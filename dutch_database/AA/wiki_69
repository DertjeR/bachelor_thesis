<doc id="22900" url="https://nl.wikipedia.org/wiki?curid=22900" title="Klaagliederen">
Klaagliederen

Klaagliederen (Hebreeuws: איכה, "Eechaa", "hoe") is een van de boeken van de Hebreeuwse Bijbel, traditioneel toegeschreven aan Jeremia. De klaagliederen gaan over de verwoestingen en het leed die door de Babyloniërs over het koninkrijk Juda en vooral Jeruzalem met zijn Joodse tempel gebracht zijn.
Dit Bijbelboek wordt onder de Geschriften gerangschikt en daarbinnen onder de Megillot, de feestrollen. Het wordt op de joodse treurdag Tisja be'Aaw in alle synagoges voorgelezen, zowel 's avonds als 's ochtends.
Naam en plaats in de canon.
Zoals gebruikelijk is de Hebreeuwse naam van het boek het eerste woord ervan: "Eechaa", "hoe", het beginwoord van een klaaglied (zie 2 Samuel 1:19-27). De Griekse Septuagint noemt het boek "threnoi", "klaagliederen", wat in latere vertalingen vaak werd gebruikt.
Schrijver.
Traditioneel wordt Klaagliederen aan Jeremia toegeschreven, maar het boek zelf geeft daar geen informatie over. Deze traditie wordt gevonden in late bronnen, zoals de Talmoed, de Targoem en een inleiding die in de Septuagint boven het boek werd gezet, waarschijnlijk op grond van 2 Kronieken 35:25. Volgens de traditie trok Jeremia zich na de vernietiging van Jeruzalem door Nebukadnezar II in een grot buiten de Damascus-poort terug waar hij zijn boek schreef. Volgens het boek Jeremia werd hij ontvoerd naar Egypte (Jeremia 43-44).
Diverse hedendaagse theologen vermoeden een groep dichters en componisten. Zij zouden dan van het werk van Jeremia kennisgenomen en gebruik hebben gemaakt (Renkema, 1993). Volgens Easton werd eind 19e eeuw door de inwoners van het toenmalige Jeruzalem nog een grot in een heuvel bij de westelijke poort aangewezen als de 'grot van Jeremia'. "Daar, in die intense houding van verdriet, door Michelangelo vereeuwigd, kan Jeremia, voordat hij ontvoerd werd, getreurd hebben over de val van zijn land".
Vanwege het vermeende auteurschap van de Klaagliederen wordt een lange klacht wel een 'jeremiade' genoemd.
Inhoud en dichtvorm.
De geest, toon, taal, woordkeus en onderwerpen zijn die van een volk dat bijna alles kwijt is geraakt. Het boek bevat vijf afzonderlijke gedichten. In hoofdstuk 1 laat de auteur zijn gedachten dwalen over het vele leed dat de stad overkomen is, terwijl de stad nu zit "als een eenzame weduwe, die alleen gezeten weent."
In hoofdstuk 2 worden deze verwoestingen beschreven in verband met de nationale zonden die er aan ten grondslag liggen. Hoofdstuk 3 spreekt over de hoop voor het volk van God. De kastijding is gericht op hun herstel, een betere dageraad ligt in het verschiet. Hoofdstuk 4 betreurt de verwoestingen die over stad en tempel gekomen zijn, maar voert dit alleen op de zonden van het volk terug. Hoofdstuk 5 is een gebed dat Sions bestraffing mag worden weggenomen in de bekering en het herstel van het volk.
Kenmerken van Bijbelse poëzie die we in Klaagliederen vinden zijn:
Het eerste, tweede en vierde klaaglied hebben elk 22 verzen, conform het aantal letters in het Hebreeuwse alfabet. Het derde klaaglied heeft er 66, driemaal dit aantal, doordat er telkens drie opeenvolgende verzen zijn die met dezelfde letter beginnen. Het vijfde klaaglied is niet acrostisch, maar heeft wel 22 verzen.
Het derde lied is het centrum; midden in het boek staat de dichter in volhardend gebed (3:55-66). Lied 4 gaat over honger en vernedering, lied vijf over de ontwrichting van het land. Het slotlied heeft het aantal verzen en de opbouw van een acrostichon, maar is het niet.
Waarschijnlijk wil de dichter hiermee uitdrukken, dat het dit slot voortijdig is en dat er gebeden moeten blijven worden gezegd.
Muziek.
Verschillende componisten hebben werken geschreven op de tekst van de Klaagliederen. Met name de composities van Orlando di Lasso, Thomas Tallis, Cristóbal de Morales, Alberto Ginastera, Ernst Křenek en Igor Stravinski zijn bekend. Een bijzondere vorm van de toonzetting van de Klaagliederen zijn de Leçons de Ténèbres.

</doc>
<doc id="22903" url="https://nl.wikipedia.org/wiki?curid=22903" title="Basisband">
Basisband

"Basisband" in een LAN of ander netwerk duidt erop dat pulsen worden gebruikt die direct op het netwerkmedium worden toegepast om een signaal te vormen met de gecodeerde binaire data.
In normale taal: één signaalstroom over één geleider.
Er is dus geen sprake van modulatie op een draaggolf zoals bij breedbandnetwerken waar meerdere "kanalen" gelijktijdig overgedragen worden.
Door toepassing van een basisband is het systeem relatief storingsgevoelig en neemt deze toe met de frequentie en de lengte van de kabels. 
Om meerdere gebruikers gelijktijdig gebruik te laten maken van een netwerk met basisband past men packet-switching toe.

</doc>
<doc id="22905" url="https://nl.wikipedia.org/wiki?curid=22905" title="Pakketgeschakeld netwerk">
Pakketgeschakeld netwerk

Een pakketgeschakeld netwerk duidt erop dat op een LAN of ander netwerk de over te zenden gegevens opgesplitst worden in kleinere "pakketten" met variabele grootte.
Door deze opdeling van gegevens in pakketten kunnen verschillende computers gelijktijdig gebruikmaken van het netwerk. De pakketten worden door elkaar en zo nodig via verschillende wegen verstuurd. De ontvangstcomputer moet een mechanisme hebben om de voor hem bestemde gegevens opnieuw samen te stellen.
Een oudere vorm van communicatie dan "pakketschakeling" is "circuitschakeling", waarin een bepaalde verbinding gedurende de gehele overdracht een vast communicatiekanaal toegewezen krijgt, zoals toegepast in de WAN-technologie bij telefonie (ISDN) of bij PSTN. Bij een telefoongesprek wordt een communicatieroute opengehouden zolang het gesprek duurt; er wordt een bepaalde bandbreedte voor het gesprek gereserveerd en deze zal weer vrijgegeven worden als het gesprek beëindigd wordt.
In de jaren 70 van de 20e eeuw werden in veel landen netwerken gebouwd speciaal voor dataverbindingen. Hoewel veelvuldig gebruik werd gemaakt van het circuitgeschakelde "gewone" telefoonnetwerk voor verbindingen tussen computers ontstond er een toenemende behoefte aan een speciaal/eigen netwerk voor datacommunicatie. Op basis van het gestandaardiseerde X.25-protocol ontwikkelden veel landen een speciaal netwerk voor dataverkeer. In Nederland bouwde het toenmalige staatsbedrijf PTT zo'n openbaar netwerk onder de naam "Datanet 1".
In het dagelijks spraakgebruik werden de termen X.25 en ook wel "Datanet 1" gebruikt als men eigenlijk een (willekeurig) netwerk bedoelde gebaseerd op dit X.25-protocol.
Een compromis tussen een pakketgeschakeld netwerk en een circuitgeschakeld netwerk is een tijdgeschakeld netwerk, ook wel celgeschakeld netwerk genoemd. Hierbij wordt het verkeer in pakketjes van een vaste grootte opgedeeld, die cellen worden genoemd. Het gevolg hiervan is dat de beschikbare bandbreedte in tijd eerlijk over de kanalen verdeeld wordt. Deze techniek wordt gebruikt bij ATM-netwerken.

</doc>
<doc id="22907" url="https://nl.wikipedia.org/wiki?curid=22907" title="Zelforganisatie">
Zelforganisatie

Zelforganisatie is het proces waarbij in een chaotisch systeem structuren ontstaan doordat de onderdelen van het systeem ongeleid interacties met elkaar aangaan. Het proces kan spontaan zijn als er voldoende energie beschikbaar is. Zelforganisatie wordt vaak veroorzaakt door willekeurige (stochastische) fluctuaties die versterkt worden door positieve terugkoppeling.
Zelforganisatie komt voor in veel fysische, chemische, biologische en technische systemen. Voorbeelden van zelforganisatie zijn kristallisatie, thermische convectie van vloeistoffen, chemische oscillatie, vorming van zwermen bij dieren en kunstmatige neurale netwerken.
Algemeen.
Bij elk chaotisch systeem waar een kracht aan toegevoegd wordt, bijvoorbeeld straling van licht of geluid, ontstaat er in grotere of kleinere mate een zelforganisatie. Deze structuren kunnen een steeds complexere vorm aannemen. Het ontstaan van structuren op kwantum-, atomair en moleculair niveau wordt mogelijk gemaakt door de werking van de natuurwetten. 
Zelforganisatie is een voorbeeld van een emergent verschijnsel: het systeem krijgt (nieuwe) kenmerken, die ontbreken bij de samenstellende onderdelen.
Een belangrijk kenmerk van zelforganisatie is dat niemand doelbewust structuren in een systeem aanbrengt. Iemand kan natuurlijk wel voor de voorwaarden zorgen waardoor zelforganisatie kan plaatsvinden. 
Een voorbeeld van zelforganisatie is het ontstaan van orde in een doos met kleine en grote ballen als deze in een zwaartekrachtsveld wordt geschud. De kleine ballen zullen dan namelijk uiteindelijk onderaan komen te liggen. Er is dus door een willekeurige handeling (het schudden) orde in wanorde gekomen. Dit wordt in dit voorbeeld veroorzaakt doordat er een energievoordeel is voor de kleine ballen in het systeem om onderin te gaan liggen. De kleine ballen vallen als het ware tussen de openingen die de grote ballen openlaten door naar beneden. Het effect komt in de praktijk voor in bijvoorbeeld pakken muesli waar de grote nootjes boven op de kleinere en ogenschijnlijk lichtere havervlokken terechtkomen.
Op menselijk niveau kan er ook sprake zijn van zelforganisatie.
In de exacte wetenschap.
Pure zelforganisatie is echter een theoretisch begrip. Het kan alleen plaatsvinden als er op een specifieke manier energie aan een systeem wordt toegevoegd. De entropie van een ongeorganiseerd systeem is immers hoger dan van een georganiseerd systeem.
Veel van de zelforganisatie in de natuur hangt samen met de harmonische reeks, de gulden snede en de formules van Gödel en aanverwante reeksen.
Volgens sommige wetenschappers is het leven ontstaan door zelforganisatie. Hans Jenny deed in de 19e eeuw uitgebreid onderzoek naar het effect van trillingen op chaotisch ongeordende materie. Een bekend voorbeeld hiervan zijn de Chladni-patronen die ontstaan op een vlak bestrooid met zand of zout, doordat een toongenerator het vlak laat resoneren op specifieke harmonische eigenfrequenties van dat vlak. Dit onderzoeksgebied noemde hij cymatics.
De manen van Jupiter draaien in een zelforganiserende harmonische relatie om de planeet. De noordpool van Saturnus heeft een continue zeshoekige wervelstorm (de hexagoon van Saturnus). Het draaien van de Aarde om de zon is ook een vorm van het resultaat van een zelforganisatie, alsmede de kenmerkende krulvormen in de wolken als je vanaf de maan naar de Aarde kijkt.
Zelforganisatie vindt ook plaats in cellulaire automaten.
Zelforganisatie in dissipatieve systemen.
Ilya Prigogine onderzocht hoe dissipatieve systemen ver buiten een thermisch evenwichtstoestand zelforganiserende systemen konden ontwikkelen. Crooks en Jarzynski maakten duidelijk hoe dissipatieve systemen als voorbeelden van irreversibele processen toch aan allerlei thermodynamische wetten, in het bijzonder de productie van entropie, kunnen voldoen. Zo blijkt de kans op een irreversibel proces toe te nemen afhankelijk van de toename van entropie, in verhouding tot het corresponderende reversibele proces:
Hierin is formula_2 de kans op het voorwaartse irreversibele proces en formula_3 de kans op hetzelfde, maar reversibele proces in omgekeerde tijdrichting.
Op basis hiervan ontwikkelde Jeremy England de theorie dat zelfregulerende systemen door dissipatie van energie (en dus toenemende entropie in hun omgeving) daar voordeel van kunnen hebben bij de Darwiniaanse natuurlijke selectie. Dit werpt mogelijk een geheel nieuw licht op het ontstaan van het leven.
In beeldende kunst.
Uit een onderzoek naar de schilderijen van Jackson Pollock bleken zijn drippaintings bepaalde fractaal-verhoudingen in zich te herbergen. Naarmate zijn schilderijen groter werden, kregen ze ook meer verwantschap met de structuren van marmer.

</doc>
<doc id="22908" url="https://nl.wikipedia.org/wiki?curid=22908" title="Circuitgeschakeld netwerk">
Circuitgeschakeld netwerk

Een circuitgeschakeld netwerk is een netwerk waarbij een bepaalde verbinding een vast communicatiekanaal toegewezen krijgt gedurende de gehele overdracht, dit in tegenstelling tot een pakketgeschakeld netwerk.
"Circuitschakeling" wordt toegepast in de WAN-technologie bij telecommunicatie (ISDN) of bij PSTN (Public Switched Telephone Network).
Het nadeel is dat ook tijdens de perioden dat geen gegevens overgedragen worden de verbinding bezet blijft.
Het prototype van een circuitgeschakeld netwerk is het klassieke telefoonsysteem. Zodra iemand belt, wordt een verbinding opgebouwd en zolang het gesprek duurt zijn beide deelnemers "in gesprek".
Tegenwoordig zijn weinig netwerken nog echt circuitgeschakeld. Ze zijn vervangen door tijdgeschakelde netwerken. Met tijdgeschakelde netwerken kunnen circuitgeschakelde netwerken nagebootst worden, en dit is dan ook het geval bij moderne telecomnetwerken (ATM).

</doc>
<doc id="22909" url="https://nl.wikipedia.org/wiki?curid=22909" title="Langspeelplaat">
Langspeelplaat

Een langspeelplaat of vinylplaat, vaak afgekort tot lp of elpee, is een grammofoonplaat met een microgroef, gemaakt van vinyl en met een diameter van 30 cm (12 inch) die ruimte biedt voor maximaal 30 minuten muziek.
De afkorting lp staat voor "long play". De meeste lp's moeten op 33⅓ toeren per minuut worden afgespeeld. Andere platenformaten zijn singles en ep's. Elke grammofoonplaat heeft per zijde één doorlopende groef bestaande uit de inloop, daarna de opname en aan het eind de uitloop.
Variabele spoed.
Om zo veel mogelijk muziek op de plaat te krijgen, wordt variabele spoed (verplaatsing van de naald per omwenteling) toegepast. De studiorecorder waarop de master wordt afgespeeld, is voorzien van een extra leeskop (weergavekop) die het signaal op luidheid bemonstert en de spoed van de platensnijder aanstuurt. Zodoende liggen bij zachte passages de groeven heel dicht tegen elkaar aan om bij luidere passages ruimer te worden. Hoe ruimer de spoed, hoe minder muziek er per kant opgenomen kan worden. Het klassieke label Deutsche Grammophon Gesellschaft stond bekend om zijn ruime spoed. Twaalf minuten per (klassieke) plaatkant kwam regelmatig voor.
Tussen de muzieknummers heeft de groef een iets hogere spoed om de gebruiker in staat te stellen de naald halverwege de plaat in de groef te laten zakken. Ter plaatse glimt het plaatoppervlak wat meer en is de pauze of overgang gemakkelijk te herkennen met weinig risico voor groefbeschadiging.
Uitloopgroef.
Bij het einde van de plaat wordt, zoals bij elke grammofoonplaat, de spoed vergroot (de uitloopgroef), de arm maakt een snelle beweging om een eventueel aanwezig afslagmechanisme van de platenspeler te activeren.
In de uitloopgroef staat geen geluid, maar daarop zijn uitzonderingen. Op "On the Threshold of a Dream" van de Moody Blues en "Sgt. Pepper's Lonely Hearts Club Band" van The Beatles loopt het geluid door tot in de uitloopgroef, waardoor de laatste passage eindeloos herhaald wordt als de platenspeler niet afslaat.
Geschiedenis.
Met taperecorders konden aanmerkelijk langere opnames gemaakt worden dan de 4-5 minuten van de 78-toerenplaten, maar de consument profiteerde daar niet van en ook niet van de betere geluidskwaliteit. RCA Victor had in 1931 al een plaat op de markt gebracht met een speelduur van 10 minuten, maar een gebrek aan spelers en de crisis van de jaren 1930 maakten dat die plaat geen succes werd. Andere pogingen volgden, maar het was Columbia dat in 1948 de langspeelplaat met een toerental van 33⅓ en een formaat van 12" op de markt bracht met een microgroef. Philco maakte hiervoor de spelers. Een team onder leiding van Peter Carl Goldmark had de microgroef ontwikkeld en deze platen waren gemaakt van het minder breekbare vinyl in plaats van schellak. De speelduur van zo'n 22 minuten was een aanmerkelijke verbetering en ook de geluidskwaliteit was aanmerkelijk beter. De 78-toerenplaat had een frequentiebereik van 100 tot 12.000 Hz, terwijl de lp dit optrok naar 30-16.000 Hz. De signaal-ruisverhouding (S/R) verbeterde van 32–40 dB naar 45–60 dB.
RCA Victor wilde de lp niet in licentie produceren en ontwikkelde in 1949 zelf een 7"-plaat op 45 toeren. Deze singles hadden een groter gat in het midden voor gebruik door platenwisselaars. Uiteindelijk verkochten zowel Columbia als RCA Victor beide formaten en kwamen er spelers op de markt met drie snelheden. Het door Goldmark ontwikkelde Highway Hi-Fi uit 1955 werd door Chrysler geleverd, maar hierop waren alleen een eigen type platen beschikbaar die moeilijk te verkrijgen waren en in 1959 stopte Chrysler om in 1960 de door RCA ontwikkelde Auto Victrola in te bouwen goedkoper was en kon veertien singles herbergen. Deze werd echter ook slechts twee jaar geleverd.
De microgroef maakte een einde aan de beperking van de speelduur van nummers van 4-5 minuten, zodat nummers langer konden worden. In plaats van alleen singles uit te brengen, konden artiesten nu ook thematischer te werk gaan en meerdere nummers achter elkaar als album uitbrengen. "Pet Sounds" van The Beach Boys uit 1966, "Revolver" uit 1966 en "Sgt. Pepper's Lonely Hearts Club Band" uit 1967 van The Beatles, "Tommy" van The Who uit 1969 en "The Dark Side of the Moon" van Pink Floyd zijn vroege en invloedrijke conceptalbums.
Midden jaren 1980 verloren langspeelplaten aan populariteit door de opkomst van de muziekcassette en daarna de cd, al bleven sommige artiesten hun muziek nog steeds alleen op lp uitbrengen.
Vergelijking met andere media.
De 78-toerenplaat had een frequentiebereik van 100-12.000 Hz, terwijl de lp dit optrok naar 30-16.000 Hz. De signaal-ruisverhouding (S/R) verbeterde van 32–40 dB naar 45–60 dB.
Met de cd verbeterde de geluidskwaliteit aanmerkelijk naar een frequentiebereik van 5-20.000 Hz. De signaal-ruisverhouding verbeterde naar meer dan 90 dB. Ook had de lp te maken met wow, flutter, brom, resonantie, vervorming, trillingen, de kwaliteit van de naald en het gewicht van de arm, terwijl de kwaliteit van verschillende persingen ook kon variëren.
De cd moest dit allemaal oplossen, alleen was deze niet zo onverwoestbaar zoals deze aanvankelijk in de markt werd gezet. Vingerafdrukken en krassen konden vooral op vroege cd-spelers overslaan tot gevolg hebben en jitter kon de geluidskwaliteit beïnvloeden. Ook werd bij de eerste cd's die opnieuw werden uitgebracht niet altijd de beste master gebruikt, zodat er geen optimaal gebruik werd gemaakt van de cd. Ook zijn er gevallen bekend van "cd rot", waarbij de folie laag van de schijf loslaat en zodoende de cd onbruikbaar wordt.
Ondanks de technische superioriteit van de cd ten opzichte van lp's, zijn er toch veel mensen die beweren dat lp's superieur klinken. De argumentatie die hierbij vaak wordt gebruikt, is dat bij digitale opnames informatie wordt weghouden die niet meetbaar is, maar wel door het menselijk gehoor waarneembaar is. Tegenstanders van deze theorie stellen vaak dat de vermeende betere geluidskwaliteit het gevolg is van de vervorming, die lp's een (voor sommige mensen) prettigere warme klank zouden geven. Volgens hen heeft dit dus enkel met persoonlijke voorkeur te maken.
Er zijn veel verschillende soorten audiobestandsformaten. Bekende formaten zijn WAV en AIFF die de LCPM alleen een header geven en de data daarmee ongecomprimeerd opslaan. De formaten FLAC, ALAC en WMA Lossless comprimeren wel, maar zetten dit via verliesloze compressie om ("lossless"). Bij MP3 en AAC is wel sprake van compressie met verlies ("lossy"), maar zijn de bestanden ook kleiner. Bij deze laatste twee formaten wordt geluid weggelaten dat door de meeste mensen niet of nauwelijks wordt waargenomen.
Ook voor lp's geldt dat de meeste muziek tegenwoordig direct digitaal wordt opgenomen en gemasterd, zij het in een veel hogere precisie dan een commerciële muziek-cd.
Het kleinere frequentiebereik van de lp kan echter als warmer en daarmee prettiger worden ervaren.
Huidig gebruik.
Al sinds 1980 wordt de lp, sinds de komst van de muziekcassette en de cd, steeds minder verkocht. Van lp's worden er later relatief, in vergelijking met andere muziekdragers, nog zeer weinig verkocht en de verkoop bereikte uiteindelijk in 2006 zijn historisch dieptepunt. Echter, sinds het begin van de jaren 2010 maakt de lp een groeiende opmars, mede door een heropleving van vinyl in de hiphop en dancescenes. Het geluid van lp's kan als prettiger ervaren worden dan andere muziekdragers, zoals een cd of digitaal. Dj's gebruiken een lp of maxisingle als een muziekinstrument om te scratchen en voor 'beat juggling'. Ondertussen is er ook een groeiende belangstelling voor vinylplaten bij verzamelaars van rock, pop en piratenmuziek die gelimiteerde oplages verzamelen en bij hifi-liefhebbers. Meerdere bedrijven produceren nog steeds lp's en veel artiesten brengen nieuwe albums weer op vinyl uit.
Witte plaat.
Gedurende de hoogtijdagen van de langspeelplaat deed ook het fenomeen 'witte plaat' zijn intrede. Dit was vaak een illegale persing, doorgaans gewoon op zwart vinyl, van opnamen van live-optredens van artiesten, die daardoor royalty's misliepen. Dergelijke persingen werden vaak een geliefd "collector's item" voor fans.

</doc>
<doc id="22910" url="https://nl.wikipedia.org/wiki?curid=22910" title="LP">
LP



</doc>
<doc id="22912" url="https://nl.wikipedia.org/wiki?curid=22912" title="Touwspringen">
Touwspringen



</doc>
<doc id="22913" url="https://nl.wikipedia.org/wiki?curid=22913" title="Bulgaarse muziek">
Bulgaarse muziek



</doc>
<doc id="22923" url="https://nl.wikipedia.org/wiki?curid=22923" title="Wisseltonig">
Wisseltonig

Wisseltonig is een term die gebruikt wordt om aan te geven dat een toets van accordeon-achtige muziekinstrumenten bij dichtgaande en opengaande balg een verschillende toon ten gehore brengt. Voorbeelden van wisseltonige instrumenten zijn:

</doc>
<doc id="22925" url="https://nl.wikipedia.org/wiki?curid=22925" title="Qanûn">
Qanûn

De qanûn (Armeens: Քանոն Arabisch: قانون), ook wel kanun, is een op een hakkebord of cimbalom gelijkend snaarinstrument uit de groep plankciters. Het instrument stamt uit het Midden-Oosten en bereikte Europa in de 11e eeuw.
Op de trapeziumvormige kast zijn gemiddeld 26 driekorige snaren gespannen, die gelijkzwevend gestemd worden. Daarnaast is het uitgevoerd met een verstelmechaniek waarmee snaren in kleine stapjes (vergelijk de pedalen van een harp) verstemd kunnen worden. Dit is omdat in de Arabische muziek naast hele en halve tonen ook kwarttonen
(in de Turkse muziek ook nog 1/8ste tonen) gespeeld worden. Voordat dit mechanisme gebruikt kan worden moeten alle snaren eerst "gewoon" gestemd worden.

</doc>
<doc id="22926" url="https://nl.wikipedia.org/wiki?curid=22926" title="Charango">
Charango

Een charango is een snaarinstrument uit Zuid-Amerika. De Charango is vijfkorig (5 × 2 snaren) in de stemming E A E C G. Oorspronkelijk werd het gemaakt van de rug van een gordeldier, omdat de inheemse bevolking de technische vaardigheid miste om de Spaanse vihuela, die van hout was gemaakt, na te bouwen. Tegenwoordig (na 1980) hebben de meeste charango's echter een houten klankkast.
Door de stemming van het instrument is het erg geschikt als ritmische begeleiding, omdat de opgaande slagbeweging en de neergaande slagbeweging vrijwel dezelfde klankkleur hebben.

</doc>
<doc id="22927" url="https://nl.wikipedia.org/wiki?curid=22927" title="Sitar">
Sitar

Een sitar is een snaarinstrument uit Noord-India met een zeer typerende klank. Het instrument heeft behalve vier melodiesnaren en drie ritmesnaren (chikari), ook elf tot veertien resonantiesnaren (tarafs). De resonantiesnaren worden gestemd in de toonladder van de betreffende raga. De sitar komt traditioneel uit de Hindoestaanse muziek van Noord-India en is waarschijnlijk ontstaan vanuit 2 instrumenten: de Perzische Seh-tar en de Noord-Indiase Rudra Veena. De typerende klank wordt veroorzaakt door de brede, iets convex geslepen bruggen van ivoor of kameelbeen. Hierdoor lopen zowel de hoofd- als de resonantiesnaren tegen de brug aan waardoor het boventonenspectrum wordt veroorzaakt. 
Het instrument kreeg in de jaren zestig bekendheid in het Westen door de vele optredens van Ravi Shankar, zoals tijdens het bekende Bangladesh concert in Amerika. Daarnaast gebruikten The Beatles en andere popgroepen het instrument een aantal malen in hun nummers.
De beroemdste sitarspeler in het westen was Ravi Shankar. Hij speelde onder andere op het Monterey Pop Festival in 1967. Onder andere hierdoor werd muziek uit India in het algemeen en sitarmuziek in het bijzonder bij het grote publiek bekend. Tot op de dag van vandaag vinden in veel westerse landen regelmatig sitarconcerten plaats en wordt er les gegeven in Indiase muziek. 
Taalverwarring.
Een zither, ook wel citer genoemd, is een ander snaarinstrument.

</doc>
<doc id="22929" url="https://nl.wikipedia.org/wiki?curid=22929" title="Cobza">
Cobza

Een cobza is een fretloos snaarinstrument, meer precies een korthalsluit, met een scherp geknikte nek uit Roemenië. Het wordt vooral als begeleidingsinstrument toegepast in een kleine bezetting met viool, contra en contrabas. De cobza heeft 8 snaren die twee aan twee gestemd worden. Het instrument is sterk verwant aan de oed en in mindere mate aan andere luitachtigen.

</doc>
<doc id="22930" url="https://nl.wikipedia.org/wiki?curid=22930" title="Hongaarse muziek">
Hongaarse muziek



</doc>
<doc id="22932" url="https://nl.wikipedia.org/wiki?curid=22932" title="Transcriptie (biologie)">
Transcriptie (biologie)

Transcriptie is het biologische proces waarbij de nucleotidevolgorde van een stuk DNA naar messenger-RNA (mRNA) wordt overgeschreven. Het mRNA is een boodschappermolecuul dat informatie uit het DNA overbrengt naar het ribosoom, de plaats waar eiwitsynthese plaatsvindt. Transcriptie is een van de eerste stappen van genexpressie. Het vindt plaats in alle bekende organismen volgens dezelfde hoofdprincipes.
Zowel DNA als RNA zijn nucleïnezuren: lange polymeren van nucleotiden waarin genetische informatie is opgeslagen. Tijdens de transcriptie wordt de volgorde van nucleotiden in het DNA afgelezen door een enzym genaamd RNA-polymerase. Dit enzym produceert dan een enkelstrengse, complementaire RNA-keten. Deze RNA-keten is een kopie van een stuk DNA en wordt dan ook het RNA-transcript genoemd.
Het stuk DNA dat tijdens transcriptie wordt overgeschreven, maakt deel uit van een gen. Als het gen codeert voor een eiwit, ontstaat tijdens de transcriptie mRNA. Het mRNA dient op zijn beurt als een sjabloon voor de aanmaak van eiwitten via translatie. Een gen kan ook coderen voor een ander RNA-molecuul zoals microRNA, ribosomaal RNA (rRNA), transfer-RNA (tRNA). Deze RNA-moleculen coderen niet voor eiwitten maar vervullen een eigen functie in de cel.
Algemene werking.
Transcriptie begint wanneer het enzym RNA-polymerase bindt aan een specifieke volgorde van stikstofbasen in het DNA. Zo’n plaats in het DNA heet de promotor. De promotor ligt voor het gen dat afgeschreven gaat worden. De herkenning van de promotor vindt plaats door bepaalde DNA-bindende eiwitten: de sigmafactor in prokaryoten en transcriptiefactoren in eukaryoten. Zij markeren de start van de transcriptie.
Als RNA-polymerase zich aan een promotor heeft gebonden, verbreekt het vanaf die plaats de waterstofbruggen tussen de twee DNA-ketens. De helixstructuur verdwijnt en de ketens gaan uit elkaar. Het RNA-polymerase leest een van de DNA-strengen, de matrijsstreng ("template") af in de richting 3’ naar 5’. De andere streng, die niet wordt afgelezen, is de coderende streng. Het RNA-polymerase bindt vrije ribonucleotiden uit het kernplasma aan de DNA-nucleotiden van de matrijsstreng. Op deze manier wordt de nieuwe mRNA-streng in de 5’ → 3’-richting gesynthetiseerd. Het RNA-polymerase schuift steeds verder langs het DNA totdat het einde van het gen is bereikt.
Doordat het RNA-polymerase opnieuw een specifieke volgorde van stikstofbasen in het DNA tegenkomt (de terminator), stopt de transcriptie. RNA-polymerase laat dan los en het gevormde RNA-molecuul verlaat het enzym. Zodra het enzym voorbij geweest is, neemt het DNA zijn oorspronkelijke vorm weer aan. Bij eukaryoten zoals planten en dieren moet het chromatine eerst lokaal worden gedespiraliseerd om transcriptie mogelijk te maken. De mate van ontvouwing bepaalt hoe vaak en welk stuk DNA getranscribeerd zal worden.
Transcriptie in eukaryoten.
Transcriptie wordt uitgevoerd door DNA-afhankelijke RNA-polymerasen. Deze RNA-polymerasen synthetiseren een streng van ribonucleotiden. Eukaryotische cellen bevatten vijf verschillende soorten RNA-polymerasen, t.w. RNA-polymerase I, II, III, IV en V, waarbij IV en V alleen bij planten voorkomen.
Mechanisme.
Polymerase hecht zich aan het promotorgebied van het DNA. Dit bevindt zich aan het 5'-einde van de coderende streng. Een specifieke sequentie in het DNA draagt bij aan de binding van het polymerase, de zogenoemde TATA-box (basenvolgorde '..TATAAA..'). Dit is tevens het beginpunt van de transcriptie voor het synthetiseren van RNA.
Initiatie.
Er zijn verschillende eiwitten bij betrokken om de RNA-polymerase te kunnen laten aankoppelen en te laten starten. Bij bacteriën is de sigmafactor een initiatiefactor die verantwoordelijk is voor de specificiteit van de RNA-polymerase, zodat dit aan promotors kan binden en de juiste genen kan transcriberen. Verschillende sigmafactoren worden geactiveerd als reactie op verschillende omstandigheden van het organisme. Ieder RNA-polymerase molecuul kan met een sigmafactor binden.
Naast de sigmafactor zijn de basale transcriptiefactoren van belang. Samen met de RNA-polymerase vormen zij het basale transcriptiecomplex. Aan het einde van de wisselwerkingsacties is de initiatiefase voltooid en wordt de RNA-polymerase een aantal malen gefosforyleerd, waardoor het zich kan losmaken van het basale transcriptiecomplex.
Elongatie.
De RNA-synthese kan worden gestart en de RNA-streng groeit in 5' → 3'-richting. Deze fase wordt elongatie genoemd. Tijdens de elongatie moet telkens het dubbelstrengs-DNA uit elkaar worden gehouden vlak voor de RNA-polymerase. Dit wordt door een transcriptiefactor bewerkstelligd, namelijk TFIIH (transcriptiefactor II met helicase activiteit)
Vlak na de elongatie wordt aan het 5'-einde van de RNA-synthetiserende streng een beschermingselement aangebracht, een kap ("cap").
Terminatie.
De elongatie stopt wanneer de polymerase wederom een specifieke sequentie tegenkomt. Deze basenvolgorde wordt polyadenyleringssequentie genoemd en dient als stopsignaal (basenvolgorde = '..AATAA..')
De laatste fase van de transcriptie is in werking getreden en wordt terminatie genoemd. Hier eindigt de transcriptie en het gesynthetiseerde RNA wordt afgesplitst. Kort daarop wordt ook de RNA-polymerase afgekoppeld.
Transcriptiecontrole.
Er zijn "enhancers" als de GC-box en "silencers" aanwezig op het DNA die de frequentie van het aanvangen van transcriptie bepalen en zo de mate van expressie van het gen. Ook omvat het transcriptie-complex naast RNA-polymerase nog veel meer eiwitten, de activatoren zoals Sp1, coactivatoren, een TATA-bindend eiwit en vijf andere basale factoren.
RNA-modificatie.
Ook komen er in het pre-mRNA nog introns voor, die niet betrokken zijn bij de codering van een eiwit en door splicing uit het pre-mRNA geknipt worden.

</doc>
<doc id="22934" url="https://nl.wikipedia.org/wiki?curid=22934" title="Liege Airport">
Liege Airport

Liege Airport, (Frans: "Aéroport de Liège") ook wel "Luchthaven Luik-Bierset", (ICAO: EBLG/IATA: LGG) is een luchthaven 10 km ten westen van de Belgische stad Luik. De luchthaven ligt op het grondgebied van Bierset, een deelgemeente van Grâce-Hollogne.
In België is het de grootste goederenluchthaven, op Kortrijk na is het de passagiersluchthaven met de minste passagiersvluchten. De luchthaven is eigendom van het Waals Gewest en wordt uitgebaat door s.a. Liège Airport (oorspronkelijke naam SAB s.a.) die in 1990 door het Waals Gewest een concessie kreeg om de luchthaven te promoten en verder uit te bouwen. De aandeelhouders van Liège Airport s.a. zijn Société de leasing et de Financement [S.L.F.] (50%), SOWAER (25%) en Aéroports de Paris Management (25 %). De luchthaven is de hub van verschillende vrachtmaatschappijen onder andere van ASL Airlines Belgium (de gehele vloot van ASL Airlines Belgium is op Liege Airport gestationeerd) en de Europese hub van El Al Cargo, CAL Cargo Air Lines en Ethiopian Airlines Cargo.
Op het terrein van de luchthaven bevindt zich fort Hollogne als onderdeel van de fortengordel rond Luik.
Geschiedenis.
De luchthaven van Bierset is ontstaan in 1914 wanneer er in de gemeente Ans een grasbaan wordt aangelegd voor vliegverkeer. Tijdens Eerste Wereldoorlog komt de grasbaan in handen van de Duitse bezetter die op het grondgebied van Bierset een vliegveld maakt (zie: Vliegbasis Bierset). Na de oorlog vestigt het Belgische leger zich op de luchthaven. In 1930 wordt de grasbaan in Ans verlaten en focust men zich vooral op het vliegveld in Bierset, een eerste lijndienst tussen Brussel, Antwerpen en Bierset wordt opgezet. Tijdens de Tweede Wereldoorlog bezetten de Duitsers nogmaals het vliegveld.
Na de oorlog wordt de luchthaven teruggegeven aan de Belgische overheid en worden de civiele activiteiten hervat, met onder andere een lijndienst van Sabena tussen Luik en Parijs. In 1952 wordt de luchthaven van Bierset opnieuw een militaire vliegbasis en in 1953 neemt het ministerie van defensie de controle over de luchthaven over.
In 1976 wordt de luchthaven van Bierset opnieuw een publieke luchthaven en start Sabena met een weinig succesvolle lijndienst tussen Luik en Londen via Charleroi. In de jaren tachtig worden zware infrastructuurwerken uitgevoerd aan de landingsbanen.
In 1990 wordt het beheer van de luchthaven toegekend aan SAB s.a. met het doel de luchthaven van Liège-Bierset nieuw leven in te blazen. Deze boekt zijn eerste succes in 1994 met een toename van de passagiersvluchten (vooral charters). In 1996 komt het vrachtverkeer op gang en in 1998 vestigt TNT Airways – later FedEx – zich op de luchthaven met een forse groei van het vrachtverkeer tot gevolg.
In 2005 werd een nieuwe passagiersterminal ingehuldigd zodat de luchthaven van Liège-Bierset tot 1 miljoen passagiers per jaar kon vervoeren.
Wegens de sterke groei van Brussels South Charleroi Airport besliste de Waalse overheid echter dat Liege Airport zich vooral moest focussen op vrachtverkeer zodat de luchthaven van Charleroi verder kon groeien in het passagiersverkeer.
In december 2018 werd een – controversiële – overeenkomst getekend voor de vestiging van een verdeelcentrum van Cainiao, een dochterbedrijf van de Alibaba Group, nabij de luchthaven. Dit werd vijf jaar later bevestigd in een studie van Jonathan Holslag, waaruit bleek dat Alibaba "een bruggenhoofd van de Chinese staat" in België was, dat via de luchthaven een stroom vervalste producten binnenkwam, en dat de beloofde Belgische export en jobmogelijkheden niet gehaald werden.
Infrastructuur.
Liege Airport beschikt over twee geasfalteerde start- en landingsbanen. Baan 05R/23L (45 x 3700 m) en baan 05L/23R (45 x 2340 m). In 2008 werd begonnen met werken om de hoofdlandingsbaan te verlengen met 423 meter, waardoor de totale lengte op 3710 meter komt. Op die manier zou een Airbus A380-vrachtvliegtuig kunnen landen op de luchthaven van Luik.
Liege Airport is 24 uur per dag geopend en heeft daardoor veel vliegbewegingen, voornamelijk veel Boeing 747-vrachtvliegtuigen. De luchthaven beschikt over een ILS Cat. 3.
In de nacht van 16 op 17 augustus 2017 werd door de evolutie van de locatie van de geomagnetische noordpool het noodzakelijk de nummering van de twee landingsbanen aan te passen. 05R/23L werd 04R/22L en 05L/23R werd 04L/22R.
In de toekomst zijn grote werken gepland om de positie die de luchthaven heeft in het ontvangen van vracht verder moet verstevigen. In 2008 heeft de luchthaven eveneens besloten op toe te treden tot Eurocarex een HST-netwerk voor vrachtvervoer tussen verschillende luchthavens. Ook de NMBS heeft besloten om toe te treden tot Eurocarex waardoor de bouw van een goederenstation aan de luchthaven van Luik zeker is.

</doc>
<doc id="22935" url="https://nl.wikipedia.org/wiki?curid=22935" title="Tripoli (Libië)">
Tripoli (Libië)

Tripoli (Arabisch: طرابلس "Taraboeloes") is de hoofdstad van Libië. Ze ligt in het noordwesten van het land, bij een oase aan de Middellandse Zee. Er heerst dan ook een mediterraan klimaat. In de gehele agglomeratie wonen ongeveer 2,2 miljoen mensen, wat ongeveer 30% van de bevolking van het land is. Hiermee is het ook de grootste stad van Libië.
De naam van de stad betekent in het Grieks letterlijk "drie steden", wat verwijst naar de drie steden die de Feniciërs hier in de 7e eeuw v.Chr. stichtten.
Bij Tripoli ligt een internationaal vliegveld, Tripoli International Airport.
Geschiedenis.
Oudheid en middeleeuwen.
Tripoli werd in de zevende eeuw v.Chr. gesticht door de Feniciërs en droeg destijds de naam Oea. Onder de Siciliaanse Grieken werd de regio van de drie steden Oea, Sabratha en Leptis Magna "Tripolis" genoemd, wat in het Grieks letterlijk "drie steden" betekent. Tegen het einde van de tweede eeuw v.Chr. kwam Oea in Romeins bezit en werd de stad opgenomen in de "provincia Africa" als deel van de regio Tripolitana. In deze tijd floreerde Oea op economisch en artistiek gebied. De triomfboog van Marcus Aurelius in het oude centrum van Tripoli herinnert nog aan deze tijd. Aan deze bloeitijd kwam een einde met de val van het Romeinse Rijk.
In de zevende eeuw n.Chr. veroverden de islamitische Arabieren Oea, waarna de stad lange tijd werd bestuurd door verscheidene dynastieën als de Aghlabiden en de Fatamiden en nog later door de Egyptische mammelukken. De ineenstorting van de op zorgvuldig waterbeheer gebaseerde landbouw in het achterland in de elfde eeuw betekende dat de bevolking van de Tripolitania snel terugliep. De steden Sabratha en Lepcis Magna werden ontruimd. De bewoners vestigden zich in Oea, dat voortaan Tripolis heette.
Spaanse, Ottomaanse en Italiaanse heerschappij.
In 1509 werd Tripoli door de Spanjaarden veroverd die er een Spaanse gouverneur aanstelden. Keizer Karel V schonk de stad in 1530 aan de Orde van Malta, maar in 1551 werd Tripoli veroverd door Turken onder leiding van Turgut Reis, die vervolgens van de sultan de titel bey van Tripoli kreeg. Vanuit de stad opereerden in de daaropvolgende eeuwen vele Barbarijse zeerovers. Ter bestrijding van de zeerovers voerden de Verenigde Staten begin negentiende eeuw de Eerste Barbarijse Oorlog tegen het inmiddels semi-onafhankelijke Tripoli.
In de Italiaans-Turkse Oorlog van 1911 veroverden Italië de provincies Tripolitanië, Cyrenaica en Fezzan op het Ottomaanse Rijk en verenigde de drie provincies in de kolonie Libië. Tripoli werd de hoofdstad van de nieuwe kolonie en er verrezen talloze gebouwen in Italiaanse architectuurstijlen, zoals de kathedraal van Tripoli. In de jaren dertig verhuisden duizenden Italiaanse kolonisten naar de kolonie. In 1938 had Tripoli 108.240 inwoners van wie 39.096 Italiaans waren.
Hoofdstad van het onafhankelijke Libië.
Het was in Tripoli dat in de Tweede Wereldoorlog Erwin Rommel met zijn roemruchte Afrikakorps zijn intrede deed en zijn campagne tegen de Britten begon. Op 23 januari 1943 werd de stad door Britse troepen bezet, waarna zij tot 1951 onder Brits bestuur stond. Na de onafhankelijkheid van het Koninkrijk Libië werden Tripoli en Benghazi de hoofdstad. In deze tijd leefden er nog veel Italiaanse kolonisten in de stad die pas na de machtsovername van Moammar al-Qadhafi in 1969 massaal vertrokken.
Op 15 april 1986 werd Tripoli gebombardeerd door de vliegtuigen van de Amerikaanse marine in "Operatie El Dorado Canyon", die was bedoeld als vergelding voor een aanslag op 5 april in een discotheek in Berlijn waar veel Amerikanen waren. Het Qadhafi-regime zou deze terroristische aanslag hebben ondersteund.
Op 25 september 2011 kwam in het nieuws dat bij de Abu-Salim gevangenis in Tripoli een massagraf was gevonden met 1270 lichamen. Volgens mensenrechtenorganisaties was daar in 1996 onder het bewind van Qafhafi een massamoord gepleegd.
Op 12 mei 2010 kwam Tripoli in het nieuws toen Afriqiyah Airways-vlucht 771 neerstortte op de internationale luchthaven van Tripoli. Er waren 104 inzittenden, van wie 103 het niet overleefden.
Tijdens de opstand in Libië in 2011 was Tripoli lange tijd het belangrijkste bolwerk van het Qadhafi-regime. De stad werd veelvuldig aangevallen door NAVO-vliegtuigen. In augustus wisten de opstandelingen Tripoli te veroveren, waarna er echter nog enkele dagen werd gevochten in de stad.
Klimaat.
Tripoli heeft een steppeklimaat met lange, warme en droge zomers en milde, relatief natte winters.
Demografische ontwikkeling.
De onderstaande tabel toont het inwonertal van Tripoli sinds 1890. De snelle bevolkingsgroei sinds 1970 is ten dele het gevolg van inlijvingen van aangrenzende gemeenten.
Bezienswaardigheden.
De ommuurde medina is het oudste stadsdeel van Tripoli en bestaat voornamelijk uit eeuwenoude huizen, moskeeën en paleizen. De medina is toegankelijk via drie poorten in de stadsmuur, de Bab Zanata in het westen, de Bab Hawara in het zuidoosten en de Bab Al-Bahr in het noorden. Ten zuidoosten van de medina, aan het Groene Plein, staat de "Assaraya al-Hamra" (het Rode Kasteel), een vesting uit de zestiende eeuw die is gebouwd door de Spanjaarden. De vesting heeft verscheidene binnenplaatsen en huisvest tegenwoordig een museum. In de medina staat de uit de 2e eeuw n.Chr. stammende Romeinse triomfboog van Marcus Aurelius
Ten oosten van de oude medina staat in een wijk uit de koloniale periode de tot moskee omgebouwde kathedraal van Tripoli.

</doc>
<doc id="22937" url="https://nl.wikipedia.org/wiki?curid=22937" title="Tripoli">
Tripoli

Tripoli, met meestal historische spellingvarianten als "Tripolis", "Tripolitanië" en "Tripolitania", betekent in het Grieks letterlijk "drie steden". Er zijn verschillende plaatsen die zo heten:

</doc>
<doc id="22938" url="https://nl.wikipedia.org/wiki?curid=22938" title="Bazel (Zwitserland)">
Bazel (Zwitserland)

Bazel (Duits: "Basel", Frans: "Bâle", Italiaans/Reto-Romaans: "Basilea") is een stad in het noordwesten van Zwitserland. De stad ligt aan de Rijn, de Birs komt in Bazel in de Rijn uit.
Bazel telt ruim 177.000 inwoners (einde 2018), waarmee het naar inwonertal de derde stad van Zwitserland is. De hele agglomeratie telt ongeveer 830.000 inwoners (2004). De stad Bazel beslaat vrijwel geheel het kanton Basel-Stadt. In het oosten van het stadskanton liggen, op circa 450 meter hoogte, de meer landelijke gemeenten Riehen en Bettingen. De officieel gesproken taal is het Duits. In Bazel wordt echter voornamelijk Bazelduits gesproken, het enige Nederalemannische dialect dat in Zwitserland wordt gesproken, en dat voor onder andere Duitstaligen moeilijk verstaanbaar is. 
Bazel staat algemeen bekend als de culturele hoofdstad van Zwitserland. De stad is bekend van vele musea, variërend van het Kunstmuseum Basel, de eerste collectie kunst die toegankelijk is voor het publiek ter wereld (1661) en het grootste kunstmuseum van Zwitserland, tot de Fondation Beyeler (gevestigd in Riehen) en het Museum für Gegenwartskunst Basel, het eerste openbare museum voor hedendaagse kunst in Europa. In 1460 werd in Bazel de eerste Zwitserse universiteit opgericht. Vanwege het intellectuele erfgoed van Erasmus van Rotterdam in de 15e eeuw, wordt de universiteit over het algemeen gerekend tot een van de geboorteplaatsen van het humanisme uit de Renaissance.
Ook is het hoofdkantoor van de Bank for International Settlements hier gevestigd en is er een grote farmaceutische industrie.
In 2019 werd Bazel door Mercer samen met Genève en Zürich gerangschikt onder de tien meest leefbare steden ter wereld.
Geschiedenis.
De Kelten bewoonden een heuvel op de linkeroever van de Rijn, op de plaats van de Munster van Bazel.
In 374 werd er voor het eerst melding gemaakt van een nederzetting aan de Rijn, "Basilea". In 740 werd Bazel bisschopsstad. Vooral door de macht van de bisschoppen maakte Bazel een stormachtige ontwikkeling door. De stad strekte zich uit over twee heuvels en kreeg een stadsmuur. Het grondgebied werd met grote landerijen en velden uitgebreid. Uiteindelijk ontstond een gebied waarin stad en land Bazel werden genoemd en werd er gesproken over "Basel-Stadt" ('Bazel-Stad'), en "Basel-Landschaft" ('Bazel-Land').
Bij de aardbeving van Bazel op 18 oktober 1356 liep de stad forse schade op. In 1417 woedde in Bazel een grote stadsbrand. In 1460 werd de Universiteit van Bazel opgericht.
Van 1431 tot 1449 vond het Concilie van Bazel plaats. In 1501 trad Bazel toe tot het Oude Eedgenootschap als kanton Bazel. In 1833 waren stad en land het oneens over diverse regelingen zodat het land zich van de stad afscheidde. Vanaf dat moment zijn Basel-Stadt en Basel-Landschaft zogenaamde halfkantons in Zwitserland. In 1529 werd de stad protestants en werd de bisschop van Bazel verdreven.
In 1897 werd in Bazel het eerste congres van de Zionistische Wereldorganisatie gehouden. In totaal werd het congres tien keer in Bazel gehouden, meer dan in enige andere stad ter wereld.
De stad werd rijk door haar chemische en farmaceutische industrie. Een eerste ontwikkeling in deze industrie was de fabricage van kleurstoffen om zijde te verven. Op 16 november 1938 werd de psychedelische drug LSD voor het eerst gesynthetiseerd door de Zwitserse chemicus Albert Hofmann in Sandoz Laboratories in Bazel. Het Roche concern is er gevestigd.
Stadsbeeld.
Bazel ligt aan weerszijden van de Rijn; op de linkeroever ligt Groot-Bazel en op de rechteroever Klein-Bazel. De twee stadsdelen worden door vijf bruggen met elkaar verbonden, waarvan één spoorbrug. De Mittlere Rheinbrücke is de bekendste.
Groot-Bazel herbergt het historische stadscentrum met de 12e-eeuwse Munster van Bazel als blikvanger. De Marktplatz met het gotische stadhuis en Jugendstilpanden behoort tot de opvallende pleinen. Een ander markant plein is de Barfüsserplatz: lokaal "Barfi" genoemd. Het plein ontleent zijn naam aan de Franciscanen, die hier ooit hun klooster hadden en blootsvoets, ofwel "barfuss" rondliepen. De woonwijken in Groot-Bazel hebben een groen, parkachtig karakter.
Noemenswaardig is de markante, neogotische evangelische Elisabethenkirche uit 1865 in het centrum van de stad. De toren is ruim 70 m hoog, op 52 m hoogte bevindt zich een smal uitzichtplatform dat via 228 treden te bereiken is. Rond 1968 dreigde sloop van de kerk ten gunste van een parkeergarage. Na de bouw van de Lukaskirche in 1973 verloor de Elisabethenkirche als godshuis haar functie. Nieuwbouw van het Stadstheater aldaar in 1975 veranderde de directe omgeving ingrijpend. Rond 1992 werd de kerk gerestaureerd. Sinds 1994 is ze een 'Offene Kirche' met beneden een klein café en wordt ze gebruikt voor talloze ook niet-kerkelijke activiteiten en doeleinden.
In Bazel zijn diverse parken, waaronder het Kannenfeldpark uit 1951 in de wijk St. Johann, met 9,1 hectare het grootste stadspark van Bazel, dat van 1868-1932 een kerkhof was. In het park staan talloze uitheemse boomsoorten. Voorts zijn er vijverbekkens, een kiosk en een tuinhuis. Het beeldhouwwerk "De lachende reus" van circa 5 meter hoog, achter een boom geplaatst, stamt uit 1990. Wat zuidelijker, in de wijk Bachletten, bevindt zich het Schützenmattpark.
In Kleinbasel, ten noorden en oosten van de Rijn, is het stadsbeeld wat rommeliger en meer industrieel. Deze eigenschappen maken Klein-Bazel een populair stadsdeel onder jongeren voor zowel wonen als uitgaan. In Kleinbasel bevindt zich ook de Messe, waar jaarlijks grote tentoonstellingen worden georganiseerd, waaronder Art Basel. Voornamelijk aan de oevers van de Rijn tot in de voorsteden, zoals Kleinhüningen tegen Duitsland aan, liggen uitgestrekte industrieterreinen. Er bevinden zich in Kleinbasel enkele hoge kantoorgebouwen, zoals de 105 m hoge Messeturm (2003) met 31 etages en de 178 m hoge Roche-Turm (2015) met 41 etages. Naast de eerste Roche-Turm is in 2021 een tweede Roche-Turm gereedkomen, 205 m hoog. De laatste is dan Zwitserlands hoogste kantoorgebouw.
Moderne architectuur.
Bazel is een van de Europese centra voor hedendaagse architectuur. Het Bazelse architectenduo Herzog &amp; de Meuron won in 2001 de Pritzker Prize, die als de Nobelprijs voor de architectuur wordt beschouwd. Ze ontwierpen onder andere het museum Tate Modern in Londen, de Prada-winkel in Tokio en het Olympisch stadion voor de Spelen van 2008 in Peking.
Enkele voorbeelden van hedendaagse architectuur in Bazel met het ontstaansjaar en de naam van de respectievelijke ontwerper(s):
Op het terrein van meubelfabrikant Vitra in de Duitse plaats Weil am Rhein, in de agglomeratie van Bazel, liggen verder belangrijke gebouwen van o.a. Zaha Hadid, Frank Gehry, Tadao Ando en Álvaro Siza.
Bestuurlijke indeling.
Bazel bestaat uit 19 "Quartiere" die links en rechts van de Rijn liggen.
Economie.
Bazel is een belangrijk internationaal knooppunt van spoor- en autosnelwegen.
De farmaceutische en chemische industrie is de belangrijkste bedrijfstak, met hoofdkantoren van Novartis, Roche, Syngenta en Ciba. Verder is Bazel een financieel centrum met kantoren van verzekeringsmaatschappijen en banken, al is het belang van deze sector door een geleidelijke verschuiving naar Zürich in de loop der jaren afgenomen. In Bazel is het hoofdkantoor van Bank for International Settlements gevestigd.
Mede door de gunstige ligging van de stad, op de grens met Frankrijk en Duitsland is de logistieke- en transportindustrie sterk vertegenwoordigd. Het goederenstation van de spoorwegen is het grootste van Zwitserland. Vanaf de jaren 90 van de 20e eeuw is de informatie- en communicatiebranche sterk in opkomst.
De Mustermesse Basel is het grootste beursgebouw van het land. Internationale congressen en vakbeurzen vinden hier plaats. Het beursterrein bevindt zich in Klein Bazel.
Openbaar vervoer.
Het station Basel SBB, in het centrum van de stad, is een internationaal spoorwegknooppunt. Treinen uit Duitsland en Frankrijk komen hier aan en vertrekken, voor korte en langere afstanden. De sombere tunnels naar de perrons van het station Basel SBB werden in 2003 gesloten en vervangen door een bovengrondse passerelle: een glazen overdekte loopbrug met winkels en kleine eetgelegenheden. Daarnaast is er een lokaal spoornet, de Regio S-Bahn Basel. De Franse spoorwegen hebben op Basel SBB een eigen stationsruimte (westvleugel). Sinds 2018 worden de perrons en overkappingen gerenoveerd. In het noorden van de stad is er het station Basel Badischer Bahnhof een eindpunt voor veel Duitse treinen en opgenomen als Duits station voor de Duitse treintarieven. Eventuele grensformaliteiten vinden in dit station plaats.
De tram van Bazel is verdeeld tussen de Basler Verkehrs-Betriebe (BVB) met groene trams voor de stad en de Baselland Transport (BLT) met gele trams voor de voorsteden. Buiten de stad rijden de BLT-trams als sneltram met een eigen baanvak en eigen bewaakte overwegen.
In 2000 zijn de tramperrons vóór het spoorwegstation SBB, op het Centralbahnhofplatz, verbouwd, uitgebreid en voor het autoverkeer afgesloten. Sinds december 2014 rijdt er voor het eerst sedert 1967 weer een tram rechtstreeks naar Duitsland, naar de grensplaats Weil am Rhein.
Bazel had tot medio 2008 ook trolleybussen.
Sinds 1953 bezit de stad een vliegveld op Frans grondgebied: EuroAirport Basel-Mulhouse-Freiburg. Zowel Zwitserland, Frankrijk als Duitsland hebben een belang in deze luchthaven. Vanaf de luchthaven worden verbindingen met veel Europese steden onderhouden.
Cultuur.
Bazel is een cultuurstad. De stad telt 41 musea, waaronder de volgende:
Het Theater Basel heeft internationaal een goede naam. De grote zaal biedt plaats aan 1.000 mensen.
Sport.
De grootste, bekendste en meest populaire voetbalclub uit Bazel is FC Basel. De club speelt in het St. Jakob-Park waar voor het WK voetbal in 1954 en het EK voetbal 2008 wedstrijden werden gespeeld.
Bazel was in 1939, 1953 en 1998 gastheer van het WK ijshockey.
In 2006 was Bazel een van de vijf speelsteden tijdens het EK handbal (mannen).
In 2019 vindt in de Jakobshalle het WK badminton plaats.
Bekende inwoners van Bazel.
Desiderius Erasmus is begraven in het munster, nadat hij de laatste jaren van zijn leven in Bazel had doorgebracht.

</doc>
<doc id="22940" url="https://nl.wikipedia.org/wiki?curid=22940" title="Tripoli (Libanon)">
Tripoli (Libanon)

Tripoli (Arabisch: "Taraboeloes") is een belangrijke plaats in het noordwesten van Libanon, aan de Middellandse Zee. De Griekse naam "Tripolis" (Τρίπολις) betekent letterlijk "drie steden". De stad heeft ongeveer 500.000 inwoners. Het grootste deel van de bevolking is soennietisch moslim (ongeveer 80%), van wie een aanzienlijk deel behoort tot de strenge salafistische bewegingen. Er wonen ook alawieten in een wijk van de stad, terwijl de christelijke minderheid sinds 1985 sterk in aantal is gedaald door bloedbaden tijdens de Libanese burgeroorlog.
Geschiedenis.
Waarschijnlijk is de stad kort na 700 v.Chr. gesticht. Ze was enige tijd hoofdstad van de Fenicische confederatie van Tyrus, Sidon en Arados. Omdat handelaars afkomstig uit deze drie steden apart woonden in de jonge stad ontstond de naam "Tri-polis", ofwel 'Drie steden'. In de loop van de volgende eeuwen werd de stad afwisselend bezet door Perzen, Grieken (Alexander de Grote), Romeinen (Pompeius), Arabieren en Seltsjoeken.
Van 1102 tot 1109 werd de stad belegerd door een leger van kruisridder Raymond IV van Toulouse. Dit Beleg van Tripoli eindigde op 12 juli 1109 met de val van de stad die vervolgens door de belegeraars werd geplunderd. Tripoli was nu een kruisvaarderstad en Raymond IV installeerde zich in citadel Mons Peregrinus. In de streek rond Tripoli werd het Graafschap Tripoli gevestigd, het kleinste en het laatst gestichte kruisvaarderstaat. Het viel voor twee derde onder gezag van Bertrand van Toulouse, terwijl de rest onder de Republiek Genua kwam.
Nadat de Mammelukken de Europeanen hadden verjaagd groeide de stad, oorspronkelijk aan de kust gelegen, aanzienlijk zodat ze later ook de Mons Peregrinus volledig omvatte.
Tijdens de Libanese Burgeroorlog belegerde in 1983 legereenheden van Syrië de stad om er de Palestijnse Bevrijdingsorganisatie (PLO) te verjagen.
Sport.
In Tripoli bevindt zich het Saida International Stadion.
Vervoer.
Tripoli ligt aan de internationale M51-route, van Kassab naar Naqoura. Langeafstandsbussen van Veolia Transport rijden op Beiroet.
Trivia.
In Tripoli staat het beeld "Byblos" (2003) van de Belgische beeldhouwer Patrick Crombé.

</doc>
<doc id="22941" url="https://nl.wikipedia.org/wiki?curid=22941" title="Taraboeloes">
Taraboeloes



</doc>
<doc id="22942" url="https://nl.wikipedia.org/wiki?curid=22942" title="Tripolis">
Tripolis

Een Tripolis, van de Griekse woorden "tri" (drie) en "polis" (stad), is een geografisch of politiek verbond tussen drie steden. 
De bekendste tripolis was die in Libië uit de Romeinse tijd. Deze omvatte de steden Leptis Magna, Sabratha en Oea en staat ook bekend als Tripolitana.

</doc>
<doc id="22943" url="https://nl.wikipedia.org/wiki?curid=22943" title="Tarabulus">
Tarabulus



</doc>
<doc id="22945" url="https://nl.wikipedia.org/wiki?curid=22945" title="Transsylvanië">
Transsylvanië

Transsylvanië of Zevenburgen (Roemeens: "Transilvania" of "Ardeal"; Hongaars: "Erdély"; Duits: "Siebenbürgen"; Servisch: "Трансилванија", "Transilvanija" of "Ердељ", "Erdelj") is een historische regio die een groot deel van het huidige noorden en westen van Roemenië beslaat.
De landstreek is bekend door de roman "Dracula" van Bram Stoker, die dit verhaal deels baseerde op de mythe rond Vlad Țepeș, afkomstig uit de buurt van Sighișoara.
Naam.
Transsylvanië betekent "het land aan de andere kant van" (trans) "het woud" (silva). Bedoeld wordt het woudrijke Apusenigebergte dat de Grote Hongaarse Laagvlakte van het Transsylvaanse Plateau scheidt. De naam Zevenburgen verwijst vermoedelijk naar zeven door de Saksen gestichte steden:
Het gebied dat anno 2020 Transsylvanië wordt genoemd, komt niet helemaal overeen met historisch Transsylvanië. Transsylvanië omvat inmiddels ook westelijk aangrenzende gebieden: Maramureș, Crișana en het Banaat.
Geschiedenis.
Al rond het begin van onze jaartelling werd Zevenburgen bewoond door de Daciërs. Zij beheersten op het toppunt van hun macht een gebied binnen de Karpatenboog tot aan Moravië in het noordwesten en in het zuiden over Bulgarije heen. Hun land werd rond het jaar 100 veroverd door de Romeinen. Hierna vond een sterke romanisering plaats in Transsylvanië en de bevolking, die een Grieks dialect sprak, nam het Latijn aan als bestuurs- en gerechtstaal. Later zouden de Roemenen zich beroepen op de Daciërs als hun voorouders en via deze op Transsylvanië als de historische kern van Roemenië. Nomadische volken uit het oosten, eerst Germanen en als belangrijkste de Hunnen, die het gebied veroverden en het tot hun uitvalsbasis maakten voor de plundertochten naar het westen. In het jaar 895 vielen de Hongaren de regio binnen en richtten er hun koninkrijk op. De etnisch Hongaarse Szeklers werden in de 12de eeuw door de Hongaarse koningen aangesteld om in Zevenburgen de oostelijke grenzen te bewaken. In de loop van de 12e en 13e eeuw vestigden zich ook de Zevenburger Saksen in Zevenburgen. Dit waren boeren, koop- en ambachtslui van Waalse, Vlaamse en Lotharingse oorsprong. De laatstgenoemden kwamen uit het Moezelgebied en werden naar Hongaars gebruik "Saksen" genoemd, de Hongaarse naam voor alle Duitsers in ruime zin. De Walen en Vlamingen noemden het gebied Zivenbork naar de zeven bevestigde burchtsteden. Zowel de Szeklers als de Zevenburger Saksen genoten een bijzonder statuut en territoriale autonomie binnen het koninkrijk Hongarije. Roemenen hebben vermoedelijk altijd wel een numerieke meerderheid gevormd maar bezaten geen daarmee overeenkomende macht. Zij waren de Saksen en Hongaren als landarbeiders en herders dienstbaar en hadden geen politieke en bezitsrechten. De Hongaarse adellijke elite bleef tot 1918 de bepalende macht op grond van haar grootgrondbezit en daarmee samenhangende rijkdom.
De Slag bij Mohács vond in 1526 plaats, waarbij een groot deel van Hongarije door de Ottomanen werd veroverd en een klein deel onder Habsburgs bestuur kwam. Zevenburgen wist echter deels zijn autonomie te bewaren. In de loop van de eeuwen die hierop volgenden wisten de Habsburgers hun greep op Hongarije en op Zevenburgen steeds meer te versterken. In 1700 was de Habsburgse heerschappij over Transsylvanië bevestigd. Vanaf 1711 nam de gouverneur van Zevenburgen het gezag waar in plaats van de vorst van Zevenburgen, een titel die voortaan door de Habsburgse keizer zou worden gedragen. In 1765 werd Transsylvanië een grootvorstendom en met de oprichting van het Keizerrijk Oostenrijk werd het grootvorstendom Zevenburgen een Oostenrijks kroonland. Met het Diploma Leopoldinum van 1781 kregen de Roemenen individueel maar niet collectief burgerlijke rechten toegewezen, zodat zij toch ondergeschikt aan Saksen en Hongaren bleven. Door de Ausgleich van 1867 werden alle autonome instellingen van Zevenburgen ontbonden en werd het voormalige grootvorstendom een integraal deel van het Koninkrijk Hongarije binnen Oostenrijk-Hongarije. De magyarisering, vooral onder de middenklasse-Roemenen in de steden, nam daarna een grotere omvang aan. De Transsylvaanse Joden beschouwden zich grotendeels ook als Hongaren.
Na de Eerste Wereldoorlog en de Hongaars-Roemeense Oorlog werd Zevenburgen in 1918 door de Roemenen bezet en bij Roemenië aangehecht. In deze eeuwenlang door de Hongaarse adel en de Duits-Saksische burgerij gedomineerde provincie werden nu de Roemenen van een gediscrimineerde minderheid dominant en kwamen de Hongaren en Saksen in een gediscrimineerde positie. (Zie: Roemenisering van Transsylvanië) Tijdens de Tweede Wereldoorlog werd Noord-Transsylvanië door de Tweede Scheidsrechterlijke Uitspraak van Wenen opnieuw een deel van het Koninkrijk Hongarije. In 1944 werd het Hongaarse leger samen met de SS verdreven en enkele jaren later werd Roemenië van een koninkrijk een 'socialistische republiek' die alle burgers gelijke rechten en de minderheden voorzag van eigen, weliswaar door de staat geleide, onderwijs- en cultuurinstellingen. Deze transformeerde zich in 1990 in een liberale democratie. In deze democratie krijgen minderheden rechten in gemeenten waar zij meer dan 20% van de bevolking uitmaken maar omdat veel gemeenten samengevoegd worden zakken die minderheden vaak onder de getalsdrempel. Tweetalige plaatsnaamborden wekken een andere indruk.
Bevolking.
De grote stijging van het inwonertal tussen 1850 en 1869 hangt ongetwijfeld samen met een verandering van het met de naam Transsylvanië bedoelde gebied, door de inlijving van Maramures, Crisana en Banat, waardoor de oppervlakte van circa 57.000 tot circa 102.000 km² opliep. Tegenwoordig is er ook een minderheid van Roma's, die in de vroegere statistiek bij de Hongaren en ten dele ook bij de Roemenen werden geteld, maar nu als aparte groep staan geregistreerd. De effecten van een magyariseringspolitiek tussen 1870 en 1920 zijn duidelijk zichtbaar, en hadden tot 1940 invloed. Daarna was het de Roemenisering van Transsylvanië welke na 1945 tot op heden de verhoudingen bepaalde. De dramatische teloorgang van de Duitstalige gemeenschap komt in de cijfers na 1990 tot uitdrukking. Veel Roma hebben zich gevestigd in de door Saksen verlaten huizen en dorpen.
Hongaarse gemeenschap.
In Transsylvanië woont nog steeds een grote Hongaarse minderheid die de Roemeense statistiek op 1,6 miljoen stelt, maar de Hongaren zelf op 2 miljoen stellen. Hongaren vormden vanouds een derde deel van de bevolking, en daarvan valt een derde onder een bijzondere etnische groep Székely. De Hongaren zijn in de meerderheid in de districten Covasna en Harghita in de historische regio Szeklerland, de voormalige grensstreek van het Hongaarse koninkrijk. Ook in de rest van Transsylvanië zijn grote groepen Hongaarse minderheden te vinden. Een voorbeeld hiervan is de zogenaamde Zevenburgse Vlakte. Daarnaast bevond zich in Transsylvanië tot het einde van de 20e eeuw een grote minderheid van Duitstaligen, de Saksen: een tiende deel van de bevolking en in enkele zuidelijke districten de meerderheid. Anders dan de naam doet vermoeden zijn zij waarschijnlijk oorspronkelijk afkomstig uit Lotharingen, het Rijnland en vooral uit de Moezelstreek, Vlaanderen, Brabant, en hebben ze dus geen Saksische oorsprong. De Hongaren zijn in aantal afgenomen maar nog steeds talrijk. De meeste Transsylvaanse Saksen zijn na 1990 vertrokken naar Duitsland.
De Hongaarse gemeenschap vormt met circa 19% van de bevolking de belangrijkste minderheid in de streek. In 2 provincies zijn de Hongaren in de meerderheid (Harghita en Covasna. In de provincies Mures, Sălaj, Satu Mare en Bihor wonen ook aanzienlijke groepen Hongaren. De Hongaren beschouwen Cluj-Napoca als hoofdstad van het gebied. Verder geldt de stad Alba Iulia als centrum voor het Rooms-Katholieke Bisdom.
De grote steden van Transsylvanië hebben allen grote groepen Hongaren die eigen voorzieningen hebben zoals scholen, kerken, theaters, media en andere instellingen.
In Tirgu Mures woont met meer dan 57.000 zielen de grootste groep Hongaren. Daarna volgen steden als Cluj-Napoca met bijna 50.000 Hongaren en Oradea met ruim 45.000 Hongaren.
Zelfs in de hoofdstad Boekarest is er een Hongaarse gemeenschap met meer dan 5500 personen.
Bestuurlijk.
Landstreken.
Transsylvanië bestaat uit de volgende historische regio's:
Indeling.
Transsylvanië is onderverdeeld in 16 districten. De cijfers van het inwonertal hebben betrekking op 2002.
Toerisme.
Transsylvanië is in trek bij toeristen. Niet alleen om te skiën maar ook om middeleeuwse steden te bezoeken als Sighișoara, Bran en Biertan. Ook bezoeken mensen de Transfăgărășan, in de Zevenburgse Alpen, en slapen in berghutten "(cabane)" op meer dan 2000 m. In de lente en zomer worden er bergwandelingen georganiseerd vanaf berghutten. Het Apusenigebergte, ook wel de Westelijke Zevenburgse Alpen genoemd, staat bekend om de dichte bossen. Ook is hier de Scărișoaragletsjer in een grot waar het jaarlijks tussen de -1 °C en 0 °C blijft, ook al is het 200 m hogerop 20 °C. In de Apuseni is een groot ravijn, de Groapa Ruginoasa, die een populaire bestemming is. Het noorden van Transsylvanië, de regio Maramureș, heeft typische plattelandsdorpen en houten kerken.
Dracula.
Graaf en vampier Dracula, weerwolven, Frankenstein en verschillende andere monsters worden vaak in verband gebracht met Transsylvanië. Ze worden in Roemenië dan ook uitgespeeld als een toeristische troef. Bram Stokers graaf Dracula is deels gebaseerd op Vlad III, die afkomstig was uit Walachije, de historische regio gelegen ten zuiden van Transsylvanië.

</doc>
<doc id="22946" url="https://nl.wikipedia.org/wiki?curid=22946" title="Tripoli (Iowa)">
Tripoli (Iowa)

Tripoli is een plaats (city) in de Amerikaanse staat Iowa, en valt bestuurlijk gezien onder Bremer County.
Demografie.
Bij de volkstelling in 2000 werd het aantal inwoners vastgesteld op 1.310.
In 2006 is het aantal inwoners door het United States Census Bureau geschat op 1.274, een daling van 36 (-2,7%).
Geografie.
Volgens het United States Census Bureau beslaat de plaats een oppervlakte van
3,6 km², geheel bestaande uit land. Tripoli ligt op ongeveer 316 m boven zeeniveau.
Plaatsen in de nabije omgeving.
De onderstaande figuur toont nabijgelegen plaatsen in een straal van 20 km rond Tripoli.

</doc>
<doc id="22948" url="https://nl.wikipedia.org/wiki?curid=22948" title="Spits (schip)">
Spits (schip)

Een spits is een binnenvaartschip waarvan de afmetingen zijn afgeleid van de maten van de sluizen en kanalen in Frankrijk. De Franse naam is "péniche". Deze afmetingen van de kanalen werden in 1879 vastgelegd door minister van openbare werken Charles de Freycinet. De sluiskolken moesten minimaal 5,20 meter breed en 40 meter lang zijn. De minimale waterdiepte bedraagt 2,20 meter en de maximale doorvaarthoogte is 3,50 meter.
Een spits kan maximaal zo'n 300 tot 400 ton vervoeren en heeft een maximale diepgang van 2,50 meter. Het eigen gewicht bedraagt rond de 80 ton. Veel spitsen zijn 38,50 meter lang en 5,05 meter breed. Deze maten van de spits komen overeen met CEMT-klasse I. De spits heeft als nadeel dat de vrachtcapaciteit beperkt is, maar ze kunnen op vrijwel alle Europese binnenwateren varen. Een ander nadeel is de lage vaarsnelheid door de stompe voorsteven.

</doc>
<doc id="22949" url="https://nl.wikipedia.org/wiki?curid=22949" title="Tripolitania">
Tripolitania



</doc>
<doc id="22951" url="https://nl.wikipedia.org/wiki?curid=22951" title="Kempenaar">
Kempenaar

Een kempenaar is een vrachtschip dat speciaal gebouwd is om de smalle en relatief ondiepe kanalen in Zuid-Nederland en Noordoost-België te bevaren. De afmetingen van dit type binnenschip zijn op deze kanalen afgestemd, vooral in verband met de geringe afmetingen van de sluizen: lengte ongeveer 50 m, breedte 6,60 m en laadvermogen 600 t. De naam verwijst naar de Kempen, een streek die een groot deel beslaat van het gebied waarin die kanalen gelegen zijn, met name de Zuid-Willemsvaart en de Kempense kanalen.
Een kempenaar kan zo'n 400 à 600 ton vervoeren en heeft een maximale diepgang van 2,50 meter. Een originele kempenaar is 50 meter lang en 6,60 meter breed. In de indeling van C.E.M.T heeft het CEMT-klasse II.
De Serendiep, gebouwd in 1959 op de werf van De Jong &amp; Smit in IJsselmonde is een kempenaar. Het schip heette vroeger 'Fe', en van 1971 tot 2018 'Anje' en voer als vrachtschip vooral in Nederland, België en Duitsland. Sinds 2018 is het schip in gebruik als drijvend theater en wetenschapsmuseum.

</doc>
<doc id="22954" url="https://nl.wikipedia.org/wiki?curid=22954" title="Graafschap Tripoli">
Graafschap Tripoli

Het graafschap Tripoli was een kruisvaardersstaat tijdens de middeleeuwen in het gebied dat tegenwoordig Libanon heet. Enkele bekende steden maakten deel uit van deze staat, zoals Safita, Tartous en Tripoli. De kruisvaardersstaat werd veroverd en gecreëerd door de christelijke strijdkrachten in 1109. Officieel stond het graafschap onder leiding van Bertrand van Toulouse als vazal van Boudewijn I, koning van Jeruzalem. In de 13e eeuw werd het graafschap een provincie van het vorstendom Antiochië. Halverwege 1250-1260 sloot Bohemund VI een bondgenootschap met de Mongoolse leiders, en schonk daarbij soldaten voor hun leger. De sultan Qalawun van de mammelukken antwoordde met een aanval op Tripoli en Antiochië, waarna de voormalige kruisvaardersstaten opgingen in de moslimwereld. De Val van Tripoli, waarbij de gehele christelijke bevolking werd uitgemoord, vond plaats op 28 april 1289.
Geschiedenis.
In 1102 werd het graafschap gesticht door Raymond van Toulouse, die al in 1099 zonder problemen door Tripoli was getrokken. De emirs van Tripoli waren echter niet ingenomen met de plannen van Raymond om er een christenstaat van te maken. Zij riepen de bevolking op tot verzet, wat uitmondde in het vijf jaar durende Beleg van Tripoli. Raymond zou het einde daarvan niet meemaken: hij overleed in 1105.
Ontstaan van het graafschap.
Het ontstaan van de graafschap Tripoli was te danken aan de inspanningen van Raymond IV van Toulouse. Hoewel hij de rijkste en een van de machtigste kruisvaarderleiders was, had Raymond het nog niet voor elkaar gekregen om enig grondbezit te creëren in de nasleep van de Eerste Kruistocht. Er waren al diverse westerse edelen geïnstalleerd in Edessa, Jeruzalem en Antiochië. Raymond had daarentegen maar weinig succes in het verkrijgen van land van het Byzantijnse Rijk, waaraan hij een eed van bondgenootschap had afgelegd. Wanhopig voor enig bezit in het heilige land besloot hij de stad Tripoli in te nemen. In 1103 trof hij voorbereidingen voor een aanval op de rijkgevulde havenstad, begeleid door veteranen van de mini-kruisvaart van 1101.
Eerst begon Raymond aan de bouw van een groot kasteel, gelegen op een klif bij de Pelgrimsberg, een paar kilometer van Tripoli vandaan. Het fort staat nog steeds lokaal bekend als "Qal'at Sanjil" ('kasteel van Sint Gilles'). De burcht was in christenhanden tussen 1103 en 1289, langer dan enige andere in het koninkrijk Jeruzalem. Met het bezit van een machtig fort en de aankomst van frisse soldaten kon het beleg van de stad lang duren. De belangrijkste componenten van de christelijke strijders bleven wel intact, maar dit gold ook voor de tegenstander die de stadspoort geblokkeerd hielden. De oplossing moest komen uit een strategische link tussen de Franse troepen in het zuiden en de Noormannen in het noorden.
Raymonds neef en bondgenoot op kruisvaart, graaf Willem II van Cerdagne had de leiding over het beleg van de stad, maar de ontwikkelingen werden al gauw ingewikkeld. Raymonds zoon Bertrand had Toulouse verlaten. Nadat hij er tien jaar lang regent geweest was, kwam hij aan in het Heilig Land met een klein leger en een grote Genuese vloot. Ruzie was het gevolg (Raymond had blijkbaar Willem als zijn vervangend regent aangewezen), en dit christenconflict dreigde het beleg in gevaar te brengen. Koning Boudewijn riep een raad bijeen om de kwestie rond Bertrand en Willem op te lossen. Er werd besloten dat Willem het noordelijk deel mocht houden als vazal van Tancred van Galilea, en Bertrand het zuidelijke deel als vazal van koning Boudewijn. Na deze oplossing maakte de koning zijn leger klaar voor een frontale aanval. Onmachtig om tegenstand te bieden tegen de christenen en de gecombineerde strijdkrachten van het Koninkrijk, gaf de stad Tripoli zich over op 12 juli 1109.
De laatste kruisvaardersstaat had nu bestaansrecht en het koninkrijk Jeruzalem had nu ook controle over de gehele oostkust van de Middellandse Zee. De belofte die gedaan was bij het concilie werd nietig verklaard toen Willem overleed door een pijl, vermoedelijk een moord. Daarna werd Bertrand graaf van heel Tripoli, waarmee hij de droom van zijn vader Raymond na tien jaar waarmaakte.
Structuur en de veredeling van macht.
De bezittingen van de graaf en vazallen.
Het graafschap reikte van Maraclea (noord) tot aan Beiroet in het zuiden. Op het hoogtepunt van de macht in Tripoli, reikte zijn leiderschap tot in het fort Krak des Chevaliers. Het graafschap werd verdeeld in diverse baronieën, die meestal gesitueerd waren aan de kust. Een kwart van het land werd geschonken aan de Genuezen, als dank voor hun diensten tijdens het beleg.
De haven van Jubail werd geschonken aan de Genuese admiraal Guglielmo Embriaco, wiens afstammelingen vazallen bleven van de graven van Tripoli tot in de 13e eeuw.
Militaire orde.
Gedurende 1137 werden er diverse huurlingen (zoals de "Assassijnen") steeds meer actief in Tripoli. Onverwachte aanslagen namen plaats en deze huurmoordenaars verscholen zich steeds meer in het "Noisairi gebergte". De graaf gaf de hospitaalridders landerijen in zijn staat, in ruil daarvoor controleerden zij de grenzen en was daarmee een extra slot op de deur. De Tempeliers kregen in 1150 ook wat land toegewezen.

</doc>
<doc id="22955" url="https://nl.wikipedia.org/wiki?curid=22955" title="Dortmunder (schip)">
Dortmunder (schip)

Een Dortmunder, ook wel Dortmund-Eemskanaalschip, is een vrachtschip dat gebouwd is voor de maten van het Dortmund-Eemskanaal (DEK) en andere kanalen in Noord-Duitsland.
Een Dortmunder kan maximaal zo'n 650 à 1000 ton vervoeren en heeft een maximale diepgang van 2,50 meter. Deze schepen zijn maximaal 67 meter lang en 8,20 meter breed.

</doc>
<doc id="22958" url="https://nl.wikipedia.org/wiki?curid=22958" title="Rijn-Hernekanaalschip">
Rijn-Hernekanaalschip

Het Rijn-Hernekanaalschip, ook wel Rhein-Herne, is een binnenvaartschip ontworpen voor de maten van het Rijn-Hernekanaal (RHK), maar komt op de meeste grote vaarwegen in Europa voor.
Een Rhein-Herneschip is zo'n 80 meter lang en maximaal 9,50 meter breed. Het kan maximaal zo'n 1350 ton vervoeren bij een maximale diepgang van 2,50 meter. Omstreeks 1938 waren er nog ongeveer 1100 schepen van dit type in de vaart. Door de schaalvergroting in deze sector is het aantal schepen van dit formaat afgenomen, ze zijn verbouwd of uit de vaart genomen.
Het Rijn-Hernekanaal werd in 1914 geopend en telde toen zeven schutsluizen.

</doc>
<doc id="22960" url="https://nl.wikipedia.org/wiki?curid=22960" title="Europaschip">
Europaschip

Het Europaschip is voortgekomen uit de Rijn-Hernekanaalschepen en is ontwikkeld voor de grotere waterwegen in Europa.
Een Europaschip kan maximaal 1500 ton vervoeren en heeft een maximale diepgang van 2,50 m. Deze schepen zijn maximaal 85 meter lang en 9,50 meter breed.

</doc>
<doc id="22961" url="https://nl.wikipedia.org/wiki?curid=22961" title="Muezzin">
Muezzin

De muezzin of moeazzin (Arabisch: مؤذن, "muadhdhin") is binnen de islam diegene die door middel van de azan en de iqama oproept tot het rituele gebed. De muezzin vervult in de islam dezelfde functie als (vanouds) de kerkklokken in het christendom.
De muezzin roept op tot het gebed (azan) vanuit de minaret van een moskee of van wat voor een hoogte dan ook. Bij moskeeën zonder minaretten wordt de deze oproep in de hal van de moskee gedaan. De oproep tot het gebed, de azan, vindt vijfmaal per dag plaats, waaronder op vrijdag voor de vrijdagse gang naar de moskee. De moeazzin speelt daarmee een belangrijke rol in het verzorgen van accurate gebedstijden voor de islamitische gemeenschap. 
Het is wenselijk dat de muezzin een helder klinkende stem heeft, dat hij eerlijk en onderlegd in de gebedstijden is. Wanneer hij zegt: "Haast u naar het gebed, haast u naar het welslagen" dan draait hij naar rechts en links. Hij behoort geen beloning te krijgen voor het doen van de gebedsoproep, behalve van de staat of uit een vroom legaat (waqf).
De oproep tot gebed is uitsluitend afhankelijk van de muezzin. Breekt het tijdstip aan voor het gebed, dan wacht hij niet noch ontvangt hij van iemand een opdracht.
In de praktijk komt de oproep van de muezzin haast altijd van luidsprekers uit de minaret en meestal wordt er ook een geluidsopname bij gebruikt.
Ontstaan.
Muezzins gaan terug op de tijd van de profeet Mohammed. De eerste moeazzin was de vrijgekochte slaaf Bilaal Ibn Rabaah', een van de meest vertrouwde metgezellen van de profeet (sahaba).

</doc>
<doc id="22962" url="https://nl.wikipedia.org/wiki?curid=22962" title="Cyanide">
Cyanide

Een cyanide is een verbinding die het CN− ion of een -CN functionele groep bevat. Organische verbindingen met een cyanidefunctionaliteit worden nitrilen genoemd.
Toxiciteit.
Vooral bekend zijn de verbindingen waterstofcyanide (HCN, blauwzuur), het kaliumzout van blauwzuur (KCN, kaliumcyanide), ook wel "cyaankali" genoemd, en het calciumzout (Ca(CN)2, calciumcyanide), vanwege hun snelle werking als vergif.
Het cyanide-ion bindt aan een celenzym van de ademhalingsketen, cytochroom A3 waardoor het de dissimilatie blokkeert. Dat leidt in korte tijd (minuten) tot de dood. De dodelijke dosis KCN voor een volwassene wordt op ongeveer 10 mg/kg, voor HCN op 3,7 mg/kg geschat. (Dit zijn de LD50-waarden voor ratten.) Slechts sommige mensen zijn in staat om waterstofcyanide te ruiken, zij merken een vage amandelachtige geur op. Dit is genetisch bepaald, de meeste mensen zullen dus niets merken. Bij vergiftiging moet een slachtoffer snel een zogenaamde cyanokit (hydroxocobalamine) intraveneus worden toegediend. Hydroxocobalamine bindt direct met cyanide tot een andere vorm van vitamine B12, cyanocobalamine, die via de urineweg wordt uitgescheiden.
Waterstofcyanide (blauwzuurgas), gemaakt door kaliumcyanide met een zuur te laten reageren, wordt in de Verenigde Staten officieel gebruikt om gevangenen in de gaskamer te executeren. De gaskamer werd echter door een Amerikaans gerechtshof als wrede en ongebruikelijke straf aangemerkt, die de Amerikaanse grondwet verbiedt. Mede hierdoor is de gaskamer in de meeste staten afgeschaft en wordt ook in de vijf staten Californië, Maryland, Wyoming, Missouri en Arizona, waar deze straf wel nog bestaat, de dodelijke injectie als een optie voor doodstraffen aangeboden. Zyklon B, het gif dat de nazi's in hun gaskamers gebruikten, was vloeibaar blauwzuur, opgezogen in een poreus materiaal, dat aan de lucht snel verdampte.
Entomologen gebruikten blauwzuurgas om gevangen insecten te doden in een stikpot, waarin wat KCN onder een laagje gips ligt ingebed; door langzame ontleding ontstaat hieruit steeds iets blauwzuurgas. Vanwege de voor de hand liggende risico's is deze methode nagenoeg in onbruik geraakt en wordt tegenwoordig meestal ethylacetaat voor dit doel gebruikt.
In de ongediertebestrijding wordt nog weleens gebruikgemaakt van blauwzuurgas, maar uitsluitend door daarin gespecialiseerde bedrijven die hiervoor de benodigde vergunningen en deskundigheid in huis hebben. Vroeger werd cyanide nog zeer veelvuldig gebruikt met alle risico's van dien: zo overleed dichter Dan Andersson in 1920 in Stockholm aan cyanidevergiftiging doordat zijn hotel waterstofcyanide had gebruikt om zijn kamer te reinigen van bedwantsen en verzuimd had de kamer nadien goed te luchten.
Cyaniden vinden voorts toepassing in de edelmetaalwinning en -zuivering, omdat fijn stofgoud, zoals dat in aanzienlijke hoeveelheden aanwezig blijft in het afgewerkte erts van een goudmijn, oplost in een oplossing van blauwzuur en daaruit kan worden neergeslagen door toevoeging van zinkpoeder. Cyanide wordt gebruikt in galvanisatiebaden voor depositie van koper en zilver en bij een aantal chemische synthesen van grondstoffen voor kunststoffen.
Cyanide zorgde in 1978 voor de verplichte zelfmoord van meer dan 900 leden van Peoples Temple in Guyana.
Abrikozenpitten en amandelpitten bevatten van nature cyanogene glycosiden. Analyse wijst uit dat abrikozenpitten gemiddeld 217 mg waterstofcyanide per 100 gram bevatten en bittere amandelen ongeveer 4–9 mg waterstofcyanide per amandel. Er zijn verschillende gevallen van cyanidevergiftiging door het eten van abrikozenpitten of bittere amandelen beschreven in de wetenschappelijke literatuur.
Redox-eigenschappen.
Het cyanide-ion is een reductiemiddel en wordt geoxideerd door sterke oxidatiemiddelen zoals moleculair chloor (Cl2), hypochloriet (ClO–) en waterstofperoxide (H2O2). Deze oxidatiemiddelen worden gebruikt om cyaniden in afvalwater van goudwinning te vernietigen.

</doc>
<doc id="22963" url="https://nl.wikipedia.org/wiki?curid=22963" title="Oea">
Oea

Oea is de in de 7e eeuw v.Chr. door Feniciërs gestichte stad die samen met Sabratha en Leptis Magna door Siciliaanse Grieken werd omgevormd tot een "synoikismos" bekend onder de naam Tripolis (Gr. τρίς + πόλίς).
Het antieke Oea vormt nog steeds de kern van de moderne stad Tripoli in Libië. Zij viel binnen de invloedssfeer van die andere belangrijke Fenicische nederzetting Carthago. Na de Tweede Punische Oorlog werd ze door de Romeinen aan Numidië overgelaten. Toen de Romeinen Numidië echter tegen het einde van de tweede eeuw v.Chr. versloegen, werd Oea opgenomen in de "provincia Africa" als deel van de regio Tripolitana.
Dankzij de grote ontginningen van de Limes Tripolitanus bloeide ook Oea. De ereboog, die aan keizer Marcus Aurelius werd gewijd, is met de façade van een nabijgelegen tempel het voornaamste monument. Het dagelijks leven in de stad wordt geïllustreerd door de "Apologie" van Apuleius, die in Oea werd beschuldigd van magie en zich daartegen verdedigde met deze tekst.
Oea bleef ook in de Late Oudheid en Vroege Middeleeuwen een belangrijke stad, al was het net als alle middeleeuwse steden kleiner dan daarvoor. De ineenstorting in de elfde eeuw van de op zorgvuldig waterbeheer gebaseerde achterland betekende dat de bevolking van de Tripolitania snel terugliep. De steden Sabratha en Lepcis Magna werden ontruimd. De bewoners vestigden zich in Oea, dat voortaan met recht Tripolis (drie steden) heette.

</doc>
<doc id="22964" url="https://nl.wikipedia.org/wiki?curid=22964" title="Luchthaven Luik">
Luchthaven Luik



</doc>
<doc id="22965" url="https://nl.wikipedia.org/wiki?curid=22965" title="Basel">
Basel



</doc>
<doc id="22968" url="https://nl.wikipedia.org/wiki?curid=22968" title="Cornelis Prul">
Cornelis Prul

Cornelis Prul (Engels: Cornelius Coot) (1790-1880) is een fictieve eend uit de Duckstad-wereld. Hij geldt als de stichter van Duckstad. De geestelijke vader van Cornelis Prul is Carl Barks, al is Cornelis Prul als stripfiguur hoofdzakelijk getekend door Keno Don Rosa. 
Achtergrond.
Cornelis Prul werd geboren als Amerikaans staatsburger. Zijn voorouders woonden al geruime tijd in Amerika, en zijn wortels gaan terug tot de kolonisatie van Jamestown, Virginia (1607) en de reis van de Mayflower (1620), tot de dageraad van de Engelse kolonisatie van Noord-Amerika dus. Hij is echter de eerste van de Prul-tak die beroemd geworden is. Zijn geboorteplaats is onbekend, en voordat hij Fort Drakeburg bereikte (de plaats waar later Duckstad in 1818 zou verrijzen), leefde hij als trekkende jager. Naar het zich laat aanzien is hij helemaal van de oostkust naar de westkust gereisd, waarbij hij zijn inkomsten verkreeg uit het verkopen van de huiden van de dieren waarop hij joeg.
Ter ere van Cornelis Prul is in Duckstad een groot beeld opgericht.
Cornelis Prul heeft één zoon, Theodoor Prul.
Standbeeld.
Tijdens een competitie die Dagobert Duck eens aanging met de maharadja van Hoedoejoestan, liet Dagobert talloze beelden van Cornelis Prul bouwen in Duckstad. Het standbeeld waarop Cornelis Prul maïskolven in zijn hand heeft, beeldt uit hoe Cornelis de Spanjaarden uit Fort Drakeburg verjoeg.
Voorgeschiedenis.
Voordat Prul Duckstad stichtte, redde hij de Caliso-indianen van een bestaan in een reservaat. Als dank daarvoor hakten de indianen een standbeeld van hem uit in een grot.

</doc>
<doc id="22969" url="https://nl.wikipedia.org/wiki?curid=22969" title="Groot rijnschip">
Groot rijnschip

Een groot rijnschip, ook wel rijnaak genoemd, is een binnenschip dat is ontworpen voor waterwegen die men sinds 1992 indeelt in CEMT-klasse V. 
Een groot rijnschip kan maximaal zo'n 1500 à 4200 ton vervoeren en heeft een diepgang van 2,70 tot 3,60 meter. Deze schepen hebben een lengte van 95 tot 135 meter en een breedte van 11,45 meter. Tevens zijn er schepen tot een breedte van 17,40 meter en met een tonnage van 5200 ton.
Een zee-rijnschip is een schip dat aan dezelfde specificaties voldoet, en bovendien geschikt is om in de kleine handelsvaart, en dan vooral op Groot-Brittannië en naar het Iberisch Schiereiland, gebruikt te worden. Men spreekt meestal van een kruiplijncoaster.

</doc>
<doc id="22971" url="https://nl.wikipedia.org/wiki?curid=22971" title="Tunis">
Tunis

Tunis (Arabisch: تونس "Toenoes" of "Toenis, Berbers: ⵜⵓⵏⵙ Toenes") is de hoofdstad en grootste stad van Tunesië. Ze ligt in het noorden van het land aan de baai van Tunis, onderdeel van de Middellandse Zee. Tunis is een universiteitsstad. De stad zonder omliggende agglomeratie telde 728.453 inwoners in 2004. Volgens de volkstelling van 2014 was dit aantal gegroeid tot 1.056.247.
Geschiedenis.
In het tweede millennium voor Christus ontstond hier een Berberse plaats genaamd Tunes. In de loop van de eeuwen zou ze een onderdeel worden van de Carthagen en later van Numidië. Gedurende de oudheid zou deze vestiging altijd in de schaduw blijven staan van het nabijgelegen Carthago.
Met de komst van de Arabische legers in de 7e eeuw, kreeg de stad enige mate van betekenis als havenstad. In de 11e eeuw wist ze als een van de weinige Tunesische steden, te ontsnappen aan de vernietigingen door de Banu Hilal. Van de 10e tot de 16e eeuw werd de stad geregeerd door een opeenvolging van Berberse dynastieën: de Ziriden, de Hammadiden, de Almohaden en de Hafsiden. Onder deze laatste twee, zou de stad uitgroeien tot een van de grootste en rijkste van de Islamitische wereld. Tot de 16e eeuw zou ze de hoofdstad zijn van het koninkrijk van de Hafsiden. Net als de rest van Tunesië, werd de stad in de 16e eeuw veroverd door de Ottomanen. Karel V neemt de stad in 1535 in samen met de Brusselse adel. Op 25 mei vertrekt hij uit Barcelona met een vloot met 30.000 man en 400 vaartuigen. Veteranen van de Amerikaanse Conquista en de fine fleur van de Nederlandse adel vergezellen hem: Hernan Cortés, de hertog van Alva, Hendrik van Nassau, Lamoraal van Egmond … Niet zoveel later arriveren in Brussel de eerste anjers. Ze worden aangeplant in de warande, het Egmont- en Nassaupaleis.
Geografie en stadsbeeld.
Tunis heeft zowel een deel dat heel westers aandoet in architectuur, als een oud stadsdeel, dat vaak de medina genoemd wordt. Sinds 1979 staat de medina van Tunis op de UNESCO-werelderfgoedlijst. In de soeks zijn vele ambachten vertegenwoordigd, zoals zadelmakers, parfumeurs, tapijthandelaren, koperslagers, juwelenhandelaren, pottenbakkers. Kenmerkend is een oriëntaals handelsleven met specifieke geuren, kreten en een breed palet van kleuren. Daar bovenuit steekt de 44 meter hoge minaret van de Zitouna-moskee die uit de 8e eeuw stamt. Tegenover het "Dar Hoessein"-paleis, dat het Nationaal Erfgoedinstituut huisvest, staan de El Ksar-moskee en de kasba. Niet alle moskeeën zijn toegankelijk voor niet-moslims. De Moorse stijlelementen zijn overheersend.
Het Victorieplein (Place de la Victoire) met de voormalige stadspoort Bab el Bhar (Porte de France) ligt op de grens tussen de oude stad (medina) en de nieuwe stad. De nieuwe stad werd in de 19e eeuw door de Fransen gecreëerd. De straten vormen een regelmatig patroon en de architectuur van de gebouwen oogt Europees. De hoofdas van de nieuwe stad is de meer dan 1,5 km lange Avenue Habib Bourguiba, met winkels, cafés en hotels. De Franse ambassade, het standbeeld van Ibn Ghaldoun en de Kathedraal van Sint-Vincent-de-Paul bevinden zich aan het begin van deze laan. 
Op zo'n vier kilometer ten westen van het centrum, nabij het Belvedere-park, ligt het Bardomuseum. In de harem van het voormalige "Bardo"-paleis is een museum waar in 30 zalen een verzameling van onder andere Romeinse mozaïeken, modellen van ruïnes, Fenicische vondsten, en Romeinse sarcofagen is bijeengebracht.
Carthago.
Direct buiten Tunis liggen de restanten van het oude Carthago. Hier bevinden zich de resten van thermen, graven, een amfitheater en een aquaduct. De afgravingen liggen dicht bij zee. De warme bronnen van Antoninus Pius getuigen van de vroegere Romeinse aanwezigheid hier. Er bevindt zich ook een museum.
Transport.
Bij de stad ligt de internationale luchthaven Tunis-Carthage. Vanuit de haven zijn er regelmatige veerverbindingen naar Trapani op Sicilië, Genua, Palermo en Marseille. 
Tunis wordt bediend door een netwerk van openbaar vervoer, waaronder bussen, een bovengrondse "métro léger", evenals een regionale sneltramverbinding (de TGM) die het stadscentrum verbindt met de noordelijke buitenwijken. Treinen vertrekken vanaf Station Tunis.
De snelweg A1 verbindt Tunis met Sfax in het zuiden en de A3 met Oued Zarga in het zuidwesten; terwijl de A4 de verbinding is met Bizerte.
Agglomeratie Tunis.
Binnen de gemeentegrenzen van Tunis woonden in 2014 iets meer dan een miljoen mensen. In het grootstedelijk gebied, de agglomeratie Tunis, zijn dat er meer dan twee miljoen. Plaatsen in de agglomeratie met meer dan 30.000 inwoners zijn in de volgende tabel weergegeven:

</doc>
<doc id="22973" url="https://nl.wikipedia.org/wiki?curid=22973" title="Dortmunder">
Dortmunder



</doc>
<doc id="22974" url="https://nl.wikipedia.org/wiki?curid=22974" title="Dortmund-Eemskanaalschip">
Dortmund-Eemskanaalschip



</doc>
<doc id="22975" url="https://nl.wikipedia.org/wiki?curid=22975" title="Section d'or / Puteaux-groep">
Section d'or / Puteaux-groep

De Section d'or ook wel Puteaux-groep genoemd, was een groep van Franse schilders die in 1911 ontstond in het atelier van de Franse schilder Jacques Villon te Puteaux. De naam verwijst naar de ("Gulden Snede").
Villons broers Raymond Duchamp-Villon en Marcel Duchamp, alsmede Albert Gleizes, František Kupka, Jean Metzinger, Francis Picabia, Tobeen en Fernand Léger behoorden tot de groep. De eerste expositie van groep vond plaats in het Parijse Grand Palais. Het jaar daarop exposeerden de leden, ditmaal aangevuld met Marie Laurencin, Louis Marcoussis en André Lhote in galerie "La Boétie". Metzinger en Gleizes verwerkten de beweging tot een theoretisch systeem in hun boek "Du Cubisme" (1912). Ze werden in de pers scherp aangevallen maar werden verdedigd door Apollinaire en door Maurice Raynal.
In 1920 vond opnieuw een tentoonstelling van La Section d'Or plaats in galerie "La Boétie". De belangrijkste deelnemers waren dit keer: François Angiboult, Alexandre Archipenko, Georges Braque, Constantin Brâncuşi, Raymond Duchamp-Villon, Serge Férat, Albert Gleizes, Natalja Gontsjarova, Thorvald Helessen, Frantisek Kupka , Irène Lagut, Mikhail Larionov, Henri Laurens, Fernand Léger, Louis Marcoussis, Jeanne Rij-Rousseau, Léopold Survage, Tour Donas, Marie Vassilieff, Jacques Villon.
In 1919 zocht de Nederlandse kunstenaar en De Stijl-voorman, Theo van Doesburg, contact met Section d'Or-lid Alexander Archipenko. Archipenko benoemde hem tot vertegenwoordiger van de Section d'Or in Nederland en liet hem een reizende tentoonstelling organiseren, die van 20 juni tot na 7 november 1920 plaatsvond en de steden Rotterdam, Den Haag, Arnhem, Amsterdam en Brussel aandeed.
De laatste expositie van de groep werd in 1925 gehouden, in de "Galerie Vavin-Raspail". Naar hun stijl-opvatting gingen ze door als de Section d'or-groep, terwijl ze, ingevolge hun onderlinge relatie, als de Puteaux-groep even bekend waren.
Opmerkelijk genoeg speelden de ontwikkelingen van de Puteaux-groep zich af buiten Pablo Picasso om, en sloot Georges Braque zich pas in 1920 aan, terwijl zij algemeen als de belangrijkste vernieuwers van de moderne kunst worden gezien.

</doc>
<doc id="22979" url="https://nl.wikipedia.org/wiki?curid=22979" title="Lijst van Nederlandse muziek">
Lijst van Nederlandse muziek

Dit artikel bevat een lijst van Nederlandse muziek, betreffende de uitvoerenden.

</doc>
<doc id="22980" url="https://nl.wikipedia.org/wiki?curid=22980" title="Doorslaande tong">
Doorslaande tong

Een doorslaande tong of vrij riet is een begrip dat gebruikt wordt bij het beschrijven van een aantal muziekinstrumenten zoals het accordeon. De term wordt gebruikt als tegenstelling tot een opslaande tong.
Een doorslaande tong is een strip van metaal, die in een precies passend frame vastgeklonken wordt. Als er lucht tegen de strip wordt geblazen, buigt hij door en kan de lucht even door de ontstane opening ontsnappen. Door de veerkracht van het metaal springt de strip terug en onderbreekt daardoor de luchtstroom. Dit plotselinge onderbreken van de luchtstroom zorgt voor een trilling in de omringende lucht en veroorzaakt zo een geluidsgolf.
De toonhoogte hangt af van de massa en de veerkracht van de tong. De tong kan gestemd worden door op de juiste plaats een beetje metaal weg te vijlen:
Tongen werden vroeger van brons of messing gemaakt; tegenwoordig meestal van staal.
Het oudste instrument met doorslaande tongen was het Chinese mondorgel sheng. Hedendaagse muziekinstrumenten waarin het geluid door doorslaande tongen wordt opgewekt zijn de mondharmonica, de melodica, de diverse balginstrumenten (bijvoorbeeld het accordeon) en het harmonium.

</doc>
<doc id="22982" url="https://nl.wikipedia.org/wiki?curid=22982" title="Willem de Veroveraar">
Willem de Veroveraar

Willem I (Falaise, ca. 1028 — Rouen, 9 september 1087), ook bekend als Willem de Veroveraar ("William the Conqueror"), was de eerste Normandische koning van Engeland van 25 december 1066 tot zijn dood. Hij was ook hertog van Normandië van 1035 tot zijn dood, onder de naam Willem II. Vóór zijn verovering van Engeland, stond hij bekend als Willem de Bastaard omdat hij een buitenechtelijk kind was. Om zijn aanspraken op de Engelse kroon kracht bij te zetten viel Willem in 1066 Engeland binnen. Hij leidde een leger van Normandiërs, Bretons, Vlamingen en Fransen (van Parijs en Île-de-France) naar de overwinning op de troepen van de Engelse koning Harold II in de Slag bij Hastings. De daaropvolgende Engelse opstanden werden door hem onderdrukt in wat bekend is geworden als de Normandische verovering van Engeland.
Jeugd.
Willem was de buitenechtelijke zoon van Robert de Duivel en Herleva, dochter van een leerlooier genaamd Fulbert. Hij werd geboren in het Normandische Falaise, zo'n 30 km ten zuiden van Caen. Zijn vader werd ervan verdacht aan de macht te zijn gekomen na zijn oudere broer te hebben vergiftigd. Vermoedelijk om die reden ging Robert in 1034 op een pelgrimstocht naar Jeruzalem. Voor zijn vertrek liet hij de Normandische edelen hun trouw zweren aan Willem. Hoewel Willem buitenechtelijk was, was dit niet vreemd omdat in Normandië nog altijd het oude gewoonterecht van de Vikingen gold (de "mos Danicus") waardoor een man meerdere vrouwen kon hebben, en hun kinderen wettige erfgenamen waren. Willems politieke tegenstanders zouden dit gegeven wel zijn leven lang tegen hem blijven gebruiken. Robert overleed tijdens zijn pelgrimstocht in 1035, en Willem volgde hem op als hertog van Normandië. Willem was toen nog geen tien jaar oud en de werkelijke macht lag bij zijn hovelingen, in het bijzonder bij zijn voogden. Er werd door de Normandische adel fel om deze posities gevochten en meerdere voogden sneuvelden of werden vermoord. Ook werden meerdere aanslagen op Willem zelf gepleegd.
In 1044/1045 steunde Normandië koning Hendrik I van Frankrijk tegen Godfried II van Anjou. Willem zal rond deze tijd meerderjarig zijn geworden (16 jaar oud). Hij werd in 1046 nog geconfronteerd met een gevaarlijke opstand van een deel van de Normandische adel die zijn neef Guy (zoon van zijn tante Adelheid van Normandië (1005-1038)) tot hertog wilden uitroepen. Willem vluchtte naar het hof van Hendrik. In 1047 keerde hij samen met Hendrik terug en versloeg zijn tegenstanders in de twee dagen durende Slag van Val-es-Dunes, aan de rivier de Orne bij Caen. Veel van zijn vluchtende tegenstanders werden gedood; het rad van een watermolen in de Orne zou door lijken zijn verstopt geraakt. Willem had nog drie jaar nodig om Guy en zijn aanhangers te onderwerpen. Hij gebruikte de Godsvredebeweging daarbij als een belangrijk hulpmiddel. Hij veroverde het opstandige Alençon en liet de handen van de burgers afhakken als straf omdat ze tijdens het beleg dierenhuiden aan de muren hadden gehangen, als verwijzing naar de nederige afkomst van zijn moeder die dochter van een leerlooier was. Nadat hij ook enkele veldtochten tegen Maine had gevoerd, was zijn positie als hertog verzekerd. Willem koos Caen als zijn hoofdstad en begon zijn regering als hertog.
Hertog, aanspraak op de Engelse troon en huwelijk.
Als jonge hertog werkte Willem gestaag aan het versterken van zijn macht en onafhankelijkheid. In 1051 of 1052 bezocht hij in Londen zijn achterneef Eduard de Belijder, koning van Engeland, die als jonge man voor zijn eigen veiligheid een tijd aan het Normandische hof had geleefd. Eduard was toen in conflict met zijn machtigste earl, Godwin van Wessex. Willem beweerde later dat Eduard, die kinderloos was, hem bij deze gelegenheid de Engelse troon had beloofd.
In 1053 bevestigde Willem de goede banden met Vlaanderen door discreet te huwen in het kasteel van Eu te Eu (Seine-Maritime) met zijn achternicht Mathilde van Vlaanderen, verwant in de vijfde graad. Dit huwelijk was zowel voor paus Leo IX (wegens bloedverwantschap) als voor koning Hendrik (wegens het machtige verbond tussen Normandië en Vlaanderen) niet te aanvaarden. Hendrik probeerde in 1054 en in 1056 Willem met een leger te onderwerpen, maar werd beide keren door Willem verslagen. Toen paus Nicolaas II in 1059 alsnog instemde met het huwelijk en Willem in 1062 ook nog Maine wist te veroveren, was zijn succes compleet. Het was Lanfranc van Bec die namens Willem met de paus onderhandelde. Deze religieuze zou later voor hem de Abbaye aux Hommes in Caen bouwen waar hij ook zou worden begraven.
In 1064 leed Harold, zoon van Godwin van Wessex, schipbreuk op de kust van Ponthieu. Harold werd door de lokale heer gevangengenomen maar Willem zorgde voor zijn vrijlating en ontving Harold als zijn gast. Harold zou hebben deelgenomen aan een veldtocht van Willem en verloofde zich met Willems dochter Adelheid. Willem liet Harold zweren dat hij Willems aanspraken op de Engelse troon zou ondersteunen. Harold verklaarde later dat die eed onder dwang was afgelegd, en daarom niet geldig was. Na het overlijden van de kinderloze Eduard de Belijder (4 januari 1066), werd Harold door de witenagemot evenwel zelf tot koning uitgeroepen.
Verovering van Engeland.
Engeland was een goed georganiseerd koninkrijk met goed werkende belastingheffingen. Vooral dat laatste maakte het voor Willem aantrekkelijk om zijn aanspraken op de troon door te zetten. De verschijning van een komeet, vermoedelijk de komeet van Halley in april 1066, zag hij als een goed voorteken. Hij kreeg hulp van edelen uit Bretagne, Vlaanderen en het hele westen van Frankrijk en verzamelde een vloot van bijna 700 schepen. Harold stationeerde een leger en een vloot in het zuiden van Engeland om deze dreiging het hoofd te kunnen bieden maar op 8 september moest hij, gedwongen door de wet, zijn leger ontbinden en zijn vloot op Londen terugtrekken. Harolds leger bestond vooral uit dienstplichtige boeren, die bij het aanbreken van de oogsttijd het recht hadden om het leger te verlaten. Willem was juist door slecht weer vertraagd; zijn expeditie was vertrokken uit de Divesmonding maar had enkele weken moeten schuilen in de Baai van de Somme. Daardoor landde hij pas op 28 september 1066 bij Pevensey op de Engelse kust, zonder tegenstand te ontmoeten. Willem bleef aan de kust en bouwde bij Hastings een kasteel dat hij in kant-en-klare onderdelen uit Normandië had meegenomen, als verdediging tegen een mogelijke aanval over zee.
Harold was toen met zijn kleine beroepsleger ver weg in York, waar hij Harald III van Noorwegen en zijn eigen broer Tostig Godwinson had verslagen in de slag bij Stamford Bridge. Na het nieuws van Willems landing trok hij in haast naar het zuiden, waarbij hij onderweg zo veel mogelijk troepen verzamelde. Op 14 oktober vond de slag bij Hastings plaats, waarbij na een dag van zware gevechten Harold werd gedood en Willem de overwinning behaalde.
De slag bij Hastings was nog lang niet de definitieve beslissing. De Engelsen kozen Edgar Ætheling als koning. Willem trok via Dover en Canterbury naar Londen. Hij probeerde via London Bridge de stad te veroveren maar deze aanval werd afgeslagen. Willem liet versterkingen uit Normandië komen en stak de Theems over. Een nieuwe aanval op Londen lukte wel. Op 25 december werd Willem in de Westminster Abbey tot koning gekroond. Zijn verovering is het onderwerp van het beroemde Tapijt van Bayeux.
Willem werd voortdurend met Engelse opstanden geconfronteerd, wat in 1068 uitliep op een grote opstand in Mercia en Northumbria onder leiding van Edgar. Edgar werd verslagen en vluchtte naar Schotland, waar zijn zuster trouwde met koning Malcolm III. Northumberland kwam weer in opstand en York werd veroverd. De opstand werd gesteund door een inval uit Schotland en Denemarken (ook de Deense koning maakte aanspraken op de Engelse kroon). De opstandelingen kwamen tot Lincoln maar werden daar gestuit en uiteindelijk in Yorkshire verslagen. Willem begon toen een campagne van verschroeide aarde in het noorden van Engeland (de zogenaamde "Harrying of the North") wat tot grote hongersnood en ontvolking leidde. De gevolgen daarvan waren 100 jaar later nog merkbaar en zelfs de paus zou Willem hebben vermaand over de behandeling van zijn onderdanen. De adel in het noorden werd op grote schaal vervangen door Willems volgelingen en de Denen werden afgekocht en gingen naar huis. In 1072 viel Willem Schotland binnen en sloot uiteindelijk een verdrag met Malcolm. Edgar gaf zich over in 1074. De laatste echte opstand in Engeland was vooral een opstand van Normandische edelen, hoewel de laatste Saksische earl Waltheof II van Northumbria ook aan de opstand deel nam en er weer steun was vanuit Denemarken. Willem was ten tijde van deze opstand in Normandië maar de opstand werd neergeslagen door zijn halfbroer Odo van Bayeux.
Willem introduceerde het feodale stelsel in Engeland, en benoemde veel Franse edelen in Engelse posities. Daarbij gaf hij ze bezittingen die over grote gebieden waren versnipperd zodat ze geen echte machtsbasis konden opbouwen. Hij bouwde ongeveer 80 kastelen, waaronder de Tower of London. In 1085 liet Willem het Domesday Book opstellen met een gedetailleerde inventarisatie van bezittingen in land en vee, voor een doelmatige belastingheffing en om de nieuwe bezitsverhoudingen permanent vast te leggen. Tegen deze tijd had de oorspronkelijke Angelsaksische adel en geestelijkheid nog maar 8% van het land in bezit. Tijdens het bewind van Willem werden daarnaast strenge wetten afgekondigd tegen het rooien van bossen, mede om de jachtgronden voor de adel in stand te houden. De wetgeving werd gaandeweg echter door landeigenaren genegeerd toen de voordelen van landontginning evident werden. De Normandiërs drukten ook qua recht, cultuur en architectuur gedurende de volgende eeuwen een sterk stempel op Engeland.
Opmerkelijk aan de verovering van Engeland is dat deze trekken heeft van een commerciële onderneming. In de Normandische administratie werd vastgelegd wat ieders bijdrage in schepen aan Willems invasievloot was geweest. Er bestaat een zichtbaar verband tussen de grootte van deze investeringen en de grootte en het belang van de Engelse functies en bezittingen die deze investeerders na 1066 kregen toebedeeld.
Laatste jaren.
In 1076 dreigde een oorlog tegen Bretagne maar onder druk van koning Filips I van Frankrijk werd een vrede bereikt die werd bezegeld door de verloving van Willems dochter Constance met Alan IV van Bretagne, de erfgenaam van de hertog van Bretagne.
Willems zoons kregen grote ruzie met elkaar in 1079. Robert, de oudste, werd door zijn broers in een modderpoel gegooid. De ruzie die hieruit voortvloeide leidde tot een complete oorlog waarin Willem aan de kant van zijn jongere zoons kwam te staan. Robert had een sterke positie in Normandië en Willem kon hem alleen maar bedwingen met hulp van koning Filips. Willem werd zelfs tijdens een veldslag door Robert uit zijn zadel geworpen en verwond, omdat Robert hem niet herkende. Willem moest zich terugtrekken in Rouen om te herstellen. Zijn vrouw Mathilde wist in 1080 een vrede te bemiddelen in de familie.
Willem liet in 1080 zijn halfbroers nog aanvallen uitvoeren op Schotland en Northumbria maar in 1082 zette hij zijn halfbroer Odo van Bayeux gevangen, en liet hem later weer vrij.
Dood en begrafenis.
Van Willem is één bot bewaard gebleven. Op basis daarvan wordt geschat dat Willem ongeveer 1,75 m groot en sterk gespierd was. Daarmee was hij vrij lang voor zijn tijd maar zijn gespierde bouw was niet zo bijzonder: middeleeuwse ridders moesten heel sterk zijn om met succes in hun zware wapenrusting met hun zware wapens te kunnen vechten. Bekend is dat Willem vanaf zijn paard de boog kon hanteren en dat hij zijn hele leven een goede gezondheid had. Wel werd hij op latere leeftijd erg dik, zodat hij volgens de Franse koning wel op een zwangere vrouw leek.
In de zomer van 1087 viel Willem van zijn paard tijdens het beleg van Mantes en liep door de klap tegen zijn zadelknop inwendige verwondingen in zijn buik op. Na vijf weken van grote pijn bezweek hij. Op zijn doodsbed heeft hij zijn meeste tegenstanders begenadigd. Willems lichaam werd naar Caen vervoerd voor de begrafenis in de Abbaye aux Hommes. Maar hij was behoorlijk dik en zijn lichaam was door de warmte bovendien opgezet. Bisschoppen probeerden zijn lichaam in de voor hem bestemde sarcofaag te proppen maar daarbij barstte zijn buik open en werd de kerk met een ondraaglijke stank vervuld. Bij Willems begrafenis bleek dat het land van het graf nog niet was betaald en de eigenaar eiste betaling van 60 schellingen voordat de begrafenis door kon gaan. Het bedrag werd ter plekke door zijn zonen voldaan.
Kinderen.
Willem en Mathilde kregen de volgende kinderen:

</doc>
<doc id="22983" url="https://nl.wikipedia.org/wiki?curid=22983" title="Nederlandse Folk">
Nederlandse Folk



</doc>
<doc id="22984" url="https://nl.wikipedia.org/wiki?curid=22984" title="Be'er Sheva">
Be'er Sheva



</doc>
<doc id="22985" url="https://nl.wikipedia.org/wiki?curid=22985" title="Beër Sjeva">
Beër Sjeva

Beër Sjeva (Bijbels) Hebreeuws: "Bè'eer Sjeva" 'put [van de] eed' ) - (Arabisch "Bir el-Saba": 'put van de eed' ), is de hoofdstad van het Israëlische district Zuid. In 2016 had de plaats 205.800 inwoners en was daarmee toen de zevende stad van Israël.
Geografie.
Beër Sjeva is gesitueerd in het noordelijke gedeelte van de Negevwoestijn, waarin het de belangrijkste stad is, en ligt ten noordwesten van Dimona. Het is een vervoersknooppunt, met name voor noord-zuidverkeer. Er is een treinstation dat de stad verbindt met andere plaatsen in Israël, zoals Tel Aviv en Haifa. Ook is er een busstation voor regionaal en landelijk verkeer.
De stad is, sinds de verovering ervan door Israël in 1948, uitgebreid met diverse satellietsteden, zoals Omer (1974), Lehavim (1983) en Meitar (1984).
De Ben-Gurion-universiteit is in 1969 in deze stad opgericht. Verder bevinden zich hier het Soroka Medisch Centrum (1955) en een onderzoeksinstituut voor droge gebieden.
Geschiedenis.
Bij Beër Sjeva zijn chalcolitische nederzettingen gevonden die door de onderzoekers gedateerd zijn op het 4e millennium v.Chr. In de Hebreeuwse Bijbel wordt Beerseba ("Be'er-sjawa", "put van zeven" of "put van de eed") genoemd in Genesis 21:31. Overblijfselen van deze plek bevinden zich waarschijnlijk in Tel Beër Sjeva, dat niet ver ten oosten van het huidige Beër Sjeva ligt. Deze tell, die vrijwel geheel is opgegraven, is in 2005 door UNESCO als werelderfgoed erkend.
De plek was lange tijd zonder enige betekenis en lag in het zuiden van Kanaän. Dit is het latere Palestina dat door de eeuwen heen veel machtige overheersers heeft gekend: het Oude Egypte, het Assyrische Rijk, het Perzische Rijk, de Grieken (Alexander de Grote), het Romeinse Rijk, het Byzantijnse Rijk en het Ottomaanse Rijk.
Pas rond 1900, tijdens het Ottomaanse Rijk, bouwden de Ottomanen/Turken er een stad als bestuurlijk centrum van voor de steden en nederzettingen van de Negev. In 1902 telde Beër Sjeva 300 inwoners.
Onder Brits mandaat.
In 1914, nog voor de Eerste Wereldoorlog, legden de Turken met hulp van Duitse ingenieurs een militaire spoorlijn aan tussen Bir el-Saba en de Hidjazspoorweg. Het station van Bir el-Saba werd op 30 oktober 1915 geopend. Tijdens de Sinaï-Palestinacampagne aan het Midden-Oostenfront werd Bir el-Saba in oktober 1917 door Australische troepen van de ANZAC Mounted Division veroverd op de Turken. De spoorlijn werd buiten gebruik gesteld. Na de Eerste Wereldoorlog bouwden de Britten er een klein ziekenhuis en in de plattelandsgebieden vijf tribale scholen voor jongens.
Beer-Sheba was de hoofdstad van de Qada (district) die de vijf grootste bedoeïenenclans omvatte, en bleef dat als zodanig onder het Britse Mandaatgebied Palestina (1922 tot 1948). Vertegenwoordigers van de bedoeïenen zaten in de gemeenteraad en de districtsraad vanwege hun kennis van het Arabisch en de bedoeïense levensstijl. Een van de belangrijkste sjeiks, Hajj Ali Sliman al-Atawna, werd als burgemeester benoemd en bleef dat tot zijn dood in 1922. 
Bij de volkstelling van 1922 had Beër Sjeva 2356 inwoners, van wie 2012 moslims, 235 christenen, 98 joden en 11 druzen. In 1931 woonden 2959 mensen, waarbij het aantal joden was gedaald naar 11. In 1944 werden er 5570 inwoners geteld, geen van allen joods. In het rurale gebied van het district Beër Sjeva nam het aantal woonachtige joden juist toe, van 6 in 1931, naar 150 in 1944.
De stad werd een juridische centrum voor het gerechtssysteem van het district en de tribale gerechtshoven, in het bijzonder onder Arif al-Aref (1929-1939). Hij richtte een internaat op exclusief voor bedoeïenen uit hogere kringen, om tribale leiders op te leiden die betrekkingen met regeringsfunctionarissen konden onderhouden. 
Binnen de staat Israël.
Tegen het einde van het Britse mandaat werd in 1947 door de Verenigde Naties een verdelingsplan voor Palestina opgesteld, waarbij de Negev-woestijn en Beër Sjeva deel uit zouden maken van een Joodse staat. Omdat Beër Sjeva op dat moment een overwegend Arabische bevolking had, werd Beër Sjeva toegewezen aan de te vormen Arabische staat en werd het verdelingsplan op dit punt aangepast. In november 1947 werd dit plan in resolutie 181 van de Algemene Vergadering van de Verenigde Naties aangenomen.
Tijdens de Arabisch-Israëlische Oorlog van 1948 had het Egyptische leger Beër Sjeva bezet. Beër Sjeva was strategisch gelegen en blokkeerde de toegang tot de Negevwoestijn die aan Israël was toegewezen. Israël bombardeerde de stad. Op 16 oktober 1948 werd Beër Sjeva tijdens "Operatie Yoav" door het Israëlisch defensieleger ingenomen, tegelijk met de buurdorpen Qubayba en Dawaymeh.
De Egyptische manschappen sloegen op de vlucht, 120 van hen werden krijgsgevangen genomen. Volgens een getuige, Habib Jarada, die in Gaza woont, zou de Arabische bevolking van Beër Sjeva "at gunpoint" verdreven zijn naar Hebron. Na de inname werden soldaten en inwoners van wie men vermoedde dat zij wapens hadden, opgepakt en werd er in het wilde weg op hen geschoten, waarbij slachtoffers zouden zijn gevallen. Veel Bedoeïenen vluchtten naar buurlanden of werden gedwongen gedeporteerd naar andere delen van de Negev en na 1967 ook naar plaatsen op de Westelijke Jordaanoever. Deze dorpen en gemeenschappen zijn nooit door Israël erkend.
Na de Israëlische onafhankelijkheid groeide Beër Sjeva snel. Beër Sjeva werd een ontwikkelingsstad en telde in 1961 al 43.516 inwoners. In 1969 werd de Ben-Gurion Universiteit van de Negev opgericht. Deze universiteit telt circa 20.000 studenten. De stad breidde zich met satellietsteden uit tot metropool, deels ten koste van de omliggende bedoeïenendorpjes. In 2011 nam de Israëlische ministerraad het Prawerplan aan, dat sinds januari 2013 door minister Benny Begin wordt uitgevoerd. Dit plan omvat de opheffing van de door Israël nooit-erkende bedoeïenendorpjes en gedwongen verplaatsing van de inwoners naar zeven nederzettingen, door Israël aangewezen als bedoeïenensteden.
Op 31 augustus 2004 werd Beër Sjeva getroffen door twee zelfmoordaanslagen, waarbij 18 mensen om het leven kwamen. De verantwoordelijkheid voor de aanslagen werd opgeëist door Hamas. In december 2008, tijdens het conflict in de Gazastrook 2008-2009, werd Beër Sjeva getroffen voor het eerst getroffen door raketten die uit de Gazastrook waren afgevuurd. Hierbij werd een reeds geëvacueerde kleuterschool geraakt en een andere school.
Inwoners.
In 2012 had Beër Sjeva 197.269 inwoners op een oppervlakte van 52,9 km² met een bevolkingsdichtheid van 3531. In 2016 telde Beër Sjeva 205.800 inwoners op een oppervlakte van 117,5 km².
Sport.
De voetbalclub van Beër Sjeva, Hapoel Beër Sjeva werd meermaals landskampioen van Israël.
De derde etappe van de wielerkoers Ronde van Italië startte op 6 mei 2018 in Beër Sjeva. De aankomstplaats van deze door Elia Viviani gewonnen etappe was Eilat.

</doc>
<doc id="22986" url="https://nl.wikipedia.org/wiki?curid=22986" title="Beer Sheva">
Beer Sheva



</doc>
<doc id="22987" url="https://nl.wikipedia.org/wiki?curid=22987" title="Beer-Sheva">
Beer-Sheva



</doc>
<doc id="22988" url="https://nl.wikipedia.org/wiki?curid=22988" title="Beersheba">
Beersheba



</doc>
<doc id="22989" url="https://nl.wikipedia.org/wiki?curid=22989" title="Negev">
Negev

De Negev (Hebreeuws: , Arabisch: al-Naqab), vaak ook Negeb genoemd (letterlijke betekenis 'de droge'), is een woestijn in het zuiden van Israël. In de Bijbel wordt het woord "Negev" ook gebruikt voor de richting 'zuid'. Soms wordt "Negev" vertaald als 'Zuiderland'. De Negev strekt zich uit van Beër Sjeva in het noorden tot Eilat in het uiterste zuiden en beslaat meer dan 60% van het grondgebied van Israël volgens de demarcatielijnen van vóór juni 1967. Noordoostelijk van de Negev ligt de Dode Zee, de Gazastrook ligt noordwestelijk ervan.
De Negev kan worden beschouwd als onderdeel van de enorme woestijnstrook die zich uitstrekt van de Atlantische Oceaan tot de Indische Oceaan, waar onder andere de Sahara, de Sinaïwoestijn en de Grote Arabische Woestijn op het Arabisch Schiereiland deel van uitmaken. De gemiddelde maximumtemperatuur op jaarbasis is 25,7 °C.
In 2010 woonden er in de Negev ongeveer 630.000 mensen (8,2% van de Israëlische bevolking), ook al beslaat het meer dan 55% van de oppervlakte van het land. 470.000 inwoners van de Negev of 75% van de bevolking van de Negev zijn Joden, terwijl 160.000 of 25% bedoeïenen zijn.
Landschap.
De Negev is een rotsachtige woestijn. Het is een mengeling van bruine, rotsachtige bergen onderbroken door wadi's (droge rivierbeddingen die kort bloeien na regen) en diepe kraters. Het kan worden opgesplitst in vijf verschillende ecologische regio's: De noordelijke, westelijke en centrale Negev, het hoogplateau en de Aravah- of Arabah-vallei. De noordelijke Negev, of mediterrane zone, ontvangt 300 mm regen per jaar en heeft vrij vruchtbare bodems. De westelijke Negev ontvangt 250 mm regen per jaar, met lichte en gedeeltelijk zanderige bodems. De zandduinen kunnen hier een hoogte tot 30 meter krijgen. De centrale Negev, de thuisbasis van de stad Beersheba, heeft een jaarlijkse neerslag van 200 mm en wordt gekenmerkt door ondoordringbare grond, bekend als löss, waardoor minimale penetratie van water met grotere bodemerosie en waterafvoer mogelijk is. Het hoogplateau van het Negev-gebergte, Ramat HaNegev ligt tussen de 370 meter en 520 meter boven zeeniveau met extreme temperaturen in zomer en winter. Het gebied krijgt 100 mm regen per jaar, met inferieure en gedeeltelijk zoute bodems. De Arabah-vallei langs de Jordaanse grens strekt zich uit over 180 km van Eilat in het zuiden tot de punt van de Dode Zee in het noorden. De Arabah-vallei is erg droog met amper 50 mm regen per jaar. Het heeft inferieure gronden waarin weinig kan groeien zonder irrigatie en speciale grondbehandelingen.
Bedoeïenen.
Al vele duizenden jaren wordt de Naqab/Negev bewoond door bedoeïenen, die daar wonen in kleine gemeenschappen of dorpen. Beër Sjeva/Bir el-Saba dat reeds door de tijdens het Ottomaanse Rijk was gebouwd als een bestuurlijk en regionaal centrum voor de Negev, wordt gezien als de hoofdstad van de Negev. In 1914 stelden de Ottomaanse autoriteiten de tribale bevolking van Beersheba met zijn (sub)districten op 55.000 mensen. In 1922, toen het mandaat over Palestina, als Mandaatgebied Palestina, door de Volkenbond officieel aan het Verenigd Koninkrijk werd toebedeeld, bestond de bevolking uit ruim 75.000 mensen, voornamelijk bedoeïenen (moslims) en waren er 98 joden, 225 christenen en 11 druzen.
Sinds de verovering door Israël in de Arabisch-Israëlische Oorlog van 1948 weigert Israël tientallen bedoeïenendorpen te erkennen en staan ze niet op officiële kaarten. Recht op land in de Negev wordt hen ontzegd. Het leefgebied en authentieke bestaan van de 195.000 bedoeïenen wordt met verwoesting bedreigd.
Op grond van het door Israël in 2011 aangenomen en in werking gestelde Begin-Prawer plan -officieel "Bill on the Arrangement of Bedouin Settlement in the Negev"- worden de bedoeïenen verplaatst naar geïmproviseerde 'nederzettingen-steden' en zijn tientallen oorspronkelijke bedoeïenendorpjes onwettig verklaard. Ze worden dientengevolge verwoest of met verwoesting bedreigd. Binnen en buiten Israël riep dit grote tegenstand op.
Flora en fauna.
Vegetatie in de Negev is schaars, maar bepaalde bomen en planten gedijen er wel, zoals de Acacia, Pistacia, Retama, Urginea maritima en Thymelaea. De Hyphaene thebaica komt voor in de zuidelijke Negev. Het Evrona Nature Reserve is het meest noordelijke punt ter wereld waar deze palm te vinden is.
Een kleine populatie Arabische luipaarden, een met uitsterven bedreigd dier op het Arabische schiereiland, overleeft in de zuidelijke Negev. Andere vleeseters die in de Negev worden gevonden, zijn de caracal, de Arabische wolf, de goudjakhals en de bunzing.
De Arabah-berggazelle, een ondersoort van de berggazelle, overleeft met enkele individuen in de Negev. De dorcasgazelle is talrijker met zo'n 1.000 à 1.500 individuen in de Negev. Ongeveer 350 tot 500 Nubische steenbokken leven in de Negev-hooglanden en in het Eilat-gebergte.
De Negev-spitsmuis (Crocidura ramona) is een zoogdiersoort van de familie Soricidae die alleen in Israël voorkomt. Een populatie van de ernstig bedreigde Kleinmanns-schildpad (voorheen bekend als de Negev-schildpad) overleeft in het zand van de westelijke en centrale Negev-woestijn.
Dieren die na uitsterven in het wild of lokaal uitsterven opnieuw werden geïntroduceerd, zijn de Arabische oryx en het Perzische damhert. De Negev is de enige plaats waar de opnieuw geïntroduceerde Arabische oryx floreert, want nergens anders in het Midden-Oosten kan stroperij worden gecontroleerd. Ook geïntroduceerd was de Aziatische wilde ezel die in de Negev ongeveer 250 dieren telt.
Ontwikkeling.
In de jaren 1950 startte Israël zijn nucleaire programma in het Negev Nuclear Research Center bij de stad Dimona. Er worden kernwapens gefabriceerd, hoewel Israël er nooit openlijk voor uit wil komen.
In 2019 is in de Negev de Ashalim energiecentrale in gebruik genomen, een 240 meter hoge toren die met behulp van computer gestuurde spiegels en een boiler stroom opwekt.
In de Negevwoestijn wordt al sinds de jaren dertig van de 20ste eeuw door middel van irrigatietechnieken landbouw bedreven. De regenval bedraagt minder dan 100 mm per jaar en dat betekent dat landbouw hier zonder toepassing van irrigatie niet mogelijk zou zijn. Wetenschappers zijn nauw betrokken bij deze vormen van landbouw waarbij veel experimentele technieken worden toegepast zoals het gebruik van grijs water dat direct bij de wortels van de planten wordt geïnjecteerd. Sinds 1964 wordt via irrigatiekanalen en -buizen water van de rivier de Jordaan uit het meer van Galilea (Kinneret) in het noorden van Israël naar de Negev gevoerd.
In het noorden van de Negevwoestijn liggen de wijngaarden van Hanegev. Met behulp van irrigatie is in dit gebied wijnbouw mogelijk gemaakt, wat onder normale omstandigheden gezien de hitte en droogte niet mogelijk zou zijn. De wijnstokken zijn op hoogte aangeplant en worden dusdanig opgebonden dat de druiven in de schaduw hangen. Orthodoxe Joden en orthodoxe/christenen zien in de landbouw in de woestijn een vervulling van de Bijbelse voorspelling van Jesaja 35:1: "De woestijn zal bloeien als een roos".

</doc>
<doc id="22990" url="https://nl.wikipedia.org/wiki?curid=22990" title="Negeb">
Negeb



</doc>
<doc id="22991" url="https://nl.wikipedia.org/wiki?curid=22991" title="Victoria">
Victoria



</doc>
<doc id="22994" url="https://nl.wikipedia.org/wiki?curid=22994" title="Voorhout">
Voorhout

Voorhout is een dorp in de gemeente Teylingen in de Nederlandse provincie Zuid-Holland. Voorhout kent inwoners () en heeft een oppervlakte van 12,62 km². Het dorp ligt in de Bollenstreek, ten noorden van Leiden.
De plaats is op 1 januari 2006 met Sassenheim en Warmond samengegaan in de nieuwe gemeente Teylingen. Voordien was het zelfstandig en telde het 14.972 inwoners (1 augustus 2005). Het dorp groeit al enkele decennia zeer snel, vanwege de bouw van nieuwbouwwijken, zoals Oosthout, Hoogh Teylingen en Hooghkamer. Binnen de gemeente Teylingen is het de grootste plaats qua inwonersaantal.
In het Voorhoutse deel van de gemeente Teylingen liggen ook nog de buurtschappen Piet Gijzenbrug (gedeeltelijk) en Teijlingen, dat zijn naam dankt aan slot Teylingen dat zich bij buurtschap bevindt.
Het bestuurscentrum van de gemeente Teylingen bevindt zich in het oude gemeentehuis van Voorhout, vlak bij het spoorwegstation aan het Raadhuisplein. Het gemeentekantoor bevindt zich in Sassenheim aan de Wilhelminalaan.
Geschiedenis en etymologie.
Etymologie.
De oudste vermelding van Voorhout is een brief die stamt uit 988. In die brief staat dat graaf Dirk II van Holland de kerk van "Foranholte" (de oude naam van Voorhout) schenkt aan de abdij van Egmond. Het tweede deel van de naam "-holte" of "-hout" is een verwijzing naar het duingebied dat toen zeer bosrijk geweest moet zijn en waar aan de randen nederzettingen verrezen, zoals ook Noordwijkerhout en Sassenheim dat hebben. In deze tijd maakte men onderscheid tussen een "woud" voor een laagstammig - en dus voor de mens onbegaanbaar - bos, en een "hout" voor een hoogstammig bos. Deze hoogstammige bossen zijn typisch voor de zandgronden van de Hollandse kust. Aan de "voor"zijde van zo'n bos ontstond dus Voorhout, maar ook het nabijgelegen Noordwijker"hout" verwijst naar de aanwezigheid van dit bos, even als Holland, dat van "holt"land komt, oftewel houtland.
Oudste vindingen.
Ver voor 988 hebben er echter ook al mensen geleefd in de streek die gevormd werd door de bewoonbare en begaanbare strandwal. Er zijn bijvoorbeeld enkele Romeinse munten gevonden - die naar schatting zo'n 2000 jaar oud zijn - en in 1907 werden er in de buurt van de Rijnsburgerweg achttien bronzen bijlen en één beitel gevonden. Deze werden geschat zo'n 3500 jaar oud te zijn en worden nu bewaard in het Rijksmuseum van Oudheden te Leiden.
Middeleeuwen.
Vanaf 1150 begonnen de edelen van Teylingen een voorname rol te spelen in de streek. Het Slot Teylingen werd een regelmatige verblijfplaats voor de Hollandse graven en gravinnen. De bekendste van deze is Jacoba van Beieren, die van 1417 tot 1433 gravin van Holland, Zeeland en Henegouwen was. Eeuwenlang blijft Voorhout echter met zijn bebouwing een speldenknop op de landkaart; in 1514 staan er maar 40 huizen in Voorhout.
Moderne tijd.
In 1657 werd de Leidsevaart gegraven, die van Haarlem naar Leiden loopt. Hierdoor begint Voorhout langzaam te groeien, vanwege deze goede locatie tussen twee steden. In 1842 wordt ook de spoorlijn Haarlem-Leiden geopend en Voorhout krijgt hier twee stations op. In 1900 heeft Voorhout zo'n 2000 inwoners. De meeste mensen verdienen hun geld met de bloembollen. Dit bleef zo tot de Tweede Wereldoorlog.
Voorhout als groeiende woonkern.
In 1960 wonen er ongeveer 5.000 mensen in Voorhout en in 1988 zijn dat er 9.360. Die groei wordt veroorzaakt door het ontstaan van de nieuwe woonwijk Oosthout aan de oostkant van het spoor. In 1997 krijgt Voorhout voor het eerst sinds 1944 weer een station. Door verdere nieuwbouw stijgt het aantal inwoners nog meer. Op 1 januari 2018 heeft Voorhout 16.220 inwoners en dit zal de komende jaren alleen nog maar verder stijgen vanwege de afronding van de nieuwe woonwijk Hooghkamer.
Tegenwoordig is er nog maar een klein deel van de bevolking werkzaam in de bloembollenteelt. Het grootste deel van de mensen werkt niet meer in Voorhout.
Gemeentelijke fusie.
Op 1 januari 2006 fuseerden Warmond, Sassenheim en Voorhout in de nieuwe gemeente Teylingen, die per zo'n inwoners heeft.
Verkeer en vervoer.
Voorhout ligt ongeveer een kilometer ten noorden van snelweg A44. Ten westen van het dorp ligt de N444, die de verbinding vormt tussen Warmond en Noordwijk.
Randweg.
Voorhout heeft een randweg, die wordt gevormd door de Teylingerdreef (of Zuidelijke Randweg) en de nieuwere Bollendreef in nieuwbouwwijk Hooghkamer. De Teylingerdreef vormt de zuidoostelijke grens van de nieuwbouwwijken Oosthout en Hoogh Teylingen en de oostgrens van het nieuwste nieuwbouwwijkje Engelse Tuin. Na het kruispunt met de Jacoba van Beierenweg begint de Bollendreef, die de noordgrens van de nieuwbouwwijk Hooghkamer vormt.
Tussen de laatste rotonde van de Bollendreef en de Leidsevaart (of N444) is vanaf 2020 begonnen met het aanleggen van de Noordelijke Randweg, die onder andere een groot deel van de verkeersdruk van de Oosthoutlaan moet overnemen en ook de deuren open zet voor het verkeersveiliger en winkelvriendelijker maken van de Herenstraat. Anno 2022 is dit deel voltooid en geopend.
Openbaar vervoer.
Voorhout heeft een spoorwegstation, die is gelegen aan de Oude Lijn. Dit station werd heropend in 1997, nadat het eerder gesloten was in 1942.
Sport.
Sportverenigingen.
Voorhout heeft verenigingen voor badminton, zwemmen, basketbal, majorette- en twirling, hockey (MHC Voorhout), tennis, handbal en voetbal (VV Foreholte). Ook is er een scoutingsgroep aanwezig onder de naam Boerhaavegroep.
Scholen.
Voorhout heeft zeven basisscholen en een school voor voortgezet onderwijs, te weten Teylingen College KTS.
Wijken en buurten.
Voorhout bestaat uit verschillende wijken, die officieel 'buurten' heten. Voor een volledig overzicht van alle wijken en buurten in Teylingen, zie wijken en buurten in Teylingen.
Statistische buurten van het CBS:
Buurten en bijbehorende bouwperiodes in de nieuwbouwwijken van Voorhout:
Verder wordt er in het noorden van Voorhout sinds 2012 gebouwd aan nog een nieuwbouwwijk: Hooghkamer. Deze wijk bestaat uit de fases 'Lint' (deels onderdeel van de Componistenbuurt), 'Dorp', 'Park' en 'Singels'. In de wijk 'Nieuw Boekhorst' worden vanaf 2025 1300 woningen gebouwd.
Monumenten.
In Voorhout staan verschillende rijksmonumenten, zoals:
Zie ook:

</doc>
<doc id="22997" url="https://nl.wikipedia.org/wiki?curid=22997" title="Arcadië (periferie-district)">
Arcadië (periferie-district)

Arcadië (Grieks: Αρκαδία, "Arkadia") is een bergachtige, schaars bevolkte landstreek in het centrum van de Peloponnesos. Het had in 2001, toen het nog de status van prefectuur ("nomos") had, 102.035 inwoners.
Geschiedenis.
Arcadië was in de Oudheid het enige Griekse landschap dat niet aan zee grensde. Door de afgelegen ligging bood het historische Arcadië zijn bewoners weinig overlevingskansen: grootschalige landbouw is er nagenoeg onmogelijk, het merendeel der bevolking leefde als herder en vele Arcadiërs zochten hun fortuin elders als huursoldaten (vergelijkbaar met de Zwitsers later ten tijde van de Zwitserse landsknechten).
Ook in de moderne tijden heeft de streek nog steeds erg te lijden onder ontvolking en landvlucht. Reizend door Arcadië merkt men dat heel wat dorpen er verlaten bijliggen en als het ware herleid zijn tot de status van spookdorpen. Toeristen kiezen Arcadië dan ook zelden als reisdoel op zichzelf. In dit gebied wordt door een klein aantal mensen nog steeds de minderheidstaal Tsakonisch, gebaseerd op het Dorisch, gesproken.
Voor de Griekse mythologie was Arcadië de geboortegrond en geliefkoosde verblijfplaats van de halfdierlijke god Pan en het jachtterrein voor Artemis. Herakles verrichtte er enkele van zijn werken en nog in historische tijd waren er sporen van kinderoffers in de eredienst van Zeus Lykaios (letterlijk Zeus-van-de-Wolven). Ook Arcas speelt hier een rol als leider van de Arcadiërs.
Arcadisch.
Het imago van een idyllisch, paradijselijk land van fluitspelende herders en wulpse herderinnetjes kreeg Arcadië pas door de bucolische poëzie. Het land symboliseerde in de Oudheid de afwijzing van iedere vorm van stadscultuur, met haar consumptiemaatschappij, haar gewelddadige politieke en andere conflicten. Tegenover deze "corrupte" stadswereld werden de "echte" waarden gesteld: liefde voor de natuur, voor de ongekunstelde schoonheid, voor de muziek. "Arcadisch" betekent in deze context dan ook: liefelijk onbedorven, naïef.
Claude Lorrain is een belangrijke vertegenwoordiger van de arcadische schilderkunst.

</doc>
<doc id="22998" url="https://nl.wikipedia.org/wiki?curid=22998" title="Hamid Karzai">
Hamid Karzai

Hamid Karzai (Pasjtoe: حامد کرزی, Perzisch: حامد کرزی) (Kandahar, 24 december 1957) was van 2002 tot 2014 president van Afghanistan.
Biografie.
Karzai werd in Zuid-Afghanistan als lid van de machtige Pathaanse Popalzai-clan geboren. Hij stamt uit een familie die vanouds koning Zahir Shah steunde. Hamid Karzai heeft zes broers en een zuster, van wie de meesten al lange tijd in de Verenigde Staten wonen. In 1999 trad hij in het huwelijk met Zeenat Quraishi, een verloskundige die werkzaam was in Afghaanse vluchtelingenkampen in Pakistan. Het echtpaar kreeg in 2007 een zoon, Mirwais genaamd.
Karzai studeerde onder meer aan de Himachal Pradesh University in Shimla in het uiterste noorden van India (1979-1983). Tijdens de bezetting door de Sovjet-Unie en de daaropvolgende burgeroorlog verbleef hij in het buitenland. Na zijn terugkeer fungeerde hij korte tijd als onderminister van Buitenlandse Zaken in de regering van Burhanuddin Rabbani. Aanvankelijk steunde hij de Taliban, in de hoop dat die beweging de Sovjets zou kunnen verdrijven en een eind zou kunnen maken aan het onderlinge geweld tussen de verschillende stammen. Na enige tijd verloor hij echter het vertrouwen in de nieuwe regering.
In 1995 weigerde hij ambassadeur te worden bij de VN namens de Taliban; in 1996 vluchtte hij naar Pakistan. Op 14 juli 1999 doodden de Taliban zijn vader, leider van de Popalzai. Karzai trok met een grote groep stamhoofden en andere rouwenden door Pakistan en Afghanistan, naar Kandahar, het hoofdkwartier van de Taliban. Uit angst voor een Pathaanse opstand boden de Taliban geen weerstand.
Na de terreuraanvallen op 11 september 2001 werd al snel duidelijk dat de positie van de Taliban wankelde, omdat zij onderdak gaven aan Osama bin Laden en zijn Al Qaida-netwerk. Karzai begon geld en wapens in te zamelen en de door hem geleide Pathanen hielpen de Amerikanen in de oorlog in Afghanistan bij de inname van het laatste Taliban-bolwerk, Kandahar.
In december 2001 werd Karzai op de Internationale Afghanistan-conferentie te Bonn door de delegatie van ex-koning Zahir Shah voorgedragen als lid van de te vormen overgangsregering. Karzai bevond zich op dat moment aan het front te Kandahar. Hierop werd hij benoemd tot leider daarvan. Een speciale vergadering van alle stamoudsten van het land, de Loya Jirga, benoemde hem in juni 2004 tot president. Voordat Amerika Afghanistan binnenviel verbrak Hamid Karzai zijn banden met de Taliban. Kort daarna, op 5 september 2002 en 16 september 2004, overleefde Karzai twee aanslagen op zijn leven.
Bij de eerste vrije presidentsverkiezingen in Afghanistan, op 9 oktober 2004, behaalde hij 55% van de stemmen. Op 7 december 2004 werd hij geïnaugureerd. Karzais tribale achtergrond enerzijds en zijn westerse oriëntatie anderzijds zou hem bijzonder geschikt maken voor zijn functie. Behalve de officiële Afghaanse talen Pasjtoe en Perzisch (Dari) spreekt hij Urdu, Hindi, Engels en Frans.
Verkiezingen 2009.
Op 20 augustus 2009 vonden in Afghanistan verkiezingen plaats voor provinciale besturen en het presidentschap, waarvoor Karzai zich herkiesbaar stelde. Als "running mate" fungeerde Muhammad Fahim, zijn eerdere minister van Defensie die in december 2004 was vervangen door Abdul Rahim Wardak. Karzais belangrijkste tegenkandidaten waren Abdullah Abdullah, Bashardost en Ashraf Ghani. Deze verkiezingen gingen gepaard met beschuldigingen van fraude en een geweldcampagne van de Taliban, die steeds meer terrein bleken te heroveren. Weliswaar behaalde Karzai een meerderheid, maar door de vele klachten die waren ingediend tegen beweerde gevallen van fraude werd hij niet meteen uitgeroepen tot winnaar. De gevallen van fraude die ten gunste van hem leken te zijn gepleegd zouden zelfs afbreuk hebben gedaan aan zijn gezag. Op 9 september werd in de commentaren zelfs gerept over een ""post-election crisis".
Controverses.
Volgens verschillende bronnen, waaronder de film "Fahrenheit 9/11", werkte Karzai vroeger als consulent voor de oliemaatschappij Unocal. Woordvoerders van zowel Unocal als Karzai hebben een dergelijke relatie ontkend, hoewel ze niet konden spreken voor alle bedrijven die deel uitmaken van het consortium. De bron zou oorspronkelijk de Franse krant "Le Monde" van 6 december 2001 zijn. Het bericht werd ook bevestigd door de "Christian Science Monitor". Sommigen zeggen dat Karzai verward werd met de Amerikaanse ambassadeur van Afghanistan Zalmay Khalilzad.
In oktober 2008 werd in "The New York Times" door de Amerikaanse journalist James Risen bericht dat volgens Amerikaanse en Afghaanse onderzoekers zijn broer Ahmad Wali Karzai, voorzitter van de provincieraad van Kandahar, betrokken zou zijn bij drugshandel. Dat werd door Ahmad Wali tegengesproken; de beschuldiging zou "politiek gemotiveerd" zijn. Als bron van de beschuldiging werd Hajji Aman Kheri genoemd, die beweerde een informant te zijn van de Amerikaanse narcotica-bestrijdingsdienst DEA.

</doc>
<doc id="22999" url="https://nl.wikipedia.org/wiki?curid=22999" title="Agamemnon (mythologie)">
Agamemnon (mythologie)

Agamemnon, soms ook weergegeven als "Agamemnoon", (Oudgrieks: ) is een figuur uit de Griekse mythologie. Hij is de zoon van Atreus, koning van Mycene, en Airope. Agamemnon had een broer, Menelaos, en een zus, Anaxibia.
Bij de Trojaanse Oorlog, die werd gevoerd voor Menelaos, was Agamemnon legeraanvoerder. Agamemnon was getrouwd met Klytaimnestra, de halfzus van Helena (Menelaos' vrouw, die in Troje bij Paris zat).
Helena omschrijft haar zwager in boek drie van Homeros' "Ilias" als ‘machtige heerser, een goed koning en een krachtige lansvechter’. Agamemnon was niet alleen koning van Mycene, maar voerde ook het bevel over een groot deel van de Peloponnesos. Daarbij was hij koning over zee, omdat hij het grootste aandeel aan schepen had in de oorlog tegen de Trojanen. Niet voor niets was Agamemnon βασιλευτατος πάντων, ‘het meest konings van allen’.
Tot aan het moment dat Hektor Patroklos doodt is het hoofdthema van de "Ilias" de twist tussen Agamemnon en Achilles. Wanneer Agamemnon de slavin Briseïs, het eergeschenk aan Achilles, van Achilles afpakt, wordt deze woedend. Hij wil niet meer meevechten in de oorlog tegen Troje. Later in het boek probeert Agamemnon Achilles over te halen weer mee te vechten door hem immense cadeaus te beloven. Achilles wil hier echter niets van weten.
In 1876 vond de archeoloog Heinrich Schliemann, die later Troje zou ‘ontdekken’, een gouden masker dat koning Agamemnon zou voorstellen, het 'Masker van Agamemnon'. Later bleek dat het masker dateert uit een periode voor de tijd waarin Agamemnon geleefd zou hebben.
Agamemnon had aan de godin Artemis beloofd het mooiste dat hij ving bij de jacht te zullen offeren. Dat deed hij niet en daarom liet Artemis een ongunstige wind opsteken zodat de Grieken niet naar Troje konden vertrekken. Om toch een gunstige wind te krijgen, moest hij, onder druk van het leger, zijn dochter Iphigeneia offeren. Zijn vrouw, Klytaimnestra, was woedend. Volgens een ander verhaal is Agamemnon vlak voor het vertrek op jacht geweest. Een van de herten die hij doodde, bleek een van de heilige hindes van Artemis. Toen hij daarna ook nog beweerde beter te kunnen jagen dan Artemis, zorgde de godin voor een windstilte, zodat de Grieken niet naar Troje konden afvaren.
Tijdens de oorlog, waardoor Agamemnon jarenlang van huis was, begon Klytaimnestra een relatie met Aigisthos, zoon van Thyestes (dus Agamemnons neef). Toen Agamemnon als overwinnaar terugkwam van Troje, met onder andere de Trojaanse prinses Kassandra als oorlogsbuit, vermoordde Aigisthos hem in bad. Een ander verhaal suggereert dat Aigisthos Klytaimnestra overhaalt Agamemnon te vermoorden in datzelfde bad.
Agamemnon en Klytaimnestra hadden vier kinderen: Iphigeneia, Elektra, Chrysothemis en Orestes. Chrysothemis speelde geen belangrijke rol in de Griekse mythologie en wordt daarom vaak weggelaten. De andere drie kinderen droegen de Tantalosvloek (zie onder) verder mee in hun leven. Elektra en Orestes wreekten hun vader door hun moeder en haar minnaar te vermoorden.
Het Tantalos-geslacht.
Agamemnon vormt samen met zijn broer Menelaos en zijn neef Aigisthos de vierde generatie van het Tantalos-geslacht (zie afbeelding). Het geslacht werd voortdurend gekweld door straffen van de goden, waarbij de oorzaak ook bij de goden zelf lag.
Tantalos, de stamvader, was een schatrijke koning in Klein-Azië en leefde op gelijke voet met de goden. Hij wilde hun alwetendheid op de proef stellen en nodigde de goden uit voor een diner waarvoor hij zijn eigen zoon Pelops doodde en die voorschotelde. Alle goden weigerden te eten, behalve Demeter, die uit verdriet over haar dochter die in de onderwereld verkeerde haar gedachten er niet zo bij had, en een stuk van de schouder van Pelops at. Vervolgens werd Pelops weer tot leven gewekt en kreeg hij een ivoren schouder.
De goden straften Tantalos in de Tartaros met de bekende 'Tantaluskwelling'; altijd vastgebonden, honger en dorst lijdend, terwijl water net zijn mond niet bereikte en appels die boven hem net buiten bereik hingen.
Tantalos had een dochter, Niobe. Die beledigde Leto (de moeder van Apollo en Artemis) met het feit dat Leto maar twee kinderen had en zijzelf veertien. Apollo en Artemis wreekten hun moeder voor deze belediging. Artemis doodde alle dochters van Niobe en Apollo al haar zonen.
Pelops had ook twee zonen, Thyestes en Atreus. Beide zonen vochten een aantal keren voor de troon. Uiteindelijk is het Atreus die standhield.
Atreus kreeg twee zonen: Agamemnon en Menelaos. Agamemnon werd koning van Mycene, Menelaos van Sparta.

</doc>
<doc id="23000" url="https://nl.wikipedia.org/wiki?curid=23000" title="Pasjtoen">
Pasjtoen

De Pasjtoen, ook wel Pathanen of historisch Afghanen, vormen een bevolkingsgroep die in Afghanistan en Pakistan woont met minderheden in landen zoals India en Iran. De alternatieve benaming Pathanen duikt al op in het jaar 1617 in het reisjournaal van Pieter van den Broecke, in dienst van de VOC. Hij vermeldt: "Dese Rasboetse Natie zijn naest de Pathannen de kloekste Soldaten, die de Grooten Mogol ofte Coningh van Indien heeft". Ook gedurende de Britse overheersing werden ze Pathanen genoemd, wat afkomstig is uit het Hindoestani en ook veel wordt gebruikt in het hedendaagse India en Pakistan, de oorspronkelijke benaming is gebruikelijker in Afghanistan.
Taal.
De moedertaal van de Pasjtoen wordt "Pasjtoe", "Pashto" of "Pakhto" genoemd. Talen die door de Pasjtoen gemeenschappen als tweede taal wordt gesproken in landen zoals India en Pakistan zijn onder meer het Hindi en het Urdu.
in Afghanistan zelf wordt het Dari, dat in 1964 tot nationale taal van Afghanistan verklaard is naast het Pasjtoe, door de Pasjtoen als tweede taal gesproken.
Religie.
De Pasjtoen zijn overwegend soennitische moslims met sjiitische, hindoeïstische en sikh minderheden. In Afghanistan vormen ze de kern van de Afghaanse regering.
Verspreiding.
Pasjtoens zijn verspreid, van de rivier de Amu Darja tot aan de Indus. Ze zijn wijdverspreid over Pakistan en Afghanistan. Veel Pasjtoen kozen ervoor om in het Republiek India te gaan wonen na de opdeling van Brits-Indië. Historisch gezien hebben Pasjtoens zich vóór en tijdens het toenmalige Brits-Indië in verschillende delen van koloniaal India gevestigd.
Onder Brits-Indische contractarbeiders die in de 19e eeuw door de Britten naar landen zoals Suriname, Guyana, Trinidad en Tobago, Fiji, Mauritius, Zuid-Afrika en andere landen werden gestuurd, om te werken op plantages als vervanging van slaven, zaten ook mensen van Pasjtoen oorsprong. Velen bleven en vormden hun eigen gemeenschappen. Na verloop van tijd assimileerden sommigen, zoals in Suriname en Guyana, in de grotere Hindostaanse gemeenschap. Een voorbeeld van een Hindostaan van Pasjtoen oorsprong is Munshi Rahman Khan. Sommige Pasjtoen kwamen zelfs terecht in Australië, die bekend stonden als "Afghaanse kamelendrijvers".
Woongebied.
Verschillende bronnen schatten dat de Pasjtoen tussen 38 en 70 procent van de bevolking van Afghanistan vormen (de CIA houdt het op 42%). Ze vormen daarmee de grootste etnische groep in Afghanistan. Daarnaast wonen veel Pasjtoens in Pakistan. De internationale grens tussen Afghanistan en Pakistan loopt dwars door de stammengebieden heen. Deze grens wordt echter niet door iedereen erkend. Zo eisen Pasjtoens aan beide zijden van deze grens een eigen gebied op dat loopt van de Amu Darja tot aan de Indus. Ze baseren zich hierbij op een overeenkomst tussen de Afghaanse emir Abdoer Rahman Khan en sir Henry Durand waarmee de Afghaanse regering het gebied ten oosten van de zogenaamde Durandlijn met ingang van 12 november 1893 voor honderd jaar aan Brits-Indië zou verhuren. Deze termijn is inmiddels al geruime tijd verstreken.
De historische benaming van het woongebied van de Pasjtoen wordt ook wel Pasjtoenistan (Pasjtoe: پښتونستان) genoemd.
De Pasjtoens in Afghanistan wonen in een gebied dat bestaat uit een denkbeeldige halve cirkel van de provincie Kunar in het oosten, via Kaboel tot de provincies Herat en Badghis in het westen.
Stammen.
De Pasjtoen worden in twee grote stamconfederaties onderscheiden: de zuidelijke en zuidwestelijke stammen die samen tot de Durrani, ook Abdali genoemd, worden gerekend, en de oostelijke en zuidoostelijke die tot de Ghilzai behoren.
Daarnaast zijn er stammen die tot geen van beide stammengroepen behoren. Hieronder vallen o.a. de Waziri die leven in Waziristan in Pakistan. Voorts zijn er clans, dorpsgemeenschappen en families te onderscheiden, waartussen ook regelmatig conflicten plaatshebben.
Regels.
De Pasjtoens houden er, naast de islamitische wetten, een eigen stelsel van ongeschreven regels op na, het zogenaamde "Pashtunwali". Voor een groot deel kent het Pashtunwali zijn oorsprong in lokale gebruiken en gewoontes die zijn terug te voeren op de pre-islamitische tijd.

</doc>
<doc id="23001" url="https://nl.wikipedia.org/wiki?curid=23001" title="Iphigenia (mythologie)">
Iphigenia (mythologie)

Iphigeneia (Oudgrieks: ) is een figuur uit de Griekse mythologie. Zij was de dochter van koningin Klytaimnestra en koning Agamemnon.
Haar vader Agamemnon wilde haar offeren in opdracht van Artemis, omdat hij de heilige hinde van Artemis had gedood, om een gunstige wind te verkrijgen om uit te varen vanaf Aulis voor de Trojaanse Oorlog. Zij werd op het laatste moment uit mededogen gered door Artemis, die haar inwisselde voor een hinde. Het voorgenomen offeren van haar dochter was voor Klytaimnestra de reden om Agamemnon te doden. Haar zoon Orestes op zijn beurt heeft deze dood weer gewroken door het doden van zijn eigen moeder en haar nieuwe man Aigisthos.
Volgens een andere lezing koos Iphigenia er zelf voor geofferd te worden. Ze wilde dit voor Hellas doen en bedacht dat ze als heldin in de geschiedenis zou worden beschreven. Artemis had bij de offerande echter medelijden met het meisje en legde een hinde in haar plaats.
Iphigenia werd door Artemis in een van haar heiligdommen in de Krim (Tauris) geplaatst als priesteres. Jaren later ontmoette zij haar broer Orestes daar en samen vluchtten ze van Tauris (de Krim) weer naar Mycene.
Theater.
Iphigenia is de hoofdpersoon in twee drama's van Euripides:

</doc>
<doc id="23003" url="https://nl.wikipedia.org/wiki?curid=23003" title="Volksraadpleging">
Volksraadpleging

Een volksraadpleging of referendum is het voorleggen van een vraag met betrekking tot wetgeving aan de kiesgerechtigden in een land of een bepaald gebied. Dit voorleggen gebeurt door een bepaalde overheid (al of niet in opdracht van de desbetreffende bevolking). Net als bij verkiezingen komen de kiesgerechtigden naar het stembureau of stemmen op afstand en maken hun keuze met betrekking tot de vraag.
Wanneer de overheid juridisch niet verplicht is de uitslag te respecteren, spreken we van een volksraadpleging. Wanneer de uitslag bindend is spreekt men van een referendum.
Soorten.
Er zijn verschillende soorten volksraadplegingen of referenda:
Dan zijn er nog soorten referenda afhankelijk van het onderwerp of de procedure:
Landen.
Onder meer de volgende landen kennen een referendum:
Australië, België, Brazilië, Canada, Chili, Costa Rica, Denemarken, Egypte, Frankrijk, Hongkong, IJsland, Irak, Iran, Ierland, Italië, Kroatië, Malta, Moldavië, Marokko, Nieuw-Zeeland, Noorwegen, Papoea-Nieuw-Guinea, Pakistan, Portugal, Puerto Rico, Roemenië, Servië, Singapore, Slovenië, Spanje, Taiwan, Thailand, Turkije, Uruguay, Verenigd Koninkrijk, Verenigde Staten, Zweden en Zwitserland.
In Zwitserland heeft men de meeste ervaring opgedaan met referenda, die in de Grondwet ("Bundesverfassung") zijn vastgelegd (zie Referendum in Zwitserland).
België.
In België nemen de meeste rechtsgeleerden aan dat referenda in principe niet verenigbaar zijn met de soevereiniteit van de natie zoals geconcipieerd door de Grondwet. Dit standpunt kreeg in 1985 groot gewicht door adviezen van de Raad van State, hoewel het op historische gronden wordt gecontesteerd. De grondwetgever is tussengekomen door volksraadplegingen expliciet mogelijk te maken, eerst in 2005 voor aangelegenheden van gemeentelijk, bovengemeentelijk of provinciaal belang (art. 41 GW) en dan in 2014 – als onderdeel van de zesde staatshervorming – voor gewestelijke materies (art. 39"bis" GW). Doorgaans wordt aangenomen dat referenda op federaal niveau ongrondwettig zijn, al wordt ook de mogelijkheid van niet-bindende volksraadplegingen verdedigd en zelfs een algemene geoorloofdheid.
Vlaanderen.
In tegenstelling tot de politieke verkiezingen is deelname aan een volksraadpleging in Vlaanderen niet verplicht. Oorspronkelijk was een opkomst van 40% vereist voor een geldige volksraadpleging. In het nieuwe gemeentedecreet en provinciedecreet is de minimale opkomst verlaagd. Afhankelijk van het aantal inwoners moet het aantal uitgebrachte stemmen minstens 10 à 20% zijn van het totaal aantal inwoners om de uitgebrachte stemmen te mogen tellen. Alle inwoners ouder dan 16 jaar zijn stemgerechtigd. De uitslag van een volksraadpleging is in Vlaanderen niet bindend.
Het gemeentelijk referendum wordt in Vlaanderen geregeld door art 305 e.v. van het Decreet Lokaal Bestuur.
Het provinciaal referendum wordt geregeld door art. 198 e.v. van het provinciedecreet en art. 159 Decreet houdende wijziging van diverse bepalingen van het Provinciedecreet van 9 december 2005.
Volksraadplegingen
Koningskwestie.
Een beroemd/berucht Belgisch plebisciet was dat omtrent de Koningskwestie, in 1950 keurde de regering Eyskens een referendum goed, dat de wet op onmogelijkheid tot besturen ophief en zou moeten beslissen over de terugkeer van Leopold III. Dit referendum wees uit dat 57% van de Belgen voor een terugkeer van de koning was. (Al heerst er vaak de foute perceptie dat het hier ging om een stemming met Vlaanderen pro en Wallonië contra, dit is echter ongenuanceerd en niet helemaal correct. Het waren enkel de provincies Luik en Henegouwen (progressief socialistische regio’s) die tegen de terugkeer waren). De koning vond dat dit, ondanks de zeer nipte 57%, een ontegensprekelijke meerderheid was en keerde terug. De regering Eyskens en prins Karel, toenmalig regent en broer van de koning, waren impliciet tegen deze terugkeer omdat ze wisten dat de terugkeer tot groot ongenoegen zou leiden bij een deel van de bevolking. Dat zou het land in gevaar brengen. Zij kozen dus voor de vlucht vooruit, Eyskens bood het ontslag van de regering aan, met de bijbehorende misnoegdheid van het volk. Dit leidde tot rellen en doden met als gevolg dat de positie van Leopold onhoudbaar werd. Uiteindelijk zag Leopold in dat hij nog maar één kans had om de monarchie en daarmee het land te redden: hij trad af en zijn toen nog zeer jonge zoon Boudewijn werd koning.
Dit volksreferendum was een eenmalig gegeven. De bijna faliekante uitkomst van dit referendum voor het land, zou er mede voor zorgen dat dit ineens ook het laatste nationale referendum was. Nu zijn in België niet enkel nog referenda mogelijk op gemeentelijk of lokaal vlak maar ook op Gemeenschap en gewestelijk vlak kunnen sinds de zesde staatshervorming de gewestelijke volksraadpleging regelen. Om de gewestelijke volksraadpleging mogelijk te maken, werd eerst de Grondwet gewijzigd. Art. 39bis GW maakt sinds 6 januari 2014 de gewestelijke volksraadpleging mogelijk na goedkeuring van een bijzondere meerderheidswet.

</doc>
<doc id="23004" url="https://nl.wikipedia.org/wiki?curid=23004" title="Tantalos">
Tantalos



</doc>
<doc id="23005" url="https://nl.wikipedia.org/wiki?curid=23005" title="Pasjtoe">
Pasjtoe

Pasjtoe (ook wel: Pakhto, Pashto, Pashtu of Afghaans) is een Indo-Europese taal die in Afghanistan en Pakistan gesproken wordt. Het is een van de twee officiële talen in Afghanistan, waar het, afhankelijk van de bron, door 50% van de bevolking gesproken wordt.
Het is de grootste taal van Afghanistan. Schattingen van het aantal sprekers lopen uiteen: circa 14 miljoen volgens de taalkundige Andrew Dalby, 17 miljoen volgens het UCLA Language Materials Project, 25-30 miljoen volgens Omniglot en 49,53 miljoen volgens Ethnologue.
Literatuur in het Pasjtoe is sinds de zestiende eeuw in manuscriptvorm opgetekend. Het Pasjtoe werd pas in de loop van de twintigste eeuw een taal van onderwijs en pers. In 1933 verving het de Dari-variant van het Perzisch als taal van de overheid. Zowel het Dari als het Pasjtoe zijn officiële talen in Afghanistan. Het Pasjtoe gebruikt de Perzische variant van het Arabisch schrift, met een aantal toegevoegde symbolen. Het Pasjtoe leende veel van het Perzisch, het Urdu en het Punjabi.
Dialecten.
Sprekers van het Pasjtoe zijn ongeveer gelijk verdeeld over Afghanistan en Pakistan.
Andrew Dalby onderscheidt drie dialectgroepen:
De dialecten van Kandahar en Pesjawar vormen de basis van de twee standaardvormen van geschreven Pasjtoe.
Ethnologue en Glottolog onderscheiden ook drie dialectgroepen:

</doc>
<doc id="23007" url="https://nl.wikipedia.org/wiki?curid=23007" title="Pashtu">
Pashtu



</doc>
<doc id="23008" url="https://nl.wikipedia.org/wiki?curid=23008" title="Iphigineia">
Iphigineia



</doc>
<doc id="23010" url="https://nl.wikipedia.org/wiki?curid=23010" title="Iphiginea">
Iphiginea



</doc>
<doc id="23011" url="https://nl.wikipedia.org/wiki?curid=23011" title="Ifigeneia">
Ifigeneia



</doc>
<doc id="23012" url="https://nl.wikipedia.org/wiki?curid=23012" title="Hunnen">
Hunnen

De Hunnen waren een confederatie van Euraziatische nomaden, waarschijnlijk van meest Altaïsche en Oeraalse afkomst, maar later ook met Oost-Germaanse onderdanen. Deze nomadenstammen, die in de 5e eeuw vanuit Centraal-Azië door Europa trokken, waren in hun tijd berucht om de verwoestingen die ze aanrichtten.
De Hunnen waren ruiternomaden, wat betekent dat ze geen vaste verblijfplaats hadden, altijd in beweging waren, en geen zware logistiek of infrastructuur bezaten die ze moesten verdedigen. Ze bestonden uit kleine groepen bekwame krijgers, die zich snel konden verplaatsen. Het Romeinse leger was gebaseerd op infanterie, de nieuwe militaire tactiek was de cavalerie.
Vele geleerden zijn het erover eens, dat we niet spreken over één volk dat over de steppen raasde en een rijk stichtte van Noord-China tot aan de Atlantische Oceaan, maar over een domino-effect van steppevolken, dat begon met het uiteenvallen van de westelijke Jin-dynastie en eindigde met Slag aan de Nadao (454); dit over een periode van meer dan honderdvijftig jaar.
Geschiedenis.
Xiongnu.
De eerste Hunnen worden wel geïdentificeerd (hoewel dit niet bewezen is) met het volk dat de Chinezen de Xiongnu (oude transliteratie "Hsiung-nu") noemden en die vanaf de 3e eeuw v.Chr. tot 6e eeuw n.Chr. het Chinese Rijk bedreigden. Namen van Xiongnu-vorsten zijn bekend vanaf ca. 300 v.Chr. De etnische afkomst en taal van de Xiongnu is omstreden. De weinige woorden die van hun taal overgeleverd zijn, doen sommige geleerden een Jenisejische afkomst vermoeden. Anderzijds maakten met name ook Turkse volkeren een belangrijk deel uit van de Xiongnu-federatie. Na het uiteenvallen van de federatie kwamen met name deze Turkse volkeren prominent tevoorschijn.
Centraal-Aziatische Hunnen.
De naam "Hunnen" werd vanaf de 5e eeuw gebruikt voor meerdere Centraal-Aziatische nomadische verbonden van volkeren van verschillende afkomst (Turkse, Mongoolse, Iraanse, Oeraalse en mogelijk andere Siberische en Centraal-Aziatische volkeren) met een gelijksoortige levenswijze. Bekend zijn de "Iraanse Hunnen", zoals de Chionieten en Hephthalieten. Aan het einde van de 5e eeuw viel een Huna genaamd stamverband Noord-India binnen.
De Hunnen in Europa.
In de vijfde eeuw trokken de Hunnen Europa binnen. Ze onderwierpen de Ostrogoten die toen de macht hadden over Oost-Europa en de Russische steppen en verdreven de Visigoten en andere Germaanse stammen, die vervolgens massaal en in paniek het reeds verzwakte West-Romeinse Rijk invluchtten en het door de resulterende chaos nog meer verzwakten.
In 395 begonnen de Hunnen hun eerste grootschalige aanval op het Oost-Romeinse Rijk. Door de Darjalkloof in het midden van het Kaukasusgebergte kwamen ze langs het Cahya-gebergte in de buurt van Amida en overspoelden Armenië Cappadocië die geplunderd werden. Ze gingen delen van Syrië binnen, bedreigden Antiochië en trokken door de provincie Eufratesië. Tegelijkertijd vielen de Hunnen het Sassanidische rijk binnen. Deze invasie was aanvankelijk succesvol en kwam in de buurt van de hoofdstad van het rijk in Ctesiphon. Ze werden echter slecht verslagen tijdens de Perzische tegenaanval.
In 397 zouden de Hunnen een tweede inval op het Oost-Romeinse Rijk lanceren, die met succes werd afgeslagen door Eutropius.
In 400 doodt een groep Hunnen geleid door Uldin de Gotische opstandeling Gainas in Thracie. Het lijkt erop dat de Hunnen omstreeks die tijd weer naar het westen trokken en bij de rivier Dnjestr arriveerden of misschien zo ver als de Hongaarse vlakte. Deze komst zou resulteren in een ander knock-on effect, wat leidde tot de invasie van Radagasius en de Rijnoversteek in 405.
Het duurde lange tijd voordat de Hunnen hun macht goed hadden gevestigd en alle overwonnen volken in hun rijk waren opgenomen. Hun heerschappij was aanvankelijk op meerdere gebieden ongeorganiseerd. Pas onder de beruchte Attila de Hun, die koning werd rond 433 n.Chr. lijken de organisatorische problemen te zijn opgelost. In Rusland voegden zich onder meer Slaven, Goten en Alanen onder zijn bevel, zodat zijn macht nog groter werd. Attila's rijk, met het centrum in Pannonië (nu Hongarije), strekte zich ten slotte uit van de Kaukasus tot aan de Rijn. De Hunnen ondernamen vele rooftochten door Europa, meestal in het West-Romeinse Rijk en ze bedreigden zelfs Rome.
De Hunnen vielen ook enkele malen het Oost-Romeinse Rijk binnen en maakten het voor een hoog bedrag schatplichtig. In 451 werden ze echter bij een aanval op het West-Romeinse Rijk in de Slag op de Catalaunische Velden verslagen door een leger bestaande uit Romeinen, Franken en Visigoten onder leiding van Flavius Aetius, een van de laatste grote Romeinse veldheren. Hiermee kwam een eind aan de mythe van de onoverwinnelijke Hun. Attila viel vervolgens als wraak Rome aan, maar moest zich terugtrekken, waarschijnlijk door een dodelijke ziekte in zijn leger. Na de dood van Attila in 453 viel zijn rijk uiteen. In de Slag aan de Nadao in 454 werden de Hunnen in hun eigen Oost-Europese rijk definitief verslagen door de in opstand gekomen Gepiden en Ostrogoten.
Taal.
Over de taal van de Hunnen is weinig bekend. Er zijn slechts een paar namen en drie losse woorden ("medos, kamos, strava", die eerder Indo-Europees lijken) overgeleverd. Anderen houden het eerder op Jenisejische talen.

</doc>
<doc id="23013" url="https://nl.wikipedia.org/wiki?curid=23013" title="Gaskamer">
Gaskamer

Een gaskamer is een executieruimte waarin met behulp van een giftig gas (meestal blauwzuur) mensen om het leven gebracht worden.
Verenigde Staten.
In de Verenigde Staten werd de gaskamer als executiemethode bedacht door majoor D.A. Turner in de staat Nevada met als motivatie, dat het een humane strafvoltrekking zou behelzen. Hij werd voor het eerst toegepast op 8 februari 1924 in Carson City, Nevada, en voor de laatste keer op 3 maart 1999 bij de executie van de Duitser Walter LaGrand. De beul zat in een naburig kamertje, waar hij een cyanidezout (meestal natrium- of kaliumcyanide) aan zwavelzuur toevoegde. In de daaropvolgende zuur-basereactie werd het zwakkere blauwzuur door het sterkere zwavelzuur uit zijn zout gedreven, waardoor blauwzuur vrijkwam. Dit gas werd door de beul naar de gaskamer geleid. De gestrafte, die het blauwzuurgas niet kon zien, kreeg doorgaans het advies een diepe ademteug te nemen zodat snel bewusteloosheid zou volgen. Veel veroordeelden probeerden echter instinctief zo lang mogelijk de adem in te houden, met een geleidelijke en pijnlijke dood als gevolg.
Het gebruik van een gaskamer wordt in vijf Amerikaanse staten (Californië, Maryland, Wyoming, Missouri en Arizona) nog steeds genoemd als een wettelijke mogelijkheid voor het terechtstellen van ter dood veroordeelden. Echter, de gaskamer werd door een Amerikaans gerechtshof als wrede en ongebruikelijke straf aangewezen. De Amerikaanse grondwet verbiedt wrede en ongebruikelijke straffen. Mede hierdoor is de gaskamer in de meeste staten afgeschaft en wordt ook in de vijf eerdergenoemde staten de dodelijke injectie als een optie voor doodstraffen aangeboden. Alleen als de ter dood veroordeelde de gaskamer verkiest boven de andere opties, dan zou deze nog gebruikt kunnen worden. 
Verdringing van zuurstof.
"Stikstofverstikking" is een alternatief voor vergassing met blauwzuur. Hierbij wordt, door bijvoorbeeld vloeibare stikstof te verdampen, zoveel stikstof aan de lucht in de gaskamer toegevoegd, dat de zuurstof verdrongen wordt en de veroordeelde stikt. Omdat er geen sprake is van een ophoping van kooldioxide in het bloed (die wordt immers gewoon uitgeademd), krijgt de veroordeelde ook geen gevoel te stikken, maar zal hij snel en pijnloos bewusteloos raken en overlijden. Uiteraard zal de veroordeelde beseffen dat hij verstikt zal worden, maar de bewusteloosheid zal vrijwel onaangekondigd komen. Ook heeft de methode het voordeel ten opzichte van de dodelijke injectie, dat men geen medisch geschoold personeel nodig heeft dat ethische bezwaren zal hebben tegen medewerking aan een executie. Een iets andere werking heeft koolmonoxide, dat zich krachtig bindt aan hemoglobine en zo voorkomt dat het bloed nog langer zuurstof kan opnemen. Als de dosis hoog genoeg is raakt ook hier iemand onaangekondigd bewusteloos, bij langzamere vergiftigingen komen hoofdpijn en misselijkheid voor.
Koolmonoxide werd gebruikt in gaskamers en gaswagens door de uitlaat van een motor met behulp van een klep naar de gaskamer toe te leiden. Edelgassen zijn daar nooit voor gebruikt omdat ze daarvoor veel te kostbaar zijn, vooral helium.
De staten Oklahoma en Alabama hebben aangekondigd de stikstofverstikking in 2018 in gebruik te nemen en ook in Mississippi is deze methode toegestaan bij gebrek aan te injecteren gifstoffen. In 2024 werd deze methode ook daadwerkelijk toegepast in Alabama. De VN spreekt van een wrede, inhumane methode en zelfs van marteling. Het duurde 15 minuten voor de veroordeelde overleden was, en er was sprake van stuiptrekkingen en kwijlen. Waarschijnlijk heeft, net als met gaskamers met blauwzuur, de veroordeelde in de wetenschap dat hij met gas gedood zou worden, instinctief de adem ingehouden, waardoor de doodsstrijd lang en pijnlijk was.
Noord-Korea.
Volgens recente indicaties worden gaskamers in Noord-Korea gebruikt voor medische experimenten, zoals in concentratiekamp Hoeryong. Dit is echter moeilijk te achterhalen, aangezien het regime in Noord-Korea erg afgesloten is van de buitenwereld. Er zijn mensen die beweren dat gevluchte Noord-Koreanen dit soort verhalen verzinnen om eventueel tegenvergoeding aan Zuid-Koreaanse, en/of Japanse journalisten vertellen. Er zijn echter genoeg onafhankelijke getuigenverklaringen om uit te sluiten dat het om verzinsels gaat. Wellicht kan de houding van ongeloof worden verklaard door het feit dat de getuigenverklaringen zo gruwelijk zijn en vanuit Westers perspectief dus wel onmogelijk moeten zijn. Echter men moet beseffen dat de systematische uitroeiing van de Joden tijdens het naziregime in Duitsland evenzo groot ongeloof vond, totdat de kampen werden bevrijd en de werkelijk omvang kon worden vastgesteld.

</doc>
<doc id="23014" url="https://nl.wikipedia.org/wiki?curid=23014" title="Jihad">
Jihad

Jihad (Arabisch: جهاد, "djihād") is een begrip uit de islam. Het komt van de Arabische woordstam "jhd", dat 'streven' betekent. Jihad betekent letterlijk 'inspanning gericht op het realiseren van een bepaald doel'. Er wordt onderscheid gemaakt tussen innerlijke en uiterlijke jihad. Zowel in islamitische als niet-islamitische kringen worden verhitte discussies gevoerd over de precieze betekenis van het begrip.
Innerlijke en uiterlijke jihad.
Een veelgebruikte onderverdeling van het begrip jihad is het onderscheid tussen:
Innerlijke jihad.
De innerlijke jihad, ook wel grote jihad genoemd, is de strijd tegen verleidingen en de strijd tegen het ego ("nafs"). Dit komt onder andere naar voren in onthouding tijdens de maand ramadan en in het sjiisme in de vorm van rituele zelfkastijding tijdens Asjoera. Ook de vijf dagelijkse gebeden (salat) op tijd verrichten, ook – of zelfs juist – als je het druk hebt, wordt als jihad aangemerkt. De innerlijke jihad is een plicht voor iedere moslim.
Uiterlijke jihad.
De uiterlijke of kleine jihad is met name in de oorspronkelijke betekenis, de gewapende strijd tegen diegenen die de islam of de eenheid van de islamitische heerschappij bedreigen. In beginsel draagt de jihad dus een defensief karakter maar volgens sommige islamitische rechtsscholen, met name die van het sjafisme, die in de negende eeuw een theologische onderbouwing probeerden te geven van het feit dat de eerste kaliefen met grote geloofsijver een enorm wereldrijk veroverden, mag de jihad ook gericht zijn op een uitbreiding van deze heerschappij door de strijd tegen ongelovige rijken. Allerlei regels die de rechtsgeleerden opstelden, werden aan de eerste kaliefen toegeschreven. 
Moderne westerse historici zijn steeds kritischer geworden over dat soort interpretaties en het wordt nu algemeen betwijfeld of de veroveringen in de zevende eeuw een uitdrukking waren van een dogmatisch leerstuk van een "jihad". Andere rechtsscholen, zoals die van het onder Europese moslims dominante hanafisme, ontkenden dat er voor de individuele moslim een geloofsplicht zou zijn om aan een aanvalsoorlog deel te nemen. De uiterlijke jihad wordt beschouwd als een collectieve verplichting onder verantwoordelijkheid van een islamitisch heerser (kalief). Dat wil zeggen dat er, wanneer een moslimstaat wordt bedreigd of aangevallen, voldoende mankracht wordt gemobiliseerd om het land te verdedigen. 
Groeperingen buiten de islam vertalen jihad wel met de term "heilige oorlog", een begrip dat in het vocabulaire van de klassieke sharia niet voorkomt en zeer waarschijnlijk is overgenomen uit de geschiedenis van het christendom; iets op aarde kan door moslims niet als heilig gezien worden, omdat het een unieke eigenschap van God is. Het uiteindelijk doel van de uiterlijke jihad wordt door deze groeperingen wel als de verwezenlijking van een moslimsamenleving door het invoeren van de sharia gedefinieerd.
Het geweld van deze "gewapende jihad" richt zich op drie groepen mensen:1. Tegen de afgodendienaren en ongelovigen, die weigeren zich aan het moslimgezag te onderwerpen, hetzij door de islam te aanvaarden hetzij als dhimmi de jaarlijkse jizya (belasting) te betalen.2. Tegen diegenen die (als dhimmi's) onder moslimgezag staan maar weigeren de jizya te betalen of opstandig zijn.3. Tegen diegenen die tegen de geestelijke leiding (de imam) van het land opstaan, ook als het moslims zijn (bijvoorbeeld afvalligen), en tegen diegenen die een oorlog beginnen tegen moslims.
Door begripsvernauwing en historische gebeurtenissen zoals in vroeger eeuwen de vele militaire confrontaties tussen het christelijke Westen en moslimstaten, en in de huidige tijd de aanslagen op 11 september 2001 door moslimterroristen heeft in het Westen vooral de uiterlijke jihad bekendheid gekregen. Ook de berichtgeving rond en door militante moslimorganisaties als Hamas en Islamitische Jihad, extremistische moslimorganisaties zoals Hizb ut-Tahrir en de Deense cartoonrellen dragen aan deze negatieve beeldvorming bij. De jihad komt 41 keer voor in de Koran, een enkele keer als een vorm van meditatie maar in de meeste gevallen gaat het om de oorlog om in de naam van God uiteindelijk de oemma, een soevereine moslimgemeenschap, te realiseren, wat de negatieve beeldvorming mede versterkt.
Moderne islamcritici beklemtonen sterk de uiterlijke jihad en zien een vooropstellen van de grote jihad in een analyse van het begrip als een poging het militante karakter van de islam te verdoezelen. Zo schreef de Nederlandse arabist Hans Jansen in 2003 in zijn boek "God heeft gezegd. Terreur, tolerantie en de onvoltooide modernisering van de islam"; "zolang als de plicht om op jihad te gaan (...) nog door groepen moslims wordt geïnterpreteerd als een goddelijke opdracht om oorlog te voeren tegen de niet-moslims in het Westen, hebben niet-moslims maar twee alternatieven: zich verdedigen of zelf moslim worden."
Bepalingen voor de gewapende jihad.
In de Hadith zijn bepaalde voorschriften overgeleverd over de oorlogsvoering in het algemeen, waaronder ook een gewapende jihad valt. Aan de eerste kalief, Aboe Bakr, worden traditioneel tien regels toegeschreven waarvan deze weer gesteld zou hebben dat die van Mohammed zelf afkomstig waren. De regels vormen een inperking op het van de Oudheid tot de Verlichting vrijwel overal geldende oorlogsrecht dat geen onderscheid maakte tussen de vijandelijke troepen en de vijandelijke burgerbevolking, die naar believen beroofd, verkracht, tot slaaf gemaakt en vermoord mocht worden.
Naast deze bekende tien regels hebben de verschillende rechtsscholen uit de Koran of de Hadith bepaalde andere voorschriften aangaande de oorlogsvoering afgeleid.
Bepalingen met betrekking tot de oorlogsbuit.
Na het eerste belangrijke succes van Mohammed werd er getwist over de verdeling van de buit waardoor het nodig was enige regelingen in te voeren. Er kwam een opdracht van God die de leidende imam machtigt tot verdeling naar eigen inzicht na reservering van een vijfde deel:
Jihad in de Koran en de Hadith.
"Jihad" komt in de Koran niet zelfstandig voor, wel in samenstellingen (onder andere Soera De Bedevaart 78 "Wa jāhidoe fī Allāhi" – "En span je in op (streef naar) de weg van God"). Wanneer de Koran expliciet oproept tot gewapende strijd tegen een vijand, dan wordt het woord "qitāl" gebruikt.
Soera Het Berouw 5 is door Osama bin Laden als grond gebruikt voor de gewapende jihad. Deze aya staat bekend als het "zwaardvers" en kan als volgt vertaald worden:
Soera Het Berouw begint echter met een verduidelijking; het ging om de ongelovigen met wie men het Verdrag van Hoedaibiya gesloten had:
Daar staat soera De Koe 256 tegenover: "Er is geen dwang in de godsdienst." Enkele latere commentatoren hebben gesteld dat deze geabrogeerd zou zijn door het Zwaardvers. Tekstueel is daar geen aanleiding toe. Er wordt in het zwaardvers geen gewag gemaakt van ongelovigen in het algemeen, maar alleen van veelgodendienaars ("mushrikun"); bovendien stelt de voorafgaande aya dat het gaat om hen waarmee een verbond is gesloten. Vermoedelijk betreft dit het Verdrag van Hoedaibiya dat Mohammed in 628 met de polytheïstische Arabieren sloot.
Maulana Muhammad Ali zegt eveneens dat deze aya uitsluitend betrekking heeft op de Mekkaanse polytheïsten en hun bondgenoten met wie Mohammed verdragen had afgesloten. Doordat het geslacht Bakr (dat met Qoeraisj gelieerd was) een wraakactie uitvoerde op leden van de stam Choezaa'a (die met Mohammed gelieerd was), met wapensteun en deelname van enkele Qoeraisjieten, werd het Verdrag van Hoedaibiya door Mekka geschonden. Mohammed achtte zich op dat moment niet meer aan het verdrag verbonden en trok op tegen Mekka. Afzonderlijke verdragen met andere stammen dienden echter steeds gerespecteerd te worden. De door orthodoxe en salafistische moslims veel gebruikte tafsir (exegese) van Ibn Kathir geeft een andere kijk op dit vers. Ibn Kathir maakt geen melding van het schenden van een verdrag. Volgens hem is het vers gericht tegen alle polytheïsten ter wereld. De moslims moeten hen actief bestrijden. De polytheïsten kunnen in leven blijven door zich tot de islam te bekeren.
Volgens soera De Bedevaart 39-41 is geweld alleen toegestaan in het geval van zelfverdediging.
Vóór de tweede eed van trouw in Akaba was het Mohammed niet toegestaan oorlog te voeren. Zijn boodschap was om mensen op te roepen tot God, beledigingen te verdragen en onwetenden te vergeven. De Qoeraisj werden echter hovaardig tegen God, waarna, volgens de islamitische Overleveringen, God toestemming gaf te strijden. Hierna vond de hidjra plaats.
Later werd ook offensieve jihad toegestaan. Soera Het Berouw is de voorlaatste soera die werd geopenbaard. Aya 29 van deze soera luidt:
De schatting die hier wordt genoemd is de zogeheten djizja.
Volgens Ibn Kathir werd soera het Berouw 29 geopenbaard nadat ongelovigen niet meer in de buurt van al-Masjid al-Haram mochten komen. De Qoeraisj vreesden hierdoor minder inkomsten te krijgen uit handel. Om hen te compenseren werd opgeroepen tot offensieve jihad tegen joden en christenen om zo geld te verdienen door djizja van hen te eisen.
De Hadithcollectie Sahih Bukhari kent een hoofdstuk "Het boek van jihad (Vechten voor Gods zaak)" en een appendix "De oproep tot jihad (Heilige vechten voor Gods zaak)". In het hoofdstuk zijn losse overleveringen van Mohammed en zijn metgezellen opgenomen over hun handelwijze omtrent de jihad. De appendix geeft hierover verdere uitleg. Het betreft historische verhandelingen. Ook andere Hadithcollecties als Sahih Muslim kennen dergelijke hoofdstukken met historische beschrijvingen omtrent jihad, zoals gevoerd met sterke restricties door Mohammed en zijn metgezellen.
Aansporingen tot jihad in de Hadith.
In de Tradities, de Hadith, waarin de mondeling overgeleverde handelingen en uitspraken van Mohammed later werden opgetekend, hebben veel van deze overleveringen betrekking op de jihad.
Voorbeelden:
Jihad in de moderne tijd.
Op 11 november 1914 besloot sultan Mehmet VI van het Ottomaanse Rijk de jihad uit te roepen en zich daarmee te mengen in de Eerste Wereldoorlog aan de kant van de Centrale Mogendheden onder leiding van het Duitse Keizerrijk. Op 14 november 1914 gaf de Sjeikh ul-Islam zijn goedkeuring aan dit besluit. Het doel was om alle inwoners van het Ottomaanse Rijk ongeacht hun etniciteit in naam van de islam te verenigen tegen de Geallieerden (waaronder het Verenigd Koninkrijk, Frankrijk en Rusland) en nationalistische opstanden binnen het Rijk te voorkomen. Bovendien hoopte men dat de moslims binnen de door Frankrijk en het Verenigd Koninkrijk beheerste gebieden in opstand zouden komen. Lange tijd heeft men aangenomen dat het Ottomaanse uitroepen van de jihad een Duits complot was, maar uit historisch onderzoek is gebleken dat de Ottomanen zelf het initiatief ertoe namen. De geallieerden onderkenden dit gevaar, en probeerden hierop een Arabisch-nationalistische opstand aan te moedigen. De Arabieren schaarden zich aan de kant van de geallieerden en keerden zich tegen de Ottomaanse kalief.
De Iraanse ayatollah Khomeini en president Ahmadinejad riepen meerdere malen op tot jihad tegen Israël.
Jihadisme en jihadgangers.
In 2014 zijn er ongeveer 3000 Europese jihadgangers. Uit Nederland zijn circa 130 jihadisten uitgereisd, waarvan er ruim dertig zijn teruggekeerd. Uit analyses blijkt dat dit een concrete en substantiële terrorismedreiging tegen het Westen en binnen Europa met zich meebrengt. Aanpak van deze problematiek bestaat uit interventies om uitreis te verhinderen, risico’s van terugkeerders weg te nemen en het werven van nieuwe aanhang tegen te gaan.
In Nederland ontstond, na de moord op Theo van Gogh in 2004, onder tijdsdruk het beleid om moslimextremisten bij elkaar te plaatsen in één gevangenis uit vrees dat het extremistisch gedachtegoed zich ook via gevangenissen zou kunnen verspreiden onder gedetineerden die daar vatbaar voor zijn. Sinds 2006 zijn daarom ongeveer 80 van jihadisme verdachte personen geplaatst in de Extra Beveiligde Inrichting (EBI) in Vught en in gevangenis De Schie in Rotterdam. Onderzoek door Tinka Veldhuis van de Rijksuniversiteit Groningen wijst uit dat dit beleid mogelijk contraproductief is omdat ze elkaar dan alleen maar in hun extreme opvattingen versterken. Ook het strikte regime waar ze aan onderworpen zijn kan bijdragen aan verdere radicalisering. Ook Engeland en Frankrijk hadden in het verleden slechte ervaringen met vergelijkbaar beleid. Ook André Seebregts, advocaat van een aantal jihadisten, pleit voor het verspreiden van jihadisten over meerdere gevangenissen.

</doc>
<doc id="23016" url="https://nl.wikipedia.org/wiki?curid=23016" title="Verenigde staten">
Verenigde staten



</doc>
<doc id="23017" url="https://nl.wikipedia.org/wiki?curid=23017" title="Blauwzuurgas">
Blauwzuurgas



</doc>
<doc id="23018" url="https://nl.wikipedia.org/wiki?curid=23018" title="Bolsjewiek">
Bolsjewiek

De bolsjewieken of bolsjevieken (Russisch: большеви́ки, afgeleid van "bolsjinstvó", meerderheid) waren een factie van de marxistische Russische Sociaaldemocratische Arbeiderspartij (RSDAP) die zich afsplitsten van de mensjewistische factie bij het Tweede Partijcongres in 1903.
De bolsjewieken werden de meerderheidsfractie bij een cruciale stemming, vandaar hun naam. Uiteindelijk werden zij de Communistische Partij van de Sovjet-Unie. De bolsjewieken kwamen in Rusland aan de macht tijdens de fase van de Oktoberrevolutie in de Russische Revolutie, en stichtten de Russische Socialistische Federatieve Sovjetrepubliek die later in 1922 het belangrijkste deel van de Sovjet-Unie zou worden.
De bolsjewieken, gesticht door Vladimir Lenin en Aleksandr Bogdanov, waren in 1905 een massa-organisatie die voornamelijk bestond uit arbeiders onder een democratische interne hiërarchie bestuurd door het principe van democratisch centralisme, die zichzelf beschouwden als de leiders van de revolutionaire arbeidersklasse van Rusland. Er wordt vaak naar hun opvattingen en werkwijzen verwezen als het bolsjewisme. De bolsjewistische revolutionaire leider Leon Trotski gebruikte vaak de termen bolsjewisme en bolsjewist na zijn ballingschap van de Sovjet-Unie om een onderscheid te maken tussen wat hij zag als het echte leninisme en de staat en partij zoals zij bestonden onder het leiderschap van Jozef Stalin.
Ontstaan.
In 1903 ontstonden ten gevolge van een scheuring in de Russische Sociaaldemocratische Arbeiderspartij (RSDAP) het bolsjewisme en het mensjewisme. In verband met de organisatorische opvattingen van Lenin (in zijn brochure "Wat te doen?" (1902), stoelend op het marxisme) besloten hij en zijn volgelingen een eigen weg te gaan. In 1903 hield de RSDAP, die in Rusland illegaal was, in Brussel en Londen haar tweede congres.
Later ontstonden twee stromingen: de mensjewieken (de minderheid) en de bolsjewieken (de meerderheid). De mensjewieken waren meer politiek gematigd en stonden positiever tegenover de liberale oppositie die meer wijdverspreide aanhang had en democratisch gericht was. De bolsjewieken hadden een onverzoenlijke opstelling tegen de bourgeoisie en de liberale democratie en zagen democratische samenwerking met andere partijen als ongewenst (alleen tijdelijk toelaatbaar als tactiek om te komen tot de uiteindelijke door Karl Marx voorspelde dictatuur van het proletariaat). Na de val van de monarchie (tsaar), veroorzaakt door de Februarirevolutie, vormden de mensjewieken de Voorlopige Regering onder leiding van Aleksandr Kerenski. Deze regering was onmachtig om de lopende oorlog tegen Duitsland te beëindigen, hetgeen meer en meer kwaad bloed zette bij de Russische bevolking. De bolsjewieken voerden een politiek van agitatie tegen de Voorlopige Regering en voor een verdere doorvoering van de revolutie naar het socialisme (communisme). In de loop van 1917 voerden de mensjewieken een stijgende repressie uit tegen de bolsjewieken en Lenin en Stalin moesten onderduiken, terwijl Trotski werd gevangengenomen. In november 1917 (gregoriaanse kalender; oktober volgens de juliaanse kalender) mondde deze mix van ontevredenheid, oorlogsmoeheid, agitatie en repressie uit in de Oktoberrevolutie, die de bolsjewieken aan de macht bracht.

</doc>
<doc id="23019" url="https://nl.wikipedia.org/wiki?curid=23019" title="Koningin Elisabethwedstrijd">
Koningin Elisabethwedstrijd

De Koningin Elisabethwedstrijd is een internationale muziekwedstrijd in België, opgericht in 1937 door Koningin Elisabeth van België. Eerst heette de wedstrijd Eugène Ysaÿewedstrijd, als eerbetoon aan de in 1931 overleden Belgische violist en componist Eugène Ysaÿe. In 1951 werd de wedstrijd vernoemd naar haar oprichtster, Koningin Elisabeth (1876-1965). Zij was geboren als Elisabeth in Beieren, en werd als echtgenote van koning Albert I van België de derde koningin der Belgen.
David Oistrach, Leonid Kogan, Philipp Hirschhorn, Jaime Laredo, Gidon Kremer, Yuzuko Horigome, Vadim Repin, Nikolaj Znaider, Baiba Skride en Sergej Chatsjatrjan waren violisten die in het verleden finaleplaatsen veroverden.
Organisatie.
De wedstrijd vindt plaats in Brussel en staat open voor jonge musici. Er is afwisselend een wedstrijd voor pianisten, violisten en zangers, die om de drie jaar wordt gehouden. De wedstrijd vindt plaats in de maand mei. In mei 2017 werd voor het eerst een wedstrijd voor cellisten georganiseerd. Er was tot 2014 ook een wedstrijd voor componisten, die om de twee jaar werd georganiseerd, net zoals de wedstrijd voor piano of viool. Het winnende werk fungeerde dan als verplicht finalewerk voor de pianisten of violisten. Sedert 2015 is er geen compositie-wedstrijd meer, maar wordt het verplichte finalewerk voor piano, cello of viool in opdracht geschreven door een Belgische componist.
Deze wedstrijd geldt als een van de meer veeleisende muziekwedstrijden ter wereld. Men noemt hem ook de olympiade van de muziek. Men besteedt ook veel tijd en energie aan de nazorg. De wedstrijd bestaat uit een preselectie op basis van een dvd en vanaf 2017 op basis van een op de website geüploade video (hiervoor dient bij inschrijving een account te worden aangemaakt op de site van het concours), een eerste ronde, een halve finale met 24 deelnemers en tot slot een finale met twaalf deelnemers. Vroeger werd alle finalisten de titel "laureaat" toegekend, maar vanaf de pianowedstrijd van 1995 zijn enkel de zes hoogst gerangschikte finalisten laureaat, en worden de anderen ex aequo gerangschikt met de titel "finalist". Na de halve finales worden de finalisten van de piano-, cello- en vioolwedstrijd gedurende een week afgezonderd in de Muziekkapel Koningin Elisabeth te Waterloo, waar ze geen bezoek mogen ontvangen en geen contact met de buitenwereld mogen hebben. Tijdens deze afzondering dienen zij het speciaal voor deze wedstrijd gecomponeerde verplichte werk in te studeren, waarbij ze ook een aantal keren repeteren met het orkest. De partituur voor dit verplichte werk krijgen ze bij aankomst in de muziekkapel uitgereikt. Deze afzondering geldt niet bij de zangwedstrijd. Hierbij krijgen de finalisten voorafgaand aan de finale, die slechts drie dagen duurt alleen verplichte repetities met het orkest. De vrij jonge deelnemers dienen daarenboven al over een uitgebreid repertoire te kunnen beschikken. De Koningin Elisabethwedstrijd is zodoende een van de langstdurende muziekwedstrijden. De deelnemers dienen dan ook over een groot mentaal en fysiek uithoudingsvermogen te beschikken.
De finaleconcerten vinden plaats in de grote concertzaal van het Paleis voor Schone Kunsten te Brussel en worden rechtstreeks uitgezonden door radio, televisie en internet. Later brengt men de finale uit op cd. De voorronden vonden tot en met 2011 plaats in het Koninklijk Conservatorium van Brussel, vanaf 2012 vinden deze plaats in het Flageygebouw. De deelnemers worden beoordeeld door een internationale jury van gerenommeerde musici.
Koningin Fabiola was gedurende bijna vijftig jaar beschermvrouwe van de wedstrijd tot in 2013. Vanaf de editie 2014 voor zang nam koningin Mathilde deze rol over. Jaarlijks wordt dan ook de koningin Mathilde-prijs (voorheen de koningin Fabiola-prijs) uitgereikt voor de eerste laureaat. De wedstrijd en de laureaten genieten veel belangstelling van het Belgische hof. De juryleden worden elk jaar ontvangen op het Koninklijk Paleis voor een diner. Koningin Elisabeth onderhield persoonlijke contacten met de jury en de laureaten. De juryvoorzitters van het concours waren achtereenvolgens: Victor Buffin de Chosal (1937-1938), Marcel Cuvelier (1951-1959), Léon Jongen (1960-1962), Marcel Poot (1963-1980), Eugène Traey (1981-1995), Arie Van Lysebeth (1996-2018) en Gilles Ledure (vanaf 2019 tot op heden).
Geschiedenis.
De Koningin Elisabethwedstrijd is de opvolger van de internationale muziekwedstrijd die in 1937 voor het eerst plaatsvond en vernoemd was naar Eugène Ysaÿe. De in 1931 overleden Ysaÿe was kapelmeester aan het hof van België. De eerste wedstrijd, de wedstrijd voor viool, had meteen grote internationale weerklank. Daarvoor zorgde onder meer de Sovjet-Russische violist David Oistrach, de eerste winnaar in 1937. Dit via vele muzikale optredens na Tweede Wereldoorlog op concertpodia over de gehele wereld.
In 1938 werd de wedstrijd georganiseerd voor pianisten; winnaar was de Russische pianist Emil Gilels. In 1939 werd er een wedstrijd voor dirigenten voorbereid, maar deze ging niet door vanwege het uitbreken van de Tweede Wereldoorlog.
Na de Tweede Wereldoorlog, in 1950, werd de vereniging zonder winstoogmerk (vzw) "Internationale Muziekwedstrijd Koningin Elisabeth van België" opgericht, en de naam van de wedstrijd veranderde vanaf 1951 in "Koningin Elisabethwedstrijd". De wedstrijd is (naast de Muziekkapel Koningin Elisabeth en Antwerp Symphony Orchestra, residentie-orkest van de Koningin Elisabethzaal) een van de drie Elisabeth-instellingen in België.
Eerst werd er achtereenvolgens een wedstrijd gehouden voor viool, voor piano en voor compositie, gevolgd door een jaar zonder wedstrijd. In 1975 werd de volgorde veranderd, om de volgende vioolwedstrijd te laten samenvallen met de honderdste verjaardag van de geboorte van Koningin Elisabeth, die zelf amateurvioliste was en eens lessen genoot bij Eugène Ysaÿe, met wie zij ook bevriend was.
De afzonderlijke wedstrijd voor componisten was niet erg succesvol; na de eerste wedstrijd, gewonnen door Michael Spisak, werd er herhaaldelijk aan de formule gesleuteld. Sedert 1991 was er een compositiewedstrijd voor een piano- of vioolconcert; de winnende inzending vormde een verplicht onderdeel van het finaleprogramma voor de finalisten, die dit werk pas in de week voorafgaand aan de finale mochten instuderen in de kapel. De compositiewedstrijd werd alzo een wedstrijd binnen een wedstrijd afwisselend per jaar voor viool en piano. Aan de componistenwedstrijd was in de laatste edities een prijs van € 10.000 verbonden met de steun van Sabam. Daarbij voerde men tijdens de finaleweek het werk 12 keer uit voor het publiek en de jury. In 2014 werd de compositiewedstrijd definitief afgeschaft.
De wedstrijd voor zang werd — op initiatief van Gerard Mortier — voor het eerst op het programma gezet in 1988. Zodoende kwamen de wedstrijden voor viool en piano wat verder uit elkaar te liggen om alzo het niveau hoog te houden.
Om dezelfde reden wordt in 2017 de wedstrijd voorbehouden voor cello. Dat koningin Elisabeth een goede relatie onderhield met de bekende cellist Pablo Casals is een bijkomend argument, evenals het feit dat er geen grote wedstrijd voor cello bestaat, na het einde van het Casals-Rostropovitsj-concours. Van dan af komen de vier versies in een beurtrol: piano, zang, viool, cello.
In 2020 was er geen Koningin Elisabethwedstrijd door een uitbraak van het coronavirus. De wedstrijd van dat jaar, waarin de piano centraal stond, vond daarom plaats in 2021. Deze wedstrijd werd dat jaar, eveneens vanwege de coronacrisis, zonder publiek gehouden. In plaats daarvan werd de gehele wedstrijd live gestreamd via de website van het concours, zodat mensen deze thuis konden volgen. Bovendien waren er dat jaar in de halve finale slechts 12 kandidaten en in de finale slechts 6 kandidaten in plaats van de gebruikelijke 24 en 12 kandidaten, zodat tijdens de tijdelijke afzondering in de muziekkapel voldoende afstand kon worden gehouden.
De Koningin Elisabethwedstrijd is lid van de Fédération mondiale des concours internationaux de musique (FMCIM).
In 2003 zorgde de pianist Lim Dong-hyek voor ophef door de derde prijs te weigeren.
Het concours in de media.
Vanaf de aanvang kon het concours op grote belangstelling rekenen van melomanen. Het werd al vlug rechtstreeks uitgezonden door de BRT en RTBF. Vanaf 1978 volgde de televisie-uitzending van de gehele finaleweek voorzien van commentaar door Fred Brouwers en zijn studiogasten, die het publieke Vlaamse gezicht werd van dit concours (tot en met 2008). Vanaf 2009 becommentarieert hij de wedstrijd voor Klara. Vanaf 2009 zijn de uitzendingen te volgen via het internet en kan men reacties kwijt via blogs, Facebook en Twitter. Vanaf 2008 becommentariëren Katelijne Boon, Evita Nossent en Thomas Vanderveken de wedstrijd voor Canvas. In 2015 verving Vincent Verelst Thomas Vanderveken. Op Klara wordt de wedstrijd door Lut Van der Eycken gepresenteerd.
Bekende deelnemers.
Zoals voor alle klassiekemuziekwedstrijden, geldt ook voor de Koningin Elisabethwedstrijd dat winnen geen garantie is voor een grote muzikale carrière, en omgekeerd, dat men geen grote wedstrijden moet gewonnen hebben om een internationale carrière uit te bouwen. Het onderstaande lijstje bevat een greep uit de deelnemers-finalisten met een mooie carrière; er zitten eerste prijzen bij, maar evengoed minder goed geklasseerde finalisten:

</doc>
<doc id="23020" url="https://nl.wikipedia.org/wiki?curid=23020" title="Elektrocutie">
Elektrocutie

Elektrocutie is een schadelijke elektrische stroomdoorgang door het menselijk of dierlijk lichaam met de dood tot gevolg. Een schadelijke elektrische stroomdoorgang zonder dodelijke afloop heet elektrisering. Het woord elektrocutie is een samentrekking van elektro en executie. De eerste elektro-executie vond plaats in een elektrische stoel, in 1890 in de Verenigde Staten van Amerika. Tegenwoordig wordt het woord elektrocutie zowel gebruikt voor opzettelijke dood door elektrische stroom (doodstraf, zelfmoord) als voor dood door het per ongeluk aanraken van spanningsvoerende delen.
Elektrocutie kan optreden wanneer het lichaam in contact komt met twee punten met een verschillende potentiaal. De elektrische stroom gaat dan door het lichaam en verdeelt zich volgens de weerstanden in het circuit. Het grootste deel gaat daarbij langs de weg met de minste weerstand: zenuwen en bloedvaten. Hierbij kan schade aan hart, bloedvaten en longen ontstaan. Bij wisselspanning van hoge frequenties concentreert de stroom ten gevolge van het Skineffect zich meer in de zone direct onder de huid, hoewel bij een frequentie van 50 Hz nog steeds een aanzienlijke stroom (zeker bij grote totaalstroom) door de organen (bijvoorbeeld het hart) kan gaan lopen. 
Het is de stroomsterkte die door het lichaam loopt die het risico vormt. De stroomsterkte die kan gaan lopen hangt indirect af van de spanning en of dit DC of AC is. Daarom is een 1,5 V batterij ondanks dat deze een grote stroomsterkte kan leveren (lage interne weerstand) ongevaarlijk omdat deze spanning niet hoog genoeg is om voor de hoge weerstand van het menselijk lichaam te compenseren en er dus maar een zeer kleine stroom gaat lopen. Bij spanningen zoals 230 VAC van het lichtnet is er echter sprake van zowel een enorme stroomsterkte die kan worden geleverd (in de orde van honderden tot duizenden ampères) als een spanning die hoog genoeg is om een dodelijke stroomsterkte door de persoon te laten lopen. Bij wisselspanning speelt de capaciteit van het menselijk lichaam ook een rol en bovendien is de piekspanning √2 keer zo groot wat bij het lichtnet dus overeenkomt met 325 V. 
Een kleine elektrische stroom van ongeveer 1 mA is net voelbaar. Daarboven wordt het al snel gevaarlijk. Over het algemeen worden in de wetenschap de volgende grenzen gehanteerd: 
Wanneer aanraakbare delen onbedoeld onder spanning komen, wordt de stroom in de meeste gevallen afgeleid door middel van een aarding. Een differentieelschakelaar (ook aardlekschakelaar genoemd) kan daarbij zorgen dat de spanning al bij een kleine foutstroom wordt uitgeschakeld, meestal nog voor een persoon met de spanning in aanraking komt. De aarding beschermt hierdoor tegen een elektrische schok ten opzichte van de aarde, meestal in combinatie met een differentieelschakelaar. Een goede aarding is daarom véél belangrijker dan alleen een aardlekschakelaar omdat anders deze alleen zal reageren wanneer een persoon het spanningsvoerende deel aanraakt omdat er dan pas stroom naar de aarde gaat lopen. Wat ook vaak wordt gedacht is dat een differentieelschakelaar de stroomsterkte beperkt bij een fout, maar dit is niet zo omdat het zoals het woord als zegt niets anders is dan een vorm van een schakelaar en daarom is het zeer belangrijk dat de tijd tussen het ontstaan van de foutstroom en het uitschakelen zo klein mogelijk is. 
Noch een aarding, noch een differentieelschakelaar zullen echter beschermen tegen elektrocutie die niet via de aarde verloopt, bijvoorbeeld als iemand beide aansluitingen van een stopcontact tegelijk vastneemt. Dit noemt men rechtstreekse aanraking. Geen enkel beveiligingstoestel kan dan immers het verschil detecteren tussen een persoon en een normale verbruiker. Het is daarom heel erg belangrijk om met één hand te werken zodat de stroom niet in deze situatie door het hart kan gaan lopen. Daarnaast is er ook minder weerstand omdat de stroom niet via de aarde hoeft te lopen en is dus de kans op een fatale afloop wanneer dit gebeurt ook veel groter. 
Wisselstroom is bij een relatief lage spanning gevaarlijker dan gelijkstroom maar bij een voldoende hoge spanning is het niet mogelijk om DC los te laten. Ook is gelijkstroom en hoogfrequente wisselstroom gevaarlijker in bepaalde situaties omdat de persoon de stroom niet zoals bij het lichtnet de stroom continu blijft voelen waardoor er een groter risico is op brandwonden. 
Vanaf welke spanning een risico op elektrocutie bestaat hangt af van diverse factoren, waaronder (in volgorde van toenemend risico): 
Er wordt aangenomen dat een wisselspanning van 50 V of lager (dieren 25 V of lager) of een gelijkspanning van 120 V of lager (dieren 60 V of lager) als ongevaarlijk kan worden beschouwd. Dit geldt bij een normale situatie dus bij een droge, of slechts door lichte transpiratie bevochtigde huid. Bij natte huid dienen deze spanningen gehalveerd te worden, en bij ondergedompelde huid gedeeld door vier. 
Meest voorkomende oorzaken.
Meestal is elektrocutie het gevolg van geraakt worden door de bliksem of van contact met spanningvoerende draden van het lichtnet (defecte huishoudelijke apparatuur), trein- of metroverbindingen of in het algemeen door onbeschermde werkzaamheden aan apparatuur waarin een hoge spanning (meer dan ca 70 volt) voorkomt.
Reparatie.
Theoretisch mag men een elektrisch apparaat nimmer openen terwijl het onder spanning staat.
Het is echter lastig onder dergelijke omstandigheden een defect in een radio- of televisietoestel te zoeken.
Oudere conventionele televisietoestellen hadden geen voedingstransformator.
Het inwendige (zelfs het chassis) voerde dus spanning ten opzichte van aarde en dat is een groot risico.
De anodespanning op de beeldbuis is zeer hoog – tot 30 kV.
Andere toestellen zoals bijvoorbeeld een grotere versterker (zelfs met transistoren) kunnen eventueel wel een voedingsspanning hebben die ook achter het lichtnetgedeelte gevaarlijk wordt.
Aangeraden wordt om bij het repareren van elektrische apparaten slechts één hand te gebruiken en de andere in de zak te houden, en op isolerende bodem te staan (tapijt, rubberlaarzen). Een goede reparatiewerkplaats heeft dan ook een geïsoleerde vloer en dito werktafels. Immers, als er een spanninghoudend onderdeel wordt aangeraakt, staat alleen die ene hand onder spanning en zal er geen stroom door het lichaam gaan lopen. Als men niet goed geïsoleerd zit of staat, zal de stroom bij werken met de rechterhand ook niet zo makkelijk door het hart gaan. 
Een andere mogelijkheid is om in de werkplaats een beschermingstransformator te voorzien, die het te herstellen toestel galvanisch scheidt van het lichtnet. Een schok tegenover de aarde wordt hierdoor vermeden, een schok tussen twee handen nog steeds niet. Deze beschermingstransformator beschermt ook tegen een hoge kortsluitstroom. 
Het beste blijft uiteraard bij werkzaamheden het apparaat of de groep geheel af te schakelen zodat er geen spanning meer op welk onderdeel dan ook staat. Dat kan als men het defect gevonden heeft en met de feitelijke reparatie begint. Er moet gecontroleerd worden (bijvoorbeeld met een tweepolige spanningzoeker) of het ook goed is gebeurd. Sommige apparaten (televisies en fotoflitsapparaten zijn hierom berucht) hebben ook enige tijd na het uitschakelen nog een grote hoeveelheid lading in condensatoren zitten en kunnen als ze te snel worden opengemaakt nog grote schokken uitdelen.
Moderne elektronica, zoals in computers, is zeer gevoelig voor statische lading.
Werkt men hieraan, dan is het juist nodig dat het lichaam geaard is, bijvoorbeeld met een polsbandje.
Dat hoeft geen gevaar te betekenen: een computer werkt met lage spanningen en bovendien werkt men alleen aan het apparaat als het uitgeschakeld is.
Blikseminslag.
Bij blikseminslag treedt gedurende een fractie van een milliseconde een elektrische ontlading op met een zeer hoge temperatuur. Door de zeer korte duur van de blootstelling blijft de schade aan de opperhuid meestal beperkt. De kans op inwendige brandwonden is bij een blikseminslag veel kleiner dan bij opgewekte elektriciteit. Door ontregeling van hart of hersenen kan de getroffene er echter wel op slag aan overlijden. Er zijn verschillende manieren waarop iemand bliksemletsel kan oplopen. Het slachtoffer kan rechtstreeks door de bliksem worden getroffen. Ook kan iemand door elektriciteit geraakt worden als die persoon een door de bliksem getroffen object aanraakt of zich daar vlakbij bevindt. De elektriciteit kan ook via de grond een schok veroorzaken. Door de schok kan het slachtoffer worden weggeslingerd en op deze manier letsel oplopen. In Nederland overlijden jaarlijks gemiddeld minder dan drie mensen door bliksem. In vrijwel alle gevallen is de doodsoorzaak een hartstilstand of ademstilstand. De meeste verwondingen worden opgelopen als mensen zich in de nabijheid van een blikseminslag bevinden of door een indirecte blikseminslag (wanneer de bliksem bijvoorbeeld in een boom slaat waaronder het slachtoffer staat te schuilen). De letsels die ontstaan na blootstelling aan een nabije inslag zijn vergelijkbaar met explosieletsels.
Bescherming.
De bliksem zoekt goede geleiders, en korte afstand. Bij onweer is het onverstandig om op een heuveltop onder een boom te gaan schuilen: de boom trekt de bliksem aan. Ook is het niet raadzaam zelf het hoogste punt in het landschap te zijn tijdens een onweer. Golfers worden nog weleens getroffen terwijl ze hun metalen clubs hoog opheffen om een bal te slaan. In huis en in een dicht metalen voertuig, bijvoorbeeld een auto, is men in het algemeen goed beschermd tegen de gevolgen van bliksem. In een voertuig gaan zitten is veilig omdat het metalen omhulsel een Kooi van Faraday om de inzittenden vormt (niet omdat de banden van rubber zijn, zoals vaak als argument wordt gebruikt). De geleiding van de bliksem zal via het metaaloppervlak van het voertuig gebeuren, waardoor de ruimte binnenin het voertuig veilig is. Bij gebrek hieraan bijvoorbeeld omdat men in de wei staat dient men zo plat mogelijk op de grond te liggen. De bliksem slaat tenslotte in op een hoog punt. Door plat op de grond te liggen blijft men heel laag en is de kans dat men getroffen wordt minder groot.
Hulpverlening bij elektrische ongevallen.
De volgende regels zijn van belang bij hulpverlening aan geëlektriseerde mensen:
Elektrocutie als straf.
In de Verenigde Staten wordt met de elektrische stoel op deze wijze soms de doodstraf ten uitvoer gebracht. Hierbij wordt beoogd de hersenen te vernietigen door verhitting, niet het primair stilzetten van het hart. Hoewel het voor de omstanders naar is om te zien (spiertrekkingen, koken van lichaamsvloeistoffen), treedt hierbij voor het slachtoffer onmiddellijk bewusteloosheid in zodra er stroom door de hersenen vloeit. Het is echter meer dan eens voorgekomen dat de veroordeelde nog wel degelijk bewust was tijdens de terechtstelling en in een aantal gevallen zelfs in brand vloog. Het brein wordt verhit tot ongeveer 60 graden Celsius.
De doodstraf wordt in een aantal staten in de Verenigde Staten nog toegepast, maar dan door het geven van een dodelijke injectie.
In 1903 werd de olifant Topsy via elektrocutie omgebracht, nadat ze drie mensen om het leven had gebracht.

</doc>
<doc id="23021" url="https://nl.wikipedia.org/wiki?curid=23021" title="Plimsollmerk">
Plimsollmerk

Een plimsollmerk, ook wel uitwateringsmerk, is een merk op een zeeschip dat aangeeft wat de maximale diepgang (en dus daarmee maximale belading) mag zijn. Hoewel niet direct van invloed op de stabiliteit, geeft een groter vrijboord een groter stabiliteitsbereik en daarmee een grotere veiligheid. Het merk is genoemd naar de Brit Samuel Plimsoll die als lid van het Lagerhuis een fervent voorstander was van de invoering van een uitwateringsmerk om het aantal ongelukken op zee met overbeladen schepen in te dammen. In de binnenvaart kent men het vergelijkbare inzinkingsmerk.
Een schip ondervindt in water een opwaartse kracht gelijk aan het gewicht van de verplaatste vloeistof. De dichtheid (het soortelijk gewicht) van zoet water is lager dan die van zout water. Het water in functie van de temperatuur, de zwevende deeltjes of het zoutgehalte (brak water, zout water) kan een dichtheid hebben die tussen 0,970 tot 1,033 kan liggen. Als een schip 's winters wordt geladen in een Noord-Atlantische zee, zinkt het flink in als het daarna naar tropisch zoet water vaart. Daarmee neemt het veilige vrijboord beduidend af. Om te voorkomen dat het gevaarlijk wordt mag het schip dus niet te ver worden afgeladen.
Geschiedenis.
Al in de 25e eeuw v.Chr. werden er op Kreta tijdens de Minoïsche beschaving eisen gesteld aan de belading. Het Romeinse Rijk had gelijksoortige eisen. In de middeleeuwen had de Republiek Venetië - die een groot deel van de handel in de Middellandse Zee beheerste - al wetten die vereisten dat schepen niet verder geladen mochten worden dan een markering aangebracht aan de zijkant van een schip. Schepen uit Venetië hadden een kruis, terwijl die uit Genua drie horizontale strepen gebruikten.
Het Hanzeverbond - dat veel van de handel beheerste van de Rijn tot de Oostzee en de Finse Golf, tot in de 17e eeuw - had in 1288 een wet uitgevaardigd vanuit de Scandinavische stad Visby. Deze wet vereiste dat schepen niet verder geladen werden dan een uitwateringsmerk. In 1422 volgde Hendrik V van Engeland met eigen eisen.
De voor de Oostzee geldende maritieme wetten van Frederik II van Denemarken uit 1561 waren om meerdere redenen belangrijk - zo werd de scheiding aangemaakt tussen koopman en kapitein - maar in dit verband is belangrijk dat vanaf nu een kapitein beboet kon worden als hij zijn schip overbelastte.
Gedurende de 17e eeuw werden de reizen langer - naar het Verre Oosten, India en Amerika - en opkomende maritieme naties stelden elk hun eigen voorschriften op, zoals de Staten van Holland in 1622. Specifieke eisen aan het uitwateringsmerk werden niet gesteld tot de 19e eeuw. Echter, door de enorme toename van de maritieme handel vergingen er steeds meer schepen. Verder kwamen er nieuwe technieken, zoals stalen schepen en stoominstallaties, waaraan de scheepsontwerpen niet voldoende waren aangepast, resulterend in te weinig vrijboord.
In 1835 werd door Lloyd's Register voorgesteld om de uitwatering te baseren op de holte van het laadruim, 3 duim per voet ruimholte, Lloyd's Rule. Dit was gebaseerd op afspraken tussen scheepseigenaren, verschepers en verzekeraars. Hoewel jarenlang gebruikt, had deze regel geen wettelijke basis en gold alleen voor schepen die bij Lloyd's waren geregistreerd.
In 1836 werd in het Verenigd Koninkrijk een parlementaire commissie samengesteld om de oorzaak van de vele scheepsrampen na te gaan. Vastgesteld werd dat het lag aan ondeugdelijke ontwerpen en gebrekkige bouw. Overbelading werd niet genoemd. Een tweede commissie uit 1843 kwam tot dezelfde conclusie en in 1846 werd een wet aangenomen waarbij een raad van onderzoek naar scheepsrampen werd ingesteld.
In 1850 werd een wet aangenomen waarmee het "Mercantile Marine Department" van de "Board of Trade" ingesteld werd. In 1854 kwam de "Merchant Shipping Act" tot stand met bemannings-eisen, eisen aan vakbekwaamheid van de bemanning en de exploitatie van koopvaardijschepen. Ook werd hierin geregeld dat bij onderzoek naar scheepsrampen, de diepgang voor en achter vermeld werd. Dit was moeilijk gezien het ontbreken van diepgangsmerken.
James Hall, een scheepseigenaar uit het noorden van Engeland, maakte zich zorgen over de hoge verzekeringskosten. Hij vroeg de "Board of Trade" onderzoek te doen naar de vele scheepsrampen - deze waren verdubbeld in 30 jaar tijd - en overbelading werd gevonden als een van de oorzaken.
In 1871 diende Samuel Plimsoll een wetsontwerp in betreffende de uitwatering. Zware tegenstand van een kleine groep scheepseigenaren volgde, maar Plimsoll ging het gevecht aan. In 1873 kwam "Our Seamen, an Appeal" wat erg veel indruk maakte in het hele land. In 1875 verwierp Disraeli het wetsontwerp nog, maar onder grote druk van het publiek werd het in 1876 opgenomen in de "Merchant Shipping Act". Daarmee werd het verplicht gesteld een uitwateringsmerk aan te brengen; een cirkel met een streep erdoor, het plimsollmerk.
Er waren echter nog geen wettelijke bepalingen voor de positie van het merk. In 1883 werd een commissie samengesteld die de criteria aan moest geven voor de positie. De voorstellen van deze commissie werden pas in 1890 van kracht.
In 1906 werden wetten aangenomen waardoor schepen onder buitenlandse vlag die Britse havens aandeden, verplicht werden een plimsollmerk te hebben. De wet van 1906 werd geheel overgenomen door Nederland, waardoor Nederlandse schepen gelijk voldeden aan de Britse eisen.
De eisen zijn sindsdien diverse malen aangepast, onder meer in 1930. Dit was de eerste internationale overeenkomst voor wereldwijde geldigheid.
Het uitwateringsmerk.
Het uitwateringsmerk, rechts in de figuur, geeft per gebied en seizoen, gebaseerd op de verschillen in risico's, aan wat de maximaal toegestane diepgang mag zijn. Op een speciale kaart staat aangegeven hoe de zones lopen en de data waarin ze gelden.
De lastlijnen van hoog naar laag:
Aan weerszijden van de cirkel wordt boven de horizontale lijn een letter geplaatst, die samen aangeven onder welk classificatiebureau het schip valt, bijvoorbeeld:
Thermodynamica.
Ook in de thermodynamica heeft het Plimsoll-teken ⦵ ingang gevonden. Daar symboliseert het een "willekeurig gekozen" standaard toestand, meestal 1 bar druk, 1 mol per liter enz. die gebruikt wordt als referentiepunt. Deze standaard fungeert als afteltoestand voor bijvoorbeeld een enthalpie-schaal, maar is zelf geen natuurlijk nulpunt (niet: 0 bar bijvoorbeeld).

</doc>
<doc id="23022" url="https://nl.wikipedia.org/wiki?curid=23022" title="Uitwateringsmerk">
Uitwateringsmerk



</doc>
<doc id="23024" url="https://nl.wikipedia.org/wiki?curid=23024" title="Subsidie">
Subsidie

Subsidie (van het Latijn: "subsidium": ondersteuning, hulp, bijstand) is een tijdelijke bijdrage van de overheid of een niet-commerciële organisatie ten behoeve van het starten of het in stand houden van een activiteit waarvan het economische belang niet direct voor de hand ligt. Als het economisch belang van een te starten activiteit wel voor de hand ligt, spreekt men meestal van investering.
Definitie.
Subsidie is een verzamelnaam voor het instrumentarium dat de overheid heeft om beleidspunten te stimuleren. Vormen van subsidie zijn onder meer: achtergesteld krediet, garanties en investeringspremies.
Verschillende activiteiten zijn zonder subsidie van de overheid niet mogelijk of worden onbetaalbaar voor gebruikers. Zo worden kunstuitingen zoals toneel, muziek en musea gesubsidieerd, maar bijvoorbeeld ook het onderwijs en het openbaar vervoer ontvangen subsidie. Activiteiten van werkzoekenden om te re-integreren worden met behulp van Europese fondsen ondersteund.
Aan het verstrekken van subsidie kleeft het gevaar dat afhankelijkheid ontstaat. Veel projecten voor duurzame energie kunnen bijvoorbeeld zonder subsidie niet bestaan. Stoppen van de subsidie leidt dan tot een maatschappelijk debat over nut en kosten.
Methoden.
Direct.
Subsidiëring kan plaatsvinden via een op de begroting verantwoorde uitgavenpost. Het geld wordt eerst geïnd van alle belastingbetalers en gaat vervolgens naar de subsidieontvangers. De subsidies worden met naam en bedrag genoemd in de begroting en zijn daardoor zichtbaar.
Belastingverminderingen.
Hier ontbreekt geldstroom van belastingbetaler naar overheid. Zij die aanspraak kunnen maken op de belastingsvermindering betalen minder belasting en de overheid krijgt minder inkomsten. De vorm waarin dit gebeurt is flexibel, het kan in de vorm van een vrijstelling, een speciaal tarief, een aftrekpost op inkomen of uitstel van het belastbare moment. 
Nederland.
Regionaal.
Er zijn verschillende regionale stimuleringsregelingen voor bedrijven, organisaties, gemeenten en overheden.
Provinciaal.
De provincies geven veel subsidies, maar krijgen zelf van de regering ook veel subsidies.
Landelijk.
Er zijn op landelijk gebied ook veel subsidies. Deze worden voornamelijk door de ministeries verdeeld. Er bestaan in Nederland en Vlaanderen in het kader van sociale wetgeving speciale subsidies en toeslagen om het inkomen van individuen te verbeteren, bijvoorbeeld een huurtoeslag, voorheen huursubsidie of een persoonlijk-assistentiebudget.
Europees.
Europese subsidies worden op hoofdlijnen door het Europees beleid bepaald. De individuele landen kunnen hier echter zelf een interpretatie aangeven. Europees geld wordt meestal door de landen zelf onder bedrijven en organisaties verdeeld. Een klein deel wordt door Brussel bepaald. Er worden in Europa veel landbouwsubsidies gegeven.
Dotaties in België.
Een dotatie lijkt op een subsidie. Het is in België een vaste jaarlijkse overheidssubsidie of overheidstoelage aan officiële instellingen, aan leden van het koningshuis, aan politieke partijen op grond van hun verkiezingsuitslag of aan verenigingen die de overheid wil subsidiëren.
Andere toepassingen.
De rijksoverheid geeft in Nederland ook aan gemeenten subsidie, bijvoorbeeld voor geluidssanering. Verder gebruiken ministeries en provincies subsidies als sturingsinstrument in de markt, bijvoorbeeld om energie- of milieuvriendelijke alternatieven een snellere marktintroductie te geven of voor het stimuleren van technologische innovatie. Ter stimulering van het aanschaf van elektrische autos is er de subsidieregeling Elektrische Personenauto's Particulieren in Nederland.
Het vrij onderwijs is in Vlaanderen sedert het schoolpact ook gesubsidieerd.
Evaluatie.
Effectiviteit.
De subsidies worden veelal voor een specifiek doel verstrekt, maar in Nederland ontbreekt veelal een evaluatie van de effectiviteit. Hierdoor is het onbekend of de subsidies het beoogde doel hebben bereikt. De Nederlandse overheid verleent subsidie aan voor boeren om weidevogels, met name de grutto, te beschermen. De subsidie is gestegen van € 4,2 miljoen in 2001 tot € 33,4 miljoen in 2020, maar in diezelfde periode daalde het aantal broedparen grutto’s van 60.000 tot 30.000.
Fraude.
Om subsidiefraude te bestrijden, kunnen specifieke audits uitgevoerd om te controleren of het ontvangen geld inderdaad rechtmatig is besteed, en aan alle eisen van de subsidieverstrekker voor het beoogde doel is voldaan. 
Perverse subsidies.
Hoewel subsidies belangrijke hefbomen kunnen zijn, worden veel subsidies beschouwd als "perverse prikkels", in de zin dat ze nadelige onbedoelde gevolgen hebben. Critici beschouwen subsidies als "pervers" wanneer ze effecten hebben die aantoonbaar en significant nadelig zijn voor zowel de economie als het milieu. Een subsidie begint zelden of nooit pervers, maar na verloop van tijd kan een legitiem-effectieve subsidie pervers of illegitiem worden als deze niet wordt ingetrokken nadat het doel is bereikt of als politieke doelen veranderen. Perverse subsidies zijn volgens critici nu zo wijdverspreid dat ze in de zes meest gesubsidieerde sectoren (landbouw, visserij en bosbouw, fossiele brandstoffen, wegtransport, en water) in 2007 alleen al tot $2 biljoen per jaar waren opgelopen. 

</doc>
<doc id="23025" url="https://nl.wikipedia.org/wiki?curid=23025" title="LD50">
LD50

De letale-dosismediaan
afgekort LD50 of LD50 (van "median Lethal Dose for 50% of subjects") is de hoeveelheid van een stof die bij 50% van een populatie tot de dood leidt. De stof wordt in een keer toegediend en hierdoor is de LD50 een maat voor de acute giftigheid en zegt niets over de langetermijntoxiciteit van de stof. De LD50 wordt meestal opgegeven in μg of mg per kg levend weefsel. 
Metingen van de LD50 werden voor het eerst in 1927 door J. W. Trevan gebruikt om de potentiële toxiciteit van medicijnen en chemische stoffen te kunnen schatten.
De keuze van 50% mortaliteit als referentiepunt voorkomt het testen van individuen onder extreme omstandigheden en verkleint het aantal tests dat nodig is. Niet ieder individu is namelijk even gevoelig voor de stof. De giftigheid van een stof kan daarom ook worden gemeten bij een LD1 of een LD99, de hoeveelheid vergif die nodig is om respectievelijk 1% en 99% van de populatie te doden. 
Het is van belang te vermelden voor welke soort en voor welke toedieningsweg dit getal geldt omdat er tussen soorten grote verschillen in gevoeligheid kunnen bestaan: een bij ratten gemeten waarde hoeft niet automatisch ook voor mensen op te gaan. Ook kan het een groot verschil maken of de stof wordt ingeademd, ingespoten, door de huid wordt opgenomen of opgegeten. De meest gebruikte toedieningswegen om de LD50 te bepalen zijn dermaal (via huid) en oraal (via mond). De reden hiervoor is dat deze lichaamsoppervlakken het meest frequent in contact komen met stoffen.
Voor het bepalen van een LD50 wordt een aantal dieren vergiftigd, dat is de reden waarom veel mensen deze experimenten afwijzen.
LC50.
Een vergelijkbare meting is de LC50 (van "median Lethal Concentration for 50% of subjects"). Hier wordt gekeken naar de mediane concentratie van een stof in voeding, lucht, water of bodems. De LC50 wordt meestal opgegeven in mg/kg, µg/l of mg/m3.

</doc>
<doc id="23028" url="https://nl.wikipedia.org/wiki?curid=23028" title="Slaapliedje">
Slaapliedje

Een slaapliedje of wiegeliedje is een kinderliedje dat gezongen wordt om een kind in slaap te krijgen. De inhoud van de tekst van het lied is zeer eenvoudig en refereert doorgaans aan het in slaap vallen van het kind. De muziek is rustig en wiegend (3/4 of 6/8 maat). Meestal wordt het door een ouder of verzorger gezongen.
Beroemd is het "Wiegelied" van Johannes Brahms, "Guten Abend, gut’ Nacht", dat wereldwijd klinkt uit speeldoosjes die boven kinderbedjes hangen.
Bekend is ook het slaaplied uit "A midsummer night's dream" "So goodnight with lullaby", dat door de vier feeën wordt gezongen voor hun koningin Titania. Het werd door Felix Mendelssohn getoonzet.
Voorbeelden van slaapliedjes.
Nederlandse taalgebied.
Drie oudere liedjes:
Twintigste eeuw.
In de liedbundel "Kun je nog zingen, zing dan mee" (1e druk in 1906) werd een aantal wiegeliedjes of slaapliedjes opgenomen. Door de populariteit en lange drukgeschiedenis van dit liedboek (41e druk in 1986) bleven dit decennialang in ruime kring bekende liedjes. Het gaat om onder meer de liedjes: "Als goede kind'ren slapen zacht, dan houden Eng'len trouw de wacht", "De bloempjes gingen slapen, zij waren geurensmoe" en " 't Wordt duister, mijn Roosje, kom, speel nu niet meer".
Moderne slaapliedjes.
Annie M.G. Schmidt heeft een slaapliedje geschreven, "Suja suja Prikkeltje, daar buiten schijnt de maan" (onder de titel "Stekelvarkentjes wiegelied", in "Het fluitketeltje en andere versjes" (1950)), waarmee een stekelvarken door zijn moeder in slaap wordt gezongen.

</doc>
<doc id="23029" url="https://nl.wikipedia.org/wiki?curid=23029" title="Elektromotor">
Elektromotor

Een elektromotor is een machine die elektrische energie omzet in mechanische energie waarmee een werktuig kan worden aangedreven. Elektromotoren worden onderverdeeld in gelijkstroom- en wisselstroommotoren. Behalve de gebruikelijke motoren die een roterende beweging leveren, zijn er ook lineaire motoren.
Geschiedenis en ontwikkeling.
Principe.
De omzetting van elektrische energie in mechanische energie door middel van elektromagnetisme werd voor het eerst gedemonstreerd door de Britse wetenschapper Michael Faraday in 1821. Bij zijn proef maakte het uiteinde van een vrij hangende geleider contact met een kwikplas waarin een permanente magneet was geplaatst. Op het moment dat door de geleider een stroom liep voerde de geleider een draaiende beweging rondom de magneet uit.
Deze elektromotor is de eenvoudigste uitvoering van een homopolaire motor. Een verbeterde vorm hiervan is het wiel van Barlow. Vanwege hun primitieve constructie konden deze elektromotoren alleen voor demonstratieve doeleinden worden gebruikt. Voor eventuele praktische toepassingen zijn ze ongeschikt.
In 1827 begon de Hongaar Ányos Jedlik te experimenteren met elektromagnetisch draaiende toestellen, die hij "bliksem-magnetische zelf-rotor" noemde. Hij gebruikte het apparaat voor instructieve doeleinden op de universiteit. In 1828 demonstreerde hij het eerste toestel dat de drie basiscomponenten van de gelijkstroommotor bevatte: stator, rotor en commutator. Ook zijn elektromotor had verder geen praktische toepassing, waarop zijn kennis in de vergetelheid raakte.
Eerste elektromotoren.
De eerste commuterende gelijkstroommotor die in staat was een werktuig aan te drijven, werd in 1832 uitgevonden door de Britse wetenschapper William Sturgeon. In navolging van Sturgeons werk werd een verbeterde gelijkstroommotor gebouwd door de Amerikaan Thomas Davenport, met de bedoeling deze voor praktische doeleinden te gebruiken. Zijn in 1837 gepatenteerde elektromotor draaide met 600 omwentelingen per minuut en dreef lichte machinewerktuigen en een drukpers aan.
Vanwege de hoge kosten van de zinkelektrodes die gebruikt worden in de batterijen, was zijn motor commercieel niet succesvol en Davenport ging failliet. Vele uitvinders volgden Sturgeon en Davenport in de ontwikkeling van de elektromotor, maar allen liepen tegen hetzelfde probleem aan: de hoge kosten van energie uit batterijen.
De moderne gelijkstroommotor werd in 1873 bij toeval (her)ontdekt door Hippolyte Fontaine en Zénobe Gramme. Bij het parallel schakelen van twee Gramme-dynamo's ging de ene dynamo als motor functioneren, elektrisch aangedreven door de andere. De Gramme-machine groeide zo uit tot de eerste, succesvolle industriële elektromotor.
In 1888 vond Nikola Tesla de eerste praktische inductiemotor uit, die gevoed werd vanuit een tweefasig wisselstroomnet. Tesla zette zijn werk met de wisselstroommotor in de jaren daarna voort bij Westinghouse Company. Onafhankelijk van Tesla's onderzoek, ontwikkelde Michail Doliwo-Dobrowolski rond dezelfde tijd (1888) de asynchrone draaistroommotor met kortsluitanker.
Werking.
De werking van een elektromotor is gebaseerd op elektromagnetisme. De motor bestaat uit een stator en een rotor, die in de stator kan draaien. Van deze twee is er in elk geval één uitgevoerd als elektromagneet. Afhankelijk van het type motor kan de ander uitgevoerd zijn als permanente magneet, elektromagneet of slechts van magnetisch materiaal gemaakt zijn. Door de krachtwerking van magnetische polen op elkaar, of door inductiewerking, gaat de rotor draaien.
Iedere elektromotor werkt ook als dynamo, de draaiende motor wekt stroom op. Deze stroom werkt de voedingsstroom tegen.
De weerstand van een elektromotor hoeft niet bijzonder hoog te zijn en bij het inschakelen zal er dan ook een hoge stroom gaan lopen. De motor gaat nu draaien en als dynamo werken. De opgewekte stroom loopt in tegengestelde richting en de nettostroomsterkte wordt dus minder. In het ideale geval zal de motor op volle snelheid gaan draaien, de opgewekte stroom is gelijk (maar tegengesteld) aan de voedingsstroom en er loopt helemaal geen stroom meer. In de praktijk, en vooral als de motor belast wordt, zal de motor iets langzamer draaien, waardoor de opgewekte stroom iets lager is dan de voedingsstroom.
Houdt men de motor vast, zodat hij niet kan draaien, dan kan de voedingsstroom tot gevolg hebben dat de motor in rook opgaat.
Tijdens het opstarten loopt er door een motor dus een hogere stroom dan tijdens het bedrijf (de aanloopstroom). Een zware motor wordt daarom soms met een lagere spanning opgestart, vaak met een ster-driehoekschakeling, en op een trage zekering aangesloten.
Indeling.
Gelijkstroommotor met borstel.
Om de draaiing van de motor mogelijk te maken moeten bij een gelijkstroommotor met borstels de polen van de rotor omgekeerd worden bij elke halve omwenteling (of vaker als de rotor en stator uit meer dan twee delen, de collectoren, bestaat). Deze verandering van polariteit wordt verzorgd door de commutator en koolborstels. De motor zal verder doordraaien als de richting van de stroom die erdoorheen vloeit, wordt omgekeerd.
De motor kan zijn uitgevoerd als serie- of shuntmotor, waarbij de veld- en rotorspoelen respectievelijk in serie en parallel met elkaar geschakeld zijn. Ook een combinatie van beide is mogelijk, de z.g. "compoundmotor".
Borstelloze motor.
Er zijn ook elektromotoren waarin de commutatie elektronisch geregeld is. Deze borstelloze elektromotoren hebben geen koolborstels, waardoor vonkvorming en slijtage (een probleem bij borstelmotoren) voorkomen wordt. Zo'n motor noemt men ook wel ECM-motor (Electronically Commutated Motor).
Warmteontwikkeling.
De meest voorkomende oorzaak van falen van elektromotoren is een te grote warmteontwikkeling. De temperatuur van de motor wordt te hoog, waardoor de lagers het kunnen begeven, de windingen kortsluiting kunnen veroorzaken of de magneten permanent gedemagnetiseerd raken en daarmee hun kracht verliezen.
Wisselstroommotor.
Een driefasenwisselstroommotor kan bijzonder eenvoudig van constructie zijn doordat de commutator/koolborstel-constructie achterwege kan blijven. Dit is zo bij een kooiankermotor. Bij een sleepringankermotor wordt echter wel gebruikgemaakt van sleepringen en koolborstels (rotor). Door middel van een frequentieregelaar kan de snelheid van een kooiankermotor eenvoudig geregeld worden.
Toepassingen.
 De elektromotor komt in zo veel apparaten voor en is zo vanzelfsprekend geworden, dat men er niet meer bij stilstaat dat er een elektromotor in zit of dat het woord elektromotor zelfs geheel ontbreekt in de beschrijving van een apparaat. Voorbeelden:
Verschillende beroepen hebben hun eigen apparatuur: bakker (broodsnijmachine, kneedmachine), slager (vleeswarensnijmachine, gehaktmolen), tandarts (tandartsboor), scharenslijper (elektrische slijpmachine). In de medische sector worden gebruikt: beademingsapparaat, hart-longmachine, slangenpomp, insulinepomp, centrifuge.
Daarnaast worden veel vervoersmiddelen aangedreven door elektromotoren, bijvoorbeeld de trein, tram, elektrische auto, elektrische scooter en motor, elektrische scootmobiel en rolstoel, elektrische fiets, Segway, hoverboard en schepen zoals fluisterboot, onderzeeboot, elektrische speedboot. Ook zijn er experimentele auto's, autobussen en vliegtuigen met een elektromotor die gevoed wordt door brandstofcellen. De startmotor van een auto met verbrandingsmotor (benzine/diesel) is ook een elektromotor en wordt gebruikt om de verbrandingsmotor te starten. De moderne luxe auto is uitgerust met een stuk of 15 elektromotoren: startmotor, voor het open en sluiten van de vier ramen, het bijstellen en in/uitklappen van de twee buitenspiegels, 2 of 3 ruitenwissers, ruitensproeierpompje, elektrische stuurbekrachtiging, airco en cd-speler.
Ook in de industrie wordt op grote schaal gebruikgemaakt van, voornamelijk 3-fasemotoren voor de aandrijving van pompen, compressoren, lopende banden, kranen en andere hijstoestellen, roerwerken in tanks, luchtverversingsinstallaties, verbrandingslucht- en rookgastransport e.d. Vooral een zware elektromotor genereert wanneer zij aangezet wordt, een grote aanloopstroom. Deze is erg belastend voor het elektriciteitsnet. Soms veroorzaakt dit zelfs een momentane tempering van de elektrische omgevingsverlichting. Om deze “pieken” te voorkomen, dan wel af te vlakken, wordt zo’n motor gestart met een aanloopinrichting.

</doc>
<doc id="23030" url="https://nl.wikipedia.org/wiki?curid=23030" title="Wiegelied">
Wiegelied



</doc>
<doc id="23031" url="https://nl.wikipedia.org/wiki?curid=23031" title="Elektrische stoel">
Elektrische stoel

De elektrische stoel is een apparaat waarmee de doodstraf ten uitvoer kan worden gebracht. De veroordeelde wordt gedood door elektrocutie. De elektrische stoel is vooral in de Verenigde Staten gebruikt.
De ter dood veroordeelde wordt met elektroden op hoofd en ledematen in de stoel gebonden. Vervolgens wordt een elektrische stroom van circa 20 ampère bij een aanvankelijke spanning van 2450 volt door het lichaam gestuurd. De hersenen worden hierbij zodanig verhit dat de veroordeelde overlijdt.
De stoel werd uitgevonden in de VS door Harold P. Brown. Hij werd voor gebruik goedgekeurd door de staat New York op 4 juni 1888 en voor het eerst gebruikt in Auburn Prison op 6 augustus 1890 op William Kemmler, een moordenaar die een vrouw in stukjes had gehakt met een bijl. Deze eerste executie verliep zeer slecht. In 1946 was er een ernstig incident toen de executie van de 16-jarige Willie Francis mislukte.
De meeste executies met de elektrische stoel (614) vonden plaats in de staat New York in de Sing Sing-gevangenis in Ossining, New York.
Er bestond een levendige controverse tussen Thomas Edison, die gelijkstroomgenerators maakte, en George Westinghouse, die wisselstroomgenerators maakte. Wisselstroom was makkelijker en met minder verliezen te transporteren. Edison verloor commercieel terrein en probeerde daarom de wisselstroom een slechte naam te geven door erop te wijzen dat de elektrische stoel op de gevaarlijkere wisselstroom werkte. Westinghouse probeerde op zijn beurt te voorkomen dat een van zijn generators voor de stoel zou worden gebruikt. Uiteindelijk zonder succes: na de elektrische executie van Kemmler schreef minstens één krant dat Kemmler gewestinghouset was - wellicht was de journalist door Edison omgekocht.
Old Sparky.
In Florida verliepen de executies van Jesse Tafero (4 mei 1990), Pedro Medina (25 maart 1997) en Allen Lee Davis (8 juli 1999) niet als bedoeld. De vlammen sloegen bij de veroordeelden uit de hoofden, wat de stoel de bijnaam 'Old Sparky' ('Ouwe Vonker') bezorgde. Na de executie van Medina verklaarde officier van justitie Bob Butterworth: 'Wie een moord wil plegen kan dat maar beter niet in Florida doen, want we hebben een probleem met de elektrische stoel'. Uiteindelijk bleek dat de in zoutoplossing gedrenkte sponzen die bij de veroordeelden voor een optimaal contact tussen de huid en de elektrodes van de stoel moesten zorgen, niet nat genoeg waren dan wel te makkelijk in brand vlogen. In het boek en de verfilming van "The Green Mile" van Stephen King komt dit eveneens voor, maar in dit boek en de film maakt de bewaker de spons opzettelijk niet goed nat.
In 2000 heeft Florida de dodelijke injectie als standaardmethode voor uitvoering van de doodstraf ingevoerd. Veroordeelden kunnen echter nog steeds kiezen voor executie op de elektrische stoel.
Toepassing.
De elektrische stoel wordt tegenwoordig in een beperkt aantal Amerikaanse staten gebruikt:
In het verleden werd de elektrische stoel ook toegepast in de staten New Mexico, Texas, Louisiana, Mississippi, Georgia, North Carolina, South Dakota, Indiana, Ohio, West Virginia, Pennsylvania, New York, Vermont, Massachusetts, Connecticut en New Jersey.
Buiten de VS is de stoel zelden gebruikt. De Filipijnen gebruikten het middel tussen 1924 en 1976.
In 1903 werd de olifant Topsy via elektrocutie omgebracht, nadat ze drie mensen om het leven had gebracht.

</doc>
<doc id="23032" url="https://nl.wikipedia.org/wiki?curid=23032" title="Lodewijk XIV">
Lodewijk XIV



</doc>
<doc id="23035" url="https://nl.wikipedia.org/wiki?curid=23035" title="Strychnine">
Strychnine

Strychnine is een witte, reukloze, zeer bittere en giftige kristallijne vaste stof behorend tot de alkaloïden, die uit een aantal planten kan worden gewonnen, vooral de braaknoot ("Strychnos nux-vomica"). Deze plant groeit in India, Sri Lanka, Zuid-Oost Azië (onder andere in open tropisch bos in het noorden van Thailand) en Australië. Planten uit het geslacht "Strychnos" bevatten naast het neurotoxine strychnine ook een groot aantal andere giftige verbindingen.
Geschiedenis.
De stof is in 1818 ontdekt door Joseph-Bienaimé Caventou en Pierre-Joseph Pelletier, hoewel extracten van de braaknoot al langer in de geneeskunde werden gebruikt. De structuur van het molecuul werd pas na 1950 opgehelderd onder andere door de ontwikkeling van de kennis over stereochemie.
Biosynthese.
De biosynthese van strychnine verloopt volgens een complex mechanisme. Het enzym strictosidinesynthase katalyseert de condensatiereactie tussen tryptamine en secologanine, gevolgd door een Pictet-Spengler-reactie (A) leidend tot strictosidine. De enzymen die instaan voor omzetting B zijn nog niet geïdentificeerd, maar het intermediair dat gevormd wordt is wel geïsoleerd uit de braaknoot. De stap betreft de hydrolyse van het acetaal, waarbij door eliminatie van glucose een ringopening plaatsgrijpt. Op deze manier ontstaat een reactief aldehyde, dat door het secundair amine wordt aangevallen, met vorming van geissoschizine.
Een inverse Pictet-Spengler-reactie (C) breekt de binding tussen koolstofatoom 2 en 3 en in een daaropvolgende Mannich-reactie wordt een binding gevormd tussen koolstofatoom 3 en 7. Deze reactiestap omvat ook nog een Michael-additie, waardoor dehydropreakuammicine gevormd wordt. Hydrolyse van de methylester en decarboxylering (D) leidt tot norfluorocurarine. Hierna treedt onder invloed van NADPH een stereospecifieke reductie van de endocyclische dubbele binding op (E), zodat een Wieland-Gumlich-aldehyde gevormd wordt. Hierbij treedt ook een evenwicht op tussen de open en gesloten (cyclische) vorm. Om het koolstofskelet uit te breiden met 2 koolstofatomen gedurende reactiestap F addeert acetyl-CoA via een aldol-condensatie aan het aldehyde, zodat prestrychnine gevormd wordt. De laatste stap ter vorming van strychnine betreft een eenvoudige additie van het amine aan het carbonzuur, gevolgd door een cyclisatie (G).
Toepassingen en effecten.
Het werd vooral gebruikt als pesticide, voornamelijk tegen knaagdieren zoals ratten. Strychnine werd verwerkt in "Taupicine" en "Moldood". Vroeger werd het in zeer geringe dosering ook wel gebruikt in de geneeskunde. Het werkt op het maag-darmkanaal en het zenuwstelsel en produceert 15-60 minuten na inname een krampende verlamming die uiteindelijk door ademhalingsstilstand tot de dood leidt. Het gebruik in rattengif wordt afgeraden vanwege het gevaar voor ongelukken en bewust misbruik.
Strychnine is ook een van de bitterste bekende stoffen: concentraties van 1 ppm (1 milligram per liter) kunnen nog geproefd worden. De LD50 wordt wisselend opgegeven, van 0,1 tot 7 mg/kg lichaamsgewicht. Vrouwelijke ratten blijken significant gevoeliger dan mannelijke. Het is een tijdlang in detectiveverhalen een populair vergif geweest om moorden mee te plegen. Bij mensen wordt de fatale dosis op 100 à 200 mg geschat, maar gevallen waarbij 30 mg al dodelijk was zijn ook beschreven.
Volgens een theorie zou blueslegende Robert Johnson vergiftigd zijn met strychnine. Een jaloerse echtgenoot zou het spul in zijn whiskey hebben gestopt als wraak.
Gebruik als doping.
De Azteken brouwden uit cactussen een drank die strychnine bevatte. Deze drank zorgde voor een opwekkend effect.
Strychnine werd ook als doping gebruikt, onder meer door de Engelse loper Thomas J. Hicks tijdens de Olympische Marathon in 1904. Hij gebruikte het in combinatie met brandy. Na de finish verloor hij zijn bewustzijn, maar herstelde de volgende dag.
In 2016 werd het gebruikt door de Kirgizische gewichtheffer Izzat Artykov, de eerste medaillewinnaar die zijn medaille moest inleveren na een positieve dopingtest op de olympische spelen van 2016 in Rio de Janeiro.
Werkingsmechanisme.
Strychnine is een glycine antagonist en leidt tot een consulvant (epileptisch) effect door de onderactiviteit van glycineneuronen. Hierdoor worden feedbackkringen die een spier na samentrekking weer doen ontspannen gedeactiveerd, zodat er spierkrampen ontstaan die al bij geringe prikkeling optreden. Het beeld lijkt op tetanus, met opisthotonus en risus sardonicus.
Behandeling.
Men zal de spieren willen verslappen en het slachtoffer beademen tot het metabolisme het vergif heeft afgebroken. De halveringstijd is ongeveer 10 uur.

</doc>
<doc id="23036" url="https://nl.wikipedia.org/wiki?curid=23036" title="Elektrische machine">
Elektrische machine

Elektrische machines zijn machines, die elektrische energie omzetten in mechanische energie of andersom. Elektrische machines kunnen op wisselstroom (AC) of gelijkstroom (DC) draaien.
Wanneer een machine elektrische energie omzet in mechanische energie, dan wordt er gesproken over een elektromotor. Wanneer andersom mechanische energie wordt omgezet elektrische energie spreekt men van een dynamo of generator. 

</doc>
<doc id="23037" url="https://nl.wikipedia.org/wiki?curid=23037" title="Vergelijkingen van Maxwell">
Vergelijkingen van Maxwell



</doc>
<doc id="23041" url="https://nl.wikipedia.org/wiki?curid=23041" title="Espeyrac">
Espeyrac

Espeyrac is een gemeente in het Franse departement Aveyron (regio Occitanië) en telt 243 inwoners (1999). De plaats maakt deel uit van het arrondissement Rodez.
Het vormt de laatste etappe voor Conques op de bedevaartweg naar Santiago de Compostella (via Puy-en-Velay, de "via podiensis").
Etymologie : Sparius-acum (Sparius-hem, tehuis van Sparius). Van de twee kastelen die het ooit bezat staat nog slechts een deel van het kasteel van de heren van Espeyrac overeind, een stuk gebouw met een torentje.
In de jaren 1950-1960 werd er uranium gedolven. Er zijn bossen in de omgeving met veel kastanjebomen. De beek "La Daze" wordt gevormd uit het samenvloeien van een aantal beekjes die ontspringen op de hoogvlakte, onder andere la Daze de Saint-Félix-de-Lunel, la Daze des Vernhettes die uit Campuac komt en la Daze de la Molinarie uit Sénergues. Bij Esperyrac vormen zij samen een prachtig stroompje van 3 meter breed dat zich door de weiden naar de rivier de Lot slingert. Bij het gehucht Dazes is een klein stuwmeertje.
Geografie.
De oppervlakte van Espeyrac bedraagt 22,5 km², de bevolkingsdichtheid is 10,8 inwoners per km².
Demografie.
Onderstaande figuur toont het verloop van het inwonertal (bron: INSEE-tellingen).

</doc>
<doc id="23043" url="https://nl.wikipedia.org/wiki?curid=23043" title="Puteaux-groep">
Puteaux-groep



</doc>
<doc id="23044" url="https://nl.wikipedia.org/wiki?curid=23044" title="Synagoge">
Synagoge

Een synagoge (Oudgrieks: συναγωγή voor "huis van samenkomst"; Hebreeuws: בית כנסת', "Beit Knesset" of "Beis Knesses") is in het jodendom een gebeds- en gemeenschapshuis, waar religieuze bijeenkomsten plaatsvinden. Een andere naam voor synagoge, die vooral door Asjkenazische Joden wordt gebruikt, is "sjoel", ook wel geschreven als "shul" (Jiddisch). 
De synagoge is dan ook niet alleen een plaats voor gebed, maar ook een plaats om te lezen en onderwijzen uit de Thora. Charedische synagoges worden ook als studiezaal en bibliotheek gebruikt. Een synagoge die ook specifiek voor dit doel bestemd is, heet ook wel een beet midrasj. De Portugese joden gebruiken de term "esnoga", of het in Nederland verbasterde "snoge". Sommige liberale joden in Noord-Amerika noemen de synagoge ook "tempel".
Het belangrijkste voorwerp in de synagoge is de Thorarol die wordt opgeborgen in de "ark", een heilige ruimte in de synagoge. De Thora wordt gelezen vanaf een platform, de bima. Daarnaast is er in de synagoge een kandelaar aanwezig: de chanoekia voor het Chanoekafeest. Voor gebruik bij de hoge feestdagen is er een sjofar.
Diensten.
Regulier worden in de orthodoxe synagogen 22 diensten per week gehouden. De meest bezochte diensten zijn die van de hoge feestdagen Jom Kipoer en Rosj Hasjana en daarna die van de andere feestdagen en sjabbat. Dagelijkse gebedsdiensten zijn sjachariet (ochtend), mincha (middag) en ma'ariew (avond). Op sjabbes en alle grote feestdagen met werkverbod volgt in de ochtenddienst na de Thoralezing de moesaf-dienst en op Jom Kipoer is er de extra Neila-dienst.
Niet-orthodoxe synagoges en orthodoxe synagoges in zeer kleine gemeenschappen hebben meestal alleen op zaterdagochtend en soms ook op vrijdagavond diensten. Orthodoxe joden bidden dan verder thuis; een synagoge en een minjan zijn niet noodzakelijk om te kunnen bidden, maar wel voor verschillende onderdelen van de dienst, zoals de herhaling van het Sjemoné Esré of de lezing van de Thora.
In orthodoxe synagogen zitten mannen en vrouwen gescheiden, veelal op een speciaal voor dit doel aangelegde entresol, de vrouwengalerij. In de liberale synagoges wordt de dienst gemengd meegemaakt. De unitaire synagoges van Tokio en Stockholm, die open staan voor alle richtingen, zijn zo ingericht dat mannen en vrouwen zowel gescheiden als gemengd kunnen zitten.
Ontstaan.
In de eerste jaren van het jodendom was er nog geen synagoge; vaak wordt aangenomen dat deze pas is ontstaan tijdens de Babylonische ballingschap (586-539 voor de westerse jaartelling), maar deze theorie staat ter discussie.
In 586 v.Chr. werden veel joden die een hoge positie bekleedden verbannen uit Jeruzalem, omdat ze in opstand waren gekomen tegen hun Babylonische overheersers. Na een tweede opstand werd hun tempel, de "Tempel van Salomo" op de Tempelberg in Jeruzalem verwoest. In Babylonië beschouwden de joden het als onmogelijk om hun eigen identiteit vast te houden als ze niet samenkwamen. Het probleem was alleen dat ze in een onbekende streek waren aangekomen. 
Ze stonden voor de keus te integreren, te assimileren of te isoleren. De uitspraak ‘En zoekt den vrede der stad, waarhenen Ik u gevankelijk heb doen wegvoeren, en bidt voor haar tot den HEERE; want in haar vrede zult gij vrede hebben’ (Jeremia 29:7) geeft aan zij moesten integreren: als je je isoleert heb je geen contact met de stad, maar als je de gebruiken van je omgeving respecteert en je eraan aanpast maar toch je eigen identiteit behoudt, zal het goed gaan met je volk en zal er vrede voor het volk bestaan. De keuze was dan ook integreren met behoud van hun geloof, dat hen verbonden zou houden.
De tempel was altijd de centrale plaats van offerdienst, samenkomst en eredienst. Toen de tempel was verwoest, konden de joden de offerdienst niet meer uitoefenen. De overige rituelen zoals besnijdenis, huwelijk, eredienst en dergelijke werden aanvankelijk in huissamenkomsten beoefend. Voor deze bijeenkomsten gebruikten ze een gewone huiskamer, die synagoge werd genoemd. Deze huiskamers waren echter wel een stuk kleiner en de feesten en offers werden veel minder uitbundig. De nadruk lag nu vooral op het lezen en het leren van de Thora.
Later kwam men bijeen in speciaal hiervoor opgerichte gebouwen. Ook toen na 70 jaar ballingschap (alternatief: na 100 jaar) de tweede tempel werd opgericht, bleef men bijeenkomen in de synagoge. De synagoge kan echter geen volledige vervanging van de tempel zijn, omdat de sjechina, de aanwezigheid van God, juist in het allerheiligste deel van de tempel zou zijn. Daarom is er in elke synagoge een onafgewerkt deel van de muur, die de joden eraan herinnert dat het slechts een tijdelijke situatie is, die al bijna 2000 jaar duurt.
Rituelen, zoals offers die in de tempel werden gebracht, zijn in de huidige tijd vervangen door gebeden. Voor het ochtendgebed leest iedere persoon dagelijks (uit het gebedenboek, de siddoer) gedeeltes uit de Thora en Misjna over de dagelijkse offerdienst; het Sjemoné Esré gebed wordt gezien als de vervanging van de offers zelf.
De tempel is tweemaal verwoest: de eerste keer in 586 v.Chr. door de Babyloniërs, de laatste keer in het jaar 70 na Christus door de latere Romeinse keizer Titus.

</doc>
<doc id="23046" url="https://nl.wikipedia.org/wiki?curid=23046" title="Spoel">
Spoel

Een spoel is een elektrische component bestaande uit geleidende wikkelingen, meestal van koperdraad, op een spoelvorm (meestal van kunststof) waarin zich al dan niet een magnetiseerbare (weekijzeren) kern bevindt, die wel of niet beweegbaar is. Twee magnetisch gekoppelde spoelen vormen een transformator.
Werking.
Als er een elektrische stroom door een draad loopt, wordt rondom de draad een magnetisch veld opgewekt. Is de draad in een cilindervormige spiraal (bijvoorbeeld om een koker of een buis) tot een spoel gewikkeld, dan wordt het magnetische veld binnen de spoel gebundeld en krijgt het een richting. Als zich in de buis een magnetiseerbaar materiaal (weekijzer, ferriet) bevindt, wordt de bundeling van het opgewekte magnetisme sterk vergroot. Omgekeerd zal de spoel een veranderlijk magnetisch veld omzetten in een elektrische spanning.
Toepassing.
Spoelen worden hoofdzakelijk toegepast als:
Component.
In de elektronica worden spoelen met name gebruikt voor filtering en als onderdeel van frequentiebepalende circuits voor afstemming of het genereren van signalen. Storende signalen van apparaten, zoals elektromotoren en tl-verlichting, kunnen worden verzwakt door het gebruik van een spoel.
Transformator.
Een transformator bestaat in principe uit twee of meer spoelen die magnetisch gekoppeld zijn.
Veld- of ankerwikkeling.
Voor het opwekken van het benodigde magnetische veld in elektromotoren worden spoelen gebruikt, meestal gewikkeld op kernen van gelamelleerd weekijzer.
Actuator.
Als elektromechanische component wordt de spoel ook wel aangeduid als solenoïde, een letterlijke vertaling van het Engelse "solenoid" (spoel). De spoel is dan een actuator, een constructie die een mechanische (meest lineaire) beweging opwekt bij het aanbrengen of wegnemen van een elektrische stroom door de spoel. De beweging wordt veroorzaakt doordat de opgewekte magnetische krachten in de delen van de kern elkaar aantrekken of loslaten. Het kan hierbij gaan om een relais, waar deze beweging elektrische contacten bedient, een ventiel of klep, die een vloeibaar of gasvormig medium, zoals water, olie, stoom of lucht doorlaat of blokkeert, of een elektromagneet, die een anker tegen zijn kern aangetrokken kan houden zolang de stroom vloeit. In pneumatische stuurventielen worden spoelen toegepast als stuurelement, het werkelijke schakelen van het medium wordt door perslucht verzorgd.
Zelfinductie.
Door zijn constructie heeft een spoel een zelfinductie, wat inhoudt dat iedere stroomverandering wordt tegengewerkt door een geïnduceerde elektrische spanning volgens:
Hierin is
Het minteken wijst op het tegenwerken van de spoel (inductie).
Deze formule heet de wet van Lenz, opgesteld in 1833 (of '34) door de Baltische natuurkundige Heinrich Lenz, als uitbreiding van de inductiewet van Faraday. De beginletter "L" van zijn naam wordt gebruikt als symbool voor zelfinductie.
Een smoorspoel is een spoel met een grote zelfinductie en een geringe ohmse weerstand. Smoorspoelen worden vaak toegepast om wisselstroomcomponenten (AC) te onderdrukken in bijvoorbeeld een gelijkrichter.
Complexe impedantie.
Wanneer door een spoel met zelfinductie formula_4 een stroom 
in de vorm van een enkele sinus loopt, kan de geïnduceerde spanning gevonden worden uit:
De spanning formula_10 over de spoel is tegengesteld aan de inductiespanning, dus:
Voor de "inductantie", de complexe impedantie van de spoel, volgt dus: 
Niet-ideale spoel.
Een niet-ideale spoel heeft altijd een elektrische weerstand formula_13 (inwendige weerstand) die als serieweerstand kan worden opgevat. In dat geval wordt de complexe impedantie:
Richting en grootte van het magnetisch veld.
Om bij het ontwerp van deze apparaten gemakkelijk de richting van het magnetisch veld en de elektrische stroom ten opzichte van elkaar te onthouden wordt de kurkentrekkerregel of de rechterhandregel toegepast.
De grootte (en richting) kan worden berekend met de wet van Biot-Savart of benaderd met behulp van het magnetisch moment.

</doc>
<doc id="23049" url="https://nl.wikipedia.org/wiki?curid=23049" title="Miereneters">
Miereneters

De miereneters (Vermilingua) vormen een onderorde van zoogdieren van de orde luiaards en miereneters (Pilosa). Ze komen voor in Midden- en Zuid-Amerika. Tegenwoordig leven er nog vier soorten, en er zijn maar weinig fossielen bekend.
Taxonomie.
Orde: Luiaards en miereneters (Pilosa)
De dwergmiereneters worden wel tot de echte miereneters gerekend. Het geslacht "Eurotamandua" wordt nu meestal gezien als het enige lid van de orde Afredentata, die tot de Afrotheria behoort, in plaats van als een miereneter.
Voortplanting en ontwikkeling.
De relatie tussen mannetjes en vrouwtjes in het wild is niet goed gedocumenteerd, waardoor het niet precies bekend is hoe en wanneer miereneters van het andere geslacht elkaar vinden en wat de rituelen zijn tijdens het relatieproces. Toch zijn er verschillende waarnemingen van antagonistische interacties tussen mannetjes. Dit suggereert dat miereneters bepaalde gebieden tot op zekere hoogte verdedigen. Sommige wetenschappers geloven dat het paren van wilde miereneters plaatsvindt in het najaar van het zuidelijk halfrond, zo rond maart tot en met mei. Dit gebeurt waarschijnlijk tijdens een korte ontmoeting. Anderen suggereren dat het paren in het wild het hele jaar plaats kan vinden. Wanneer miereneters paren, gaan de mannelijke miereneters (die meestal groter zijn dan het vrouwtje), op het vrouwtje liggen dat op haar zij ligt en beginnen te paren.
De draagtijd duurt ongeveer 180 dagen. Het vrouwtje bevalt in een tweevoetige positie, ondersteund door haar staart. Meestal bevallen miereneters maar van een jong per keer en worden de baby's volledig bedekt met bont en markeringen geboren. Het is daarom ook zeldzaam wanneer er een tweeling geboren wordt. Er kan bij een miereneter alleen gekeken worden of het een jongen of een meisje is door middel van DNA-onderzoek. Direct na de geboorte, klimmen de pasgeborenen in de vacht van hun moeder terwijl de moeder haar baby schoonlikt. De zoogtijd duurt ongeveer 6 maanden. De vrouwtjes hebben de borstklieren lateraal gelegen van de oksels op de borst of de buik.
Gedurende een groot deel van zijn eerste levensjaar rijdt een jonge miereneter mee op de rug van zijn moeder. Na enkele maanden verlaat een jonge miereneter zijn moeder af en toe, tenzij hij moe of bang is, waarna hij weer bescherming zoekt bij zijn moeder. Het jong blijft bij zijn moeder tot het bijna volgroeid is, zo'n twee jaar, of totdat de moeder weer zwanger wordt. Na die tijd zal een miereneter zijn moeder verlaten om zijn eigen leven te leiden. Miereneters zijn geslachtsrijp tussen de 2,5 en 4 jaar.
Leefgebied.
Miereneters leven in de graslanden, loofbossen en regenwouden van Zuid- en Midden-Amerika. Hoewel ze het meest voorkomen in Zuid-Amerika, kunnen ze overal worden gevonden van het zuidelijkste puntje van Mexico tot aan Centraal- en Zuid-Amerika, zo ver als het zuiden van Uruguay en het noordwesten van Argentinië.
Miereneters zwerven rond op plekken zoals savannes, vochtige bossen, moerassen en alle plaatsen waar mieren en termieten in overvloed zijn. Miereneters zijn waarschijnlijk territoriaal, waarbij hun grondgebied varieert van ongeveer een vierkante kilometer voor volwassen mannetjes en ongeveer 1,5 vierkante kilometer voor volwassen vrouwtjes. De dieren zijn echter zwervers, en verblijven niet voor een lange tijd op dezelfde plek. Nadat ze hun dag hebben doorgebracht met het zoeken naar voedsel, vinden ze 's nachts onderdak in boomstronken of holle boomstammen, of graven ze een kleine kuil in de grond.
Miereneters zijn te vinden in zowel dichtbevolkte gebieden als gebieden met landbouw. Hun slaappatroon is afhankelijk van de menselijke bevolkingsdichtheid van het gebied waarin ze leven. Hoe meer het gebied bevolkt is, hoe groter de kans dat de miereneters 's nachts het actiefst zijn en zich overdag schuilhouden.
Voedsel.
Miereneters zijn het grootste deel van hun dag op zoek naar voedsel en hebben - zoals de naam al aangeeft - zich gespecialiseerd in het eten van mieren en termieten. Elke mierenetersoort heeft zijn eigen voorkeuren als het gaat om insecten: kleine soorten zijn gespecialiseerd in het eten van insecten die leven op bomen en kleine takken, terwijl grotere soorten de harde bekleding van nesten bij insecten binnendringen. Met de klauwen van zijn voorpoten maakt hij de vaak zeer harde heuvels van de insecten open. Wanneer de insecten vervolgens naar buiten rennen, vangt hij ze met zijn wormvormige, kleverige tong. Om beten, steken, en andere verdedigingsmiddelen van insecten te vermijden, hebben miereneters de strategie om zo veel mogelijk mieren en termieten zo snel mogelijk op te likken. Een miereneter besteedt normaal ongeveer een minuut bij een nest voor dat hij naar een andere gaat. Een grote miereneter moet minstens 200 nesten bezoeken om de duizenden insecten op te eten die hij nodig heeft om aan de calorie-eisen te voldoen.
Alle miereneters hebben een sterk verlengde voorsnuit met een dunne tong die langer is dan de hoofdlengte. De tong van de miereneter is bedekt met duizenden kleine haken die worden gebruikt om alle insecten bij elkaar te houden met grote hoeveelheden speeksel. Slikken en het bewegen van de tong wordt geholpen door het heen en weer bewegen van de kaken. De mond heeft een tubevorm met lippen maar geen tanden of kiezen waardoor een kauwbeweging en voorvertering ontbreekt. De maag van een miereneter heeft om dit te compenseren, net als bij een spiermaag van een vogel, geharde plooien en maakt gebruik van sterke contracties om de insecten te verteren, een verteringsproces dat wordt bijgestaan door kleine hoeveelheden ingenomen zand en aarde. De tong is bevestigd aan het borstbeen en beweegt zeer snel in en uit de bek, tot wel 150 keer per minuut.
Gedrag.
Miereneters lijken solitaire dieren te zijn. Ze hebben geen permanente rustplaats of nest waar ze regelmatig naar terugkeren. Er zijn echter studies die suggereren dat ze wel degelijk bepaalde gebieden hebben die ze verdedigen. De enige uitzondering op hun solitaire leven lijkt het paren met een ander geslacht te zijn en wanneer een moeder en jong voor het eerste jaar van zijn leven samen zijn.
Elke nacht zoekt een miereneter een afgelegen plek op om te gaan slapen en krult zichzelf op, terwijl zijn lange pluimstaart zijn hoofd en lichaam afdekt. Het zijn lichte slapers die bij het minste geluid wakker zullen worden. Dit is waarschijnlijk deels te wijten aan het feit dat miereneters solitaire dieren zijn en zichzelf dus van het ene op het andere moment moeten kunnen verdedigen.
Geur is ook belangrijk voor het gedrag van een miereneter. Onderzoek heeft uitgewezen dat miereneters de bijzondere soorten van mieren en termieten kunnen herkennen aan de geur voordat ze het nest van de dieren openmaken om ze vervolgens op te eten.
Terwijl sommige miereneters actief tijdens de dag lijken te zijn en 's nachts slapen, lijken anderen juist het tegenovergestelde te doen. Miereneters die vooral overdag actief zijn schijnen vooral veel voor te komen in gebieden ver van de bewoonde wereld, terwijl miereneters die vooral 's nachts actief zijn in dicht (door mensen) bevolkte gebieden leven. 
Hoewel uit sommige onderzoeken blijkt dat voorouderlijke miereneters misschien tweevoetig zijn geweest, lopen de huidige miereneters op handen en voeten met hun neus dicht bij de grond. Ze staan bekend als "knokkel-lopers", omdat ze eigenlijk leunen op hun voorste knokkels wanneer ze lopen. Dit doen ze ter bescherming van hun klauwen, die bij het lopen opgevouwen zitten onder hun handpalmen. Miereneters lopen in een relatief langzame, schuifelende gang, waarin ze het grootste deel van hun gewicht op de zijkanten van hun voorvoeten dragen. Een miereneter kan echter wel op snelheid komen door te rennen, wanneer dit nodig is. Ze doen dit in een soort galop. Miereneters zijn ook zeer goede zwemmers.
Wanneer miereneters zich bedreigd voelen of bang zijn, zullen ze proberen weg te rennen. Als dat niet mogelijk is, stellen ze zich op in een tweevoetige houding, door deels hun grote staarten te gebruiken. In deze positie kan een miereneter zich verdedigen met zijn grote klauwen en sterke voorpoten. Deze klauwen zijn zeer krachtig en kunnen de huid van roofdieren, inclusief de mens, evenals hun grootste vijanden, jaguars en poema's, openrijten.
Miereneters maken zelden geluiden. Als ze dat doen, is het meestal als ze jong zijn. Het geluid is een hoog, schel, grunt-achtig geluid. Een baby die van de rug van zijn moeder is gevallen zal dit geluid maken naar zijn moeder, om haar te laten weten dat hij van haar rug is gevallen of om gewoon te laten horen waar hij is of haar aandacht te vragen.
Uiterlijk.
Het lichaam van een miereneter heeft een groot aantal unieke kenmerken. De miereneter is verreweg een van de vreemdst uitziende dieren die door de bossen en savannes van Midden- en Zuid-Amerika zwerven. Volwassen reuzenmiereneters worden tussen de 1,80 en 2,20 meter lang en wegen 33 tot 41 kilogram. Hun lichamen hebben een romp van 90 tot 120 cm en een pluimstaart van dezelfde lengte. Het haar is lang, recht en grof, behalve bij een jonge miereneter. De pluimstaart is bijzonder grof, zelfs stroachtig, en is meestal donkerder van kleur dan de rest van het lichaam.
De kleuring van de miereneter varieert nogal, hoewel dezelfde algemene patronen te zien zijn in de verschillende soorten. De belangrijkste verschillen binnen de soorten liggen in de haarkleur - sommige individuen zijn meestal bruin, terwijl anderen meestal grijs zijn. Bij alle reuzenmiereneters gaat er een grote zwarte streep over het lichaam van onder de snuit uit tot ongeveer halverwege de romp. Deze zwarte streep wordt omgeven door een dunne lijn van een witte kleur, ook wel lichtgrijs of lichtbruin, die ook de voorpoten bedekt. Helemaal onder aan de voorpoten kan men ook meestal een zwarte ring vinden. Het gevarieerde kleurenpatroon van de miereneter draagt bij aan de camouflage van het dier, met name in beboste gebieden. 
De kop van een miereneter is lang en buisvormig, eindigend in een kleine zwarte mond en tevens neus. Vergeleken met de hersenen van de miereneter (die vrij klein zijn ten opzichte van de lichaamsgrootte), is de schedel, die zich uitstrekt tot een lengte van ongeveer 45 centimeter, bijzonder groot. De miereneter heeft ook kleine ogen en kleine ronde oren boven op het hoofd. Het wordt algemeen erkend dat miereneters een slecht gezichtsvermogen hebben, maar een scherpe reukzin. In feite is de reukzin ongeveer 40 maal sterker dan die van mensen. De meningen over het gehoor van de miereneter zijn verdeeld - sommige wetenschappers zeggen dat het bijzonder goed is, terwijl anderen geloven dat het niet goed ontwikkeld is.
De miereneter heeft in zijn kop een tong van wel 60 cm lang, die uiterst belangrijk is voor de miereneter. Hiermee eet hij insecten en termieten. Deze dunne tong is bedekt met kleverig speeksel, dat wordt afgescheiden door grote klieren in de hals, en met microscopische uitsteeksels die bijdragen aan het verteren van het voedsel. Miereneters hebben geen tanden. Hoewel recente studies suggereren dat zij hun kaken buigen om op hun voedsel te kauwen, maken zij ook gebruik van krachtige buikspieren om de mieren en termieten te verteren.
De miereneter heeft vier tenen aan elke voorpoot, die sterk verschillen in grootte. De binnenste teen is niet echt zichtbaar - het is meer een kleine bult. Twee andere voortenen zijn erg groot en hebben sterke klauwen, terwijl de derde, die ook sterke klauwen heeft, twee keer zo lang is als de andere tenen. De voorklauwen van de miereneter zijn lang en krachtig, aangezien ze ontworpen zijn om mieren- en termietenheuvels open te maken en om een miereneter te beschermen tegen roofdieren. Deze klauwen zitten opgevouwen in de palm wanneer ze niet gebruikt worden. De achterpoten hebben ook klauwen, hoewel deze klauwen veel kleiner zijn dan de formidabele voorklauwen.
Ontwikkeling.
De oudste zekere miereneter is "Protamandua" uit het Vroeg-Mioceen. Dit dier leek sterk op de hedendaagse soorten. De indeling van "Eurotamandua", bekend van een volledig intact skelet van circa 90 cm uit Grube Messel van 49 miljoen jaar oud, als miereneter is controversieel. De tubulaire tandloze schedel en de robuuste poten met lange klauwen lijken sterk op die van de hedendaagse tamandoea’s. Het skelet heeft diverse andere kenmerken van de Xenarthra, maar de naamgevende wervelgewrichten van de groep ontbreken bij "Eurotamandua". Door compressie van het skelet in de olieschaal, iets wat bij veel andere skeletten uit Messel niet is opgetreden, zijn diverse kritieke details niet beoordeelbaar. Het skelet van "Eurotamandua" heeft ook overeenkomsten met die van palaeanodonten en het primitieve schubdier "Eomanis" uit Messel en mogelijk is Eurotamandua nauwer verwant aan deze groepen.
Andere miereneters.
Naast deze "echte" miereneters zijn er andere diersoorten die zich hebben gespecialiseerd in hetzelfde voedselaanbod; zie ook formicivoor.

</doc>
<doc id="23055" url="https://nl.wikipedia.org/wiki?curid=23055" title="Galmkamer">
Galmkamer

Een galmkamer is een ruimte voor het verrichten van akoestische metingen. Een galmkamer heeft uitsluitend kale, zo min mogelijk absorberende wanden, vloer en plafond die in verschillende hoeken ten opzichte van elkaar staan om eenvoudige staande golven te voorkomen. In een ideale galmkamer heerst een 'ideaal reverberant geluidsveld', hetgeen wil zeggen dat de geluidsgolven in alle richtingen en op alle posities even sterk zijn. Eenmaal veroorzaakt geluid in een galmkamer blijft lang in stand zolang in die kamer niets aanwezig is dat het geluid absorbeert. 
Een galmkamer kan gebruikt worden om de geluidsabsorptie van een materiaal te bepalen. Dit geschiedt door de nagalmtijd in de kamer met en zonder het materiaal of een voorwerp te bepalen. Door de absorptie van het voorwerp wordt de nagalmtijd korter.
Omdat de absorptie afhankelijk is van de frequentie van het geluid, dienen deze metingen bij verschillende frequenties plaats te vinden. Gebruikelijk is het om metingen uit te voeren in elke octaaf- of tertsband.
De tegenhanger van een galmkamer is een dode kamer.

</doc>
<doc id="23058" url="https://nl.wikipedia.org/wiki?curid=23058" title="Dode kamer">
Dode kamer

Een dode kamer of anechoïsche kamer is een ruimte voor het verrichten van akoestische metingen. Een dode kamer heeft wanden, vloer en plafond die geluid maximaal absorberen en dus geen enkel geluid reflecteren. Meestal is een dode kamer voorzien van absorberend materiaal in de vorm van punten gevuld met schuim of steenwol. Hoe langer deze punten zijn, des te beter worden vooral de lage frequenties van het geluid geabsorbeerd. Dit is de reden dat grote, dus duurdere, dode kamers beter geschikt zijn voor metingen bij lage frequenties.
Om metingen te kunnen doen in een dode kamer is er een stalen net gespannen waarop gelopen kan worden. Een dode kamer is tevens uitstekend akoestisch geïsoleerd van de omgeving, vaak met een zware dubbele deur. Ook de muren van een dode kamer zullen zwaar moeten zijn uitgevoerd.
Een ideale dode kamer absorbeert alle geluidsfrequenties, zodat in de kamer alleen de lopende golven vanaf een eventuele geluidsbron kunnen blijven bestaan. Een spreker ervaart dit alsof hij of zij in de buitenlucht staat te praten, waar het bovendien volkomen stil is, hetgeen een vervreemdend effect geeft omdat men in een ruimte verwacht een echo van de eigen stem te horen, die in de dode kamer ontbreekt. Als een persoon zich stil houdt in een dode kamer gaat ook het ruisen van bloed in de oren opvallen.
Een dode kamer wordt veel gebruikt voor metingen aan microfoons en luidsprekers. Een dode kamer kan ook, in combinatie met een tweede dode kamer of een galmkamer, gebruikt worden om het transmissieverlies van een akoestische constructie te meten (bijvoorbeeld een raam of een muur). De te meten constructie wordt dan tussen de twee ruimtes in geplaatst. 
Ook een dode kamer is niet volledig stil; de Brownse beweging van de moleculen in de lucht geeft al een minimale geluidssterkte van -23 dBA. De stilste dode kamer is een dode kamer van Microsoft, deze dode kamer staat in het Guinness Book of Records en de geluidssterkte is daar -20,6 dBA.
De tegenhanger van een dode kamer is een galmkamer.
Een anechoïsche kamer kan ook gebruikt worden om elektromagnetische stralingen van toestellen op te meten. De kamer zelf is dan ook een kooi van Faraday. 

</doc>
<doc id="23060" url="https://nl.wikipedia.org/wiki?curid=23060" title="Bebop">
Bebop



</doc>
<doc id="23061" url="https://nl.wikipedia.org/wiki?curid=23061" title="Siouxie and the Banshees">
Siouxie and the Banshees



</doc>
<doc id="23062" url="https://nl.wikipedia.org/wiki?curid=23062" title="Sir Chandrasekhara Venkata Raman">
Sir Chandrasekhara Venkata Raman



</doc>
<doc id="23064" url="https://nl.wikipedia.org/wiki?curid=23064" title="Rhodos (eiland)">
Rhodos (eiland)

Rhodos (Grieks: Ρόδος "Ródos") is een Grieks eiland en gemeente ("dimos") in de Egeïsche Zee, in de Griekse bestuurlijke regio ("periferia") Zuid-Egeïsche Eilanden ("Notio Aigaio"), in de gelijknamige regionale eenheid ("periferiaki enotita"). De gemeente beslaat sinds de herindeling van 2011 het hele eiland en telt ruim 115.000 inwoners (census 2011).
Rhodos is het op drie na grootste eiland van Griekenland en maakt deel uit van de Dodekanesos. Het is een van de meest oostelijke eilanden die tot Griekenland behoren, strategisch gelegen op slechts een paar kilometer ten zuiden van het Turkse vasteland. Het eiland beslaat 1398 km².
De gelijknamige hoofdstad Rhodos ligt in het uiterste noorden van het eiland.
Rhodos heeft veel zonuren per jaar wat het geliefd maakt onder toeristen. Het staat bekend als vakantie-eiland, maar ook voor conferenties die bijvoorbeeld over de Middellandse Zee gaan heeft het goede faciliteiten en een gunstige ligging.
Er zijn vaste veerverbindingen tussen Rhodos en het Griekse vasteland, en tussen Rhodos en eilanden als Simi, Kos, Patmos, Santorini en Karpathos. Ook zijn er geregelde verbindingen met het Turkse vasteland (Marmaris en Fethiye). Veel cruises varen ook via Rhodos.
Geschiedenis.
Rhodos komt voor in de Griekse mythologie. Volgens een van de mythen verdeelde oppergod Zeus de wereld onder de goden, maar vergat hierbij de zonnegod Helios een deel te geven. Hierop rees het eiland Rhodos op uit de zee, en kwam vervolgens aan Helios toe.
In de 16e eeuw v.Chr. vestigden zich de Minoïers en in de 15e eeuw v.Chr. de Achaiers op Rhodos. De Griekse tijd was de bloeitijd van het eiland als centrum van Helleense cultuur. Toen het onderdeel werd van het Romeinse Rijk, werd de rol van het eiland minder groot, zeker nadat veldheer Cassius het eiland in 43 v.Chr. geplunderd had.
Door de eeuwen heen werd het eiland overvallen door onder meer de Achaeërs, Goten, Perzen, Arabieren en de Kruisvaarders. In 1310 kwam het eiland in bezit van de Hospitaalridders. Door een constante aanvoer van ridders en middelen uit het westen kon het eiland behouden blijven. In 1444 werd een aanval van de Egyptische sultan Sayf ad-Din Jaqmaq afgeslagen. Over een tijdspanne van meer dan 70 jaren werd Rhodos in 1522 door de Turken veroverd, en de Hospitaalridders vluchtten naar Malta. Daarna maakte Rhodos eeuwenlang deel uit van het Ottomaanse Rijk. In 1912 werd het op de Turken veroverd door de Italianen, en pas in 1948 werd het bij het moderne Griekenland gevoegd.
In 1949 was Rhodos de plaats waar, na de Arabisch-Israëlische Oorlog van 1948, onderhandelingen plaatsvonden tussen Israël en de landen Egypte, Jordanië, Libanon en Syrië, die resulteerden in wapenstilstandsovereenkomsten.
Geografie.
Rhodos heeft de vorm van een speerpunt. Het eiland is bijna 80 kilometer lang en 38 km breed en heeft een totale oppervlakte van 1.398 km². De kustlijn bedraagt ongeveer 220 km. Rhodos-stad bevindt zich in het uiterste noorden van het eiland. Hier liggen zowel de oude historische als de moderne commerciële haven. De internationale luchthaven van Rhodos ligt 14 km ten zuidwesten van Rhodos-stad.
De fauna en flora op Rhodos leunen dichter aan bij die van Turkije dan bij die van de andere Griekse eilanden. Het binnenland is bergachtig, dunbevolkt en begroeid met talrijke bossen. Het hoogste punt van het eiland is de berg Attavyros, deze heeft een hoogte van 1215 meter boven zeeniveau.
Klimaat.
In de zomermaanden is er in het westen sprake van een zeewind maar aan de oostkant van het eiland is het warmer door het ontbreken van de zeewind.
Bezienswaardigheden.
Het is eenvoudig om per boot naar naburige eilanden te gaan en daar te overnachten of dezelfde dag weer terug te reizen naar Rhodos. Men vaart als men naar bijvoorbeeld Kos of Samos reist, vlak langs de kust van Turkije.
In Rhodos-stad zijn onder meer een haven en oude kasteelmuren te zien.
De stad Lindos is vanaf Rhodos-stad per bus of boot te bereiken. Het heeft indrukwekkende stadsmuren en een akropolis. In het westen van het eiland, bij de plaats Monolithos, staat een kasteel van de kruisvaarders.
Enkele bezienswaardigheden voor toeristen zijn de Vlindervallei (Petaloudes), waarin zich in de zomer duizenden vlinders verzamelen, vooral de Spaanse vlag ("Euplagia quadripunctaria"). Ook de zeven bronnen (epta Piges) en de opgravingen bij Kamiros kunnen worden bezichtigd.
Rhodos heeft zowel kei- als zandstranden. Keistranden zijn voornamelijk in het westen van het eiland te vinden zoals Trianda en Ixia, zandstranden zijn aanwezig in het oosten in Faliraki.
Plaatsen.
Door de bestuurlijke herindeling ("Programma Kallikratis") werden de departementen afgeschaft vanaf 2011. Rhodos werd een regionale eenheid ("periferiaki enotita"). Er werden eveneens gemeentelijke herindelingen doorgevoerd, in de tabel hieronder “GEMEENTE” genoemd.
Vervoer en verkeer.
Wegen.
Het wegennet is goed op Rhodos. Enkele wegen zijn:
Toekomstige wegen:
Bussen.
Busvervoer is er met:
Luchthavens.
Rhodos heeft een luchthaven die het eiland verbindt met andere grote Griekse steden als wel de grote Europese steden via chartervluchten:
Daarnaast zijn er:
Havens.
Rhodos heeft vijf havens, drie in Rhodos-stad, één aan de westkust bij Kameiros en één aan de oostkust bij Lardos.

</doc>
<doc id="23066" url="https://nl.wikipedia.org/wiki?curid=23066" title="Pc">
Pc



</doc>
<doc id="23067" url="https://nl.wikipedia.org/wiki?curid=23067" title="Kamerfibrilleren">
Kamerfibrilleren



</doc>
<doc id="23069" url="https://nl.wikipedia.org/wiki?curid=23069" title="Oosterend (Texel)">
Oosterend (Texel)

Oosterend (Tessels: "Strend") is een dorp in de gemeente Texel in de provincie Noord-Holland. Het dorp telt ca. inwoners.
Oosterend is een dorp aan de oostkant van het Nederlandse waddeneiland Texel, ongeveer anderhalve kilometer van het wad gelegen. Kleinere gehuchten en buurtschappen bij Oosterend zijn Oost, Nieuweschild en Zevenhuizen. Onder de "Tesselaars" zelf wordt het dorp ook wel Jeruzalem genoemd.
Economie.
Visserij is een belangrijke bron van inkomsten voor de inwoners van het dorp. Vroeger had Oosterend een eigen haven, maar deze is in de 19e eeuw verzand. De Oosterender vissers hebben hun schepen tegenwoordig in de haven van Oudeschild liggen. Dit zijn voornamelijk Noordzeevissers. Opmerkelijk is dat in Oosterend meer vissers wonen dan in het havendorp Oudeschild.
Cultuur.
Oosterend heeft een sterk sociaal leven. Er is een voetbalvereniging (SVO), een toneelvereniging, een gymvereniging en een muziekvereniging (CMV Excelsior). De verenigingen organiseren elk jaar in de zomer tweewekelijks de rommelmarkt rond de grote kerk.
Eens in de vijf jaar organiseert het dorp het dorpsfeest 'Oosterend Present' waarbij het hele dorp versierd is aan de hand van een thema en een periode in de geschiedenis. Oosterenders (historisch ook 'Gortbuukers' genoemd) dragen historische kleding uit die periode, er wordt een historisch spel opgevoerd en drie dagen is er veel feest en spektakel dat zich centreert op het veld bij de feesttent.
Bijzonder is de Reformatorische Timotheüsschool, de enige reformatorische privéschool in Nederland. Naast deze school is er de samenwerkingsschool De Vliekotter. Deze is in 2013 ontstaan uit een fusie van PCB de Akker
en openbare basisschool de Jacob Daalder en is ondergebracht bij Stichting Schooltij. De school heeft een Algemeen Bijzonder karakter. Hierin worden beide identiteiten vertegenwoordigd. De naam "De Vliekotter” is een samenvoeging van Vliestraat en Kotterstraat, de straten waar beide scholen eerst aan gevestigd waren.
Religie.
De hervormde kerk van Oosterend, die gewijd is aan Sint Martinus, stamt uit de middeleeuwen en karakteriseert het dorp. In het interieur stond vroeger een groot houten beeld van de beschermheilige. Tijdens de Reformatie moest er een gat in de muur gemaakt worden om het beeld naar buiten te krijgen. In dezelfde kerk is ook een houten schot te bezichtigen waarin de scholieren in vroegere tijden hun huismerken uitsneden. Daar zijn zelfs data bij geplaatst uit de 17e eeuw.
Door de aanwezigheid van vele kerken en kerkgenootschappen werd Oosterend vroeger ook wel het Jeruzalem van het Noorden genoemd. Op dit moment telt het dorp nog een hervormde kerk, een kerk van de Gereformeerde Gemeente en de ongebruikte Gereformeerde kerk Peperstraat 7) en rooms-katholieke Sint-Martinuskerk.
Boeken.
De pedagoog D. L. Daalder schreef twee (jeugd)boeken over het dorp. "Fijn en grof" en "Schimmenspel", deels in dialect, uitg. De Boer 1950. "Fijn en grof" gaat over de strijd en vriendschap tussen jongeren van de fijne gereformeerde en 'grove' hervormde en doopsgezinde dorpelingen.
Nico Dros beschreef de geschiedenis van het protestantisme in Oosterend in zijn boek "De sprekende slang, een kleine geschiedenis van laaglands fundamentalisme" (historische studie over een kerkscheuring en dorpsdrama ten gevolge van een gereformeerde synode-uitspraak in 1926. Een belangrijke persoon daarin is Jan Buskes, die in de jaren 1924-1926 predikant was van de Gereformeerde Kerk van het dorp.
Monumenten.
Een deel van Oosterend is een beschermd dorpsgezicht. 
Even ten noorden van Oosterend staat de grote poldermolen Het Noorden. Ten westen staat aan de Waddenzee Kaap Oosterend.

</doc>
<doc id="23070" url="https://nl.wikipedia.org/wiki?curid=23070" title="Ventrikelfibrilleren">
Ventrikelfibrilleren

Ventrikelfibrilleren (ook wel kamerfibrilleren of VF genoemd) is een toestand waarbij de spiervezels van de hartkamers wel samentrekken, maar niet gecoördineerd, zodat er geen pompfunctie bestaat (het bloed stroomt niet meer en de weefsels worden niet meer van zuurstof voorzien). Hierdoor verliest het slachtoffer binnen ca. 10 seconden na het ontstaan van het ventrikelfibrilleren het bewustzijn, en zal, als er niet wordt ingegrepen, binnen ca. 5 minuten onherstelbare hersenbeschadiging optreden, en na meer dan 10 minuten vrijwel zeker de biologische dood intreden. Bij een acuut hartinfarct is het optreden van ventrikelfibrilleren direct levensbedreigend. 
Behandeling.
De enige manier om deze toestand te bestrijden is door een geforceerde elektrische schok door het hart: defibrillatie. Na de derde defibrillatieschok wordt 1 mg adrenaline en 300 mg amiodarone toegediend. Na de vijfde schok wordt nog eens 1 mg adrenaline en 150 mg amiodarone (maximale dosis is 450 mg) toegediend. Verder wordt er elke 3 à 5 minuten 1 mg adrenaline toegediend en hartmassages en beademingen gegeven (30 compressies per 2 beademingen). Elke 2 minuten moet er een nieuwe ritmecheck uitgevoerd worden.
Defibrillatie.
Voor defibrillatie bestaan apparaten die defibrillators heten en die in ziekenhuizen, ambulances en op andere risicoplaatsen te vinden zijn. Bij binnen enkele minuten defibrilleren is de kans op volledig herstel zeer groot. Op steeds meer plaatsen worden (groene) automatische externe defibrillators (AED's) geplaatst. Iedereen kan ze bedienen aangezien het toestel zowel gesproken als visuele instructies geeft. Het toestel voert de nodige analyses uit en dient indien nodig zelfstandig een elektrische schok toe. Ook worden in gebieden waar de ambulance niet binnen enkele minuten aanwezig kan zijn, brandweervoertuigen uitgerust met een dergelijk apparaat. Deze voertuigen worden als 'first responder brandweer' (FRB) aangeduid.
Door het toepassen van hartmassage en beademing kan het hart op gang worden gehouden tot een levensreddende elektrische schok wordt toegediend.
Een studie naar het effect van reanimatie door omstanders vond een twee- tot driemaal grotere overlevingskans vergeleken met uitsluitend ingrijpen door medisch personeel. De kans op overleven na 30 dagen lag in 2014 rond de 14% wanneer een getrainde burger assisteerde of 17% bij aanwezigheid van een arts buiten dienst.

</doc>
<doc id="23071" url="https://nl.wikipedia.org/wiki?curid=23071" title="Doorslaapmiddel">
Doorslaapmiddel



</doc>
<doc id="23072" url="https://nl.wikipedia.org/wiki?curid=23072" title="Inslaapmiddel">
Inslaapmiddel



</doc>
<doc id="23073" url="https://nl.wikipedia.org/wiki?curid=23073" title="Ijsmummie">
Ijsmummie



</doc>
<doc id="23074" url="https://nl.wikipedia.org/wiki?curid=23074" title="IJsmummie">
IJsmummie

Een ijsmummie is een mummie die ontstaat als een menselijk of dierlijk lichaam na het overlijden door ijs wordt omgeven en daardoor geconserveerd wordt.
Menselijke ijsmummies.
In augustus 2004 werden in de Italiaanse Alpen drie lichamen gevonden van Oostenrijkse soldaten uit de Eerste Wereldoorlog. Het lichaam van een van hen werd aan het museum van Bozen overhandigd ter bestudering. De lichamen van de drie soldaten waren ongewoon goed bewaard gebleven. Ze werden gevonden door Maurizio Vincenzi, directeur van een museum voor krijgsgeschiedenis in Peio en tevens lid van een bergreddingsteam, die gericht zoekend het uiteinde van de gletsjer bestudeerde en de lichamen al opmerkte voor ze kans hadden geheel te ontdooien. De andere twee lichamen zijn op een militaire begraafplaats in Peio ter aarde besteld.
De "huurling van de Theodulpas" is de ijsmummie van een zestiende-eeuwse cavalerieofficier gevonden op een gletsjer tussen Zwitserland en Italië. In 1885 werden de eerste delen van het lichaam gevonden, samen met een zilveren kruisje en enkele medaillons. In 1985 werden de overige lichaamsdelen gevonden. De man was ongeveer 45 jaar oud en had een fors postuur. Hij had tweehonderd zilveren munten op zak en droeg een ruiterdegen, een dolk en een radslotpistool.
Een beroemd voorbeeld van een menselijke ijsmummie is "Ötzi". Andere ijsmummies zijn bijvoorbeeld gevonden op Groenland en hoog in de Andes, maar geen daarvan was zo oud als Ötzi.

</doc>
<doc id="23075" url="https://nl.wikipedia.org/wiki?curid=23075" title="Rhodos (stad)">
Rhodos (stad)

Rhodos (Grieks: Ρόδος) is de hoofdstad van het
Griekse eiland Rhodos en van het departement "(nomos)" Dodekanesos. De stad ligt in het uiterste noorden van het eiland en is een havenstad.
De oude stad, die aan de haven ligt, is omgeven door muren. De nieuwere
wijken zijn om deze oude stad heen gebouwd. De stad heeft ongeveer 60.500 inwoners.
Geschiedenis.
Klassieken.
De stad Rhodos werd in de 5e eeuw voor Christus gesticht door de drie onafhankelijke stadstaten Lindos, Jalissos en Kamiros, die het eiland Rhodos onderling verdeeld hadden. De nieuwe stad moest de samenwerking tussen de drie stadstaten bezegelen en was bedoeld om sterker tegenover de buitenwereld te staan. Het idee werd ingegeven door de gevaren van de Peloponnesische Oorlog. De nieuwe stad werd gesticht op het grondgebied van de stad Jalissos, aan de uiterste noordpunt van het eiland. De stad was gunstig gelegen en beschikte over vijf havens. Commercieel succes volgde snel. In de Hellenistische tijd werd een inwonertal van meer dan 100.000 bereikt, waarmee de stad tot de grootste van haar tijd behoorde.
In de machtsstrijd die na het overlijden van Alexander de Grote tussen zijn generaals (diadochen) ontstond, koos Rhodos voor het Egypte van Ptolemaios. Het economische succes van Rhodos werd mede veroorzaakt door de goede banden die werden aangegaan met het Ptolemaeïsch Egypte. Rhodos, vanouds gunstig gelegen op een kruispunt van de handelsscheepvaart, wist optimaal te profiteren van de strategische keuze voor Egypte. Maar de keus voor de ene diadoch betekende automatisch een keus tegen een andere diadoch; Demetrius Poliorcetes (Demetrius de stedendwinger), die aanspraak maakte op de Macedonische troon, nam Rhodos' keuze voor Egypte zeer kwalijk. Om stad en eiland aan zich te onderwerpen voer hij in 305 v.Chr. met een grote vloot en een invasieleger uit. Vanaf twee, meer dan 40 meter hoge belegeringstorens en door middel van katapulten werden enorme stenen projectielen de stad ingeschoten. Deze veroorzaakten dood en verderf, maar braken het moreel van de belegerde bevolking niet. In 304 v.Chr. gaf Demetrius zijn pogingen op en liet de belegeringstorens achter. Om de overwinning te vieren gebruikten de inwoners van Rhodos de bronzen platen die op de torens waren bevestigd om er een beeld van te laten smeden. Dit beeld werd door de beeldhouwer Charis van Lindos gemaakt en stelde de beschermgod van Rhodos, de zonnegod Helios (Ilios), voor. Het werd beroemd als de Kolossus van Rodos. Dit beeld bestaat niet meer, maar nog wel kan men overal in en rond de oude stad van Rhodos grote stenen kogels aantreffen. Dit zijn de achtergebleven projectielen van de belegering.
Behalve om de vele beelden die het stadsbeeld verfraaiden, stond Rhodos bekend om zijn redenaarsschool. Deze was befaamd in de hele antieke wereld. Vooral rijke Romeinen bezochten de school in Rhodos als afsluiting van hun opleiding. Bekende Romeinen die de redenaarsschool van Rhodos bezochten waren onder meer Julius Caesar en Cicero. De latere keizer Tiberius woonde zelfs zeven jaar op het eiland.
Johannieters en Turken.
Na verval in de Byzantijnse tijd, veroverden de Johannieterridders in 1309 stad en eiland. Zij vestigden een kruisvaardersstaat die het meer dan 200 jaar zou uithouden. Pas in 1522 viel Rhodos in handen van de Turken. De ridders moesten Rhodos uiteindelijk op 1 januari 1523 verlaten. De vestingwerken en andere bouwwerken die de ridders achterlieten vormen de voornaamste attractie van de stad. De nog geheel ommuurde stad is een der best bewaard gebleven vestingsteden ter wereld.
De Turkse heerschappij duurde tot 1912 en liet relatief weinig sporen na: enkele moskeeën (veelal omgebouwde kerken), een badhuis, een Turkse bibliotheek en huizen uit de Turkse tijd.
Italianen.
In 1912 bezetten de Italianen de eilanden van de Dodekanesos, waaronder Rhodos. In een poging om in korte tijd een stevig gevestigd Italiaans koloniaal rijk te bouwen, werd een grootschalig bouwprogramma ondernomen. Langs de Mandrakihaven werden openbare gebouwen neergezet aan een allee die kon dienen voor militaire parades. In de jaren twintig werden vooral gebouwen opgetrokken in een fantasierijke stijl die Moorse, Turkse, Venetiaanse en ridderelementen combineerde. De architect van de meeste van deze gebouwen was Florestano di Fausto, die ook in Libië (Tripoli) werkte. Voorbeelden van zijn werk zijn het op het Dogepaleis geïnspireerde Gouverneurspaleis ("Nomarchia"), de "Bank of Greece" en het postkantoor. In de fascistische periode werd in een strengere, sobere stijl gebouwd. Voorbeelden zijn het gemeentehuis en het theater, beide van de architect Armando Bernabiti.
In 1943 namen de Duitsers het gezag over van de Italianen. Onder het Duitse bewind werd het grootste deel van de uit zeventienhonderd zielen bestaande Joodse gemeenschap gedeporteerd en kwam om in de Duitse concentratiekampen. Na de overgave van de Duitsers, bestuurden de Engelsen het eiland tot 1948. De Engelse schrijver Lawrence Durrell verhaalt over deze periode in zijn boek 'Marine Venus'. In 1948 werden de Dodekanesos bij het Griekse koninkrijk gevoegd.
Grieks.
Voortbouwend op een door de Italianen gevestigde toeristische reputatie, werd Rhodos de eerste plaats in Griekenland die zich op grootschalig toerisme concentreerde. Dit werd aangewakkerd door het beleid van de militaire junta die van 1967 tot 1974 Griekenland bestuurde. In de jaren zeventig kwam het massatoerisme langzaam op gang. In de jaren 80 en 90 werd Rhodos een van de bekendste en drukst bezochte bestemmingen in Griekenland. Deze omwenteling in korte tijd heeft een grote invloed gehad op de maatschappij van zowel de stad als het eiland Rhodos.
Wereldwonder.
Een van de zeven wereldwonderen uit de klassieke oudheid was de Kolossus van Rodos. Ons woord "kolos" is afgeleid van het Griekse woord "kolossos". De Kolossus van Rodos was een reusachtig beeld dat volgens verhalen over de ingang van de haven heen zou hebben gestaan, en waar de schepen onderdoor zouden hebben gevaren. Tegenwoordig gaat men er vaker van uit dat de schepen niet onder het beeld door hebben gevaren, maar dat het iets verderop op een heuvel stond.
Bezienswaardigheden.
De oude stad van Rhodos is in 1988 toegevoegd aan de lijst van het Werelderfgoed van UNESCO. Men kan langs de muren die om de oude stad heen staan wandelen, want hier loopt een soort voetpad of promenade langs.
Bij de haven kan een wandeling gemaakt worden over het "Akti Boumbouli", dat tussen de Mandraki-haven en de grote commerciële haven in ligt. Aan het einde van het Akti Boumbouli bevindt zich het St. Nikolaas-fort. Hier ergens zou een van de voeten van de Kolossus hebben gestaan.
De stad heeft een archeologisch museum, dicht bij de haven. Dit museum is gevestigd in het oude hospitaal van de Johanniterridders. Ook kan men het Grootmeesterspaleis van de Orde bezoeken in de stad. Het paleis van de grootmeester (herbouwd door de Italianen in 1934 - 1939), is een interessante mix van een historisch juiste reconstructie en fascistische grootheidswaan. Vooral de uit Kos afkomstige vloermozaïeken zijn bezienswaardig. Verder is er een museum voor volkskunst.
Op ongeveer 3 kilometer afstand van Rhodos-stad ligt de acropolis van Rhodos. In het oude Griekenland diende de acropolis als een theater en stadion.
Er staan diverse Byzantijnse kerken en Turkse moskeeën door de stad verspreid.
Vanaf Rhodos-stad is de stad Lindos, die aan de zuidoostkust van het eiland ligt, per bus of boot te bereiken. 
Sport.
De stad huisvest twee voetbalploegen. Diagoras Rodos speelt sinds 2012 terug in de Beta Ethniki, de Griekse tweede klasse en is een voormalig eersteklasser. De tweede ploeg, AS Rodos, speelt in de lagere klassen.

</doc>
<doc id="23079" url="https://nl.wikipedia.org/wiki?curid=23079" title="Readymade">
Readymade

Readymade (ook: objet trouvé) is een kunstvorm ontstaan in het begin van de 20e eeuw. De bekendste kunstenaar die de readymade gebruikte was dadaïst Marcel Duchamp. Een industrieel voorwerp wordt uit zijn alledaagse context gehaald en tot kunst bestempeld doordat het in een museale omgeving wordt getoond. Deze praktijk begon met de dadaïsten en werd in de twintiger en dertiger jaren vooral gecultiveerd door de surrealisten.
Toelichting.
Elsa von Freytag-Loringhoven zond voor de tentoonstelling van de Société des Artistes Indépendants in 1917 een als een beeldhouwwerk gepresenteerd, op zijn achterkant liggend porseleinen urinoir in, tot ontsteltenis van de verzamelde critici en galeristen. De readymade, die in het verleden vaak werd toegeschreven aan Marcel Duchamp, werd geweigerd, tot grote woede van Marcel Duchamp, die daarop uit het bestuur van de tentoonstelling stapte. De inzending was gesigneerd "R. Mutt" (Engelse verbastering van het Duitse 'Armut', "armoede"). Buiten de presentatie als beeld, namelijk een kwartslag gedraaid, buiten de fantasiesignatuur en de titel "Fontaine" (Fontein) had Elsa von Freytag-Loringhoven niets aan het object toegevoegd. Wél had zij het met haar daad een alledaags gebruiksvoorwerp van zijn gebruikelijke functie ontdaan en gepromoveerd tot een kunstwerk.
Elsa von Freytag-Loringhoven wilde wie bij beeldende kunst betrokken was erover laten nadenken welke factoren iets tot een kunstwerk maken. De readymades van Elsa von Freytag Loringhoven en bevriende kunstenaar Marcel Duchamp voltrokken op die manier de door hen gepropageerde overgang van een 'retinale' kunst (voor het netvlies) naar een 'mentale' kunst (die toeschouwers aan het denken zet). Bij deze dadaïsten is de idee over kunst belangrijker dan de ambachtelijke uitvoering ervan en geldt als zodanig als de wegbereider van de conceptuele kunst.
Een andere readymade van Elsa von Freytag Loringhoven is "God" uit 1917. Readymades van Duchamp zijn een sneeuwschop ("En prévision du bras cassé"/"In Advance of the Broken Arm") en een op een krukje gemonteerd fietswiel ("Roue de bicyclette") uit 1913.
De readymades hebben de beeldende kunst van de 20e eeuw enorm beïnvloed, getuige bijvoorbeeld de installaties van de Belgische kunstenaar Guillaume Bijl, die een heel leslokaal van een autorijschool nabootste en in een ander werk een museum imiteerde; een ruimtelijke uitbreiding van het ready-made-principe. Of de Eat-Art van Daniel Spoerri, die in zijn "tableaux-pièges" alles wat toevallig bij een vriendenetentje op tafel verzeilt, fixeert en voor het nageslacht bewaart. Maar ook hierbij is het kunstwerk in spe kant-en-klaar.
Poëzie.
De readymade drong ook snel door in de Europese poëzie in de jaren 1920. De Vlaming Paul van Ostaijen gebruikte gevonden teksten in zijn experimentele bundel "Bezette Stad" (1921), die hij vermengde met zijn eigen woorden. Bekend is ook zijn "Huldegedicht aan Singer" waarin hij een reclameslogan van Singer Naaimachines opnam. In Nederland werd de readymade pas 40 jaar later populair. In de jaren 1960 publiceerde het tijdschrift "Barbarber" veel readymades. Men duidt ze ook wel aan als "gevonden poëzie". Dichters die readymades schreven zijn onder andere K. Schippers, Jules Deelder, Armando, Cornelis Bastiaan Vaandrager en C. Buddingh'.

</doc>
<doc id="23082" url="https://nl.wikipedia.org/wiki?curid=23082" title="Slaginstrument">
Slaginstrument

Een slaginstrument, ook wel genoemd percussie-instrument, kan op basis van de klankvoortbrenging een idiofoon, een membranofoon of een chordofoon zijn.
De bespeler van een slaginstrument is een slagwerker.
Slagwerk.
Onder slagwerk in het algemeen wordt in de muziek verstaan: de muziekinstrumenten die men doorgaans door middel van een "slagtechniek" bespeelt, zoals de diverse soorten trommels, bekkens en kleinere instrumenten zonder specifieke toonhoogte. Voorts bestaan er slagwerkinstrumenten met een specifieke toonhoogte, zoals de pauken en de gong.
Het drumstel (een combinatie van trommels, bekkens en soms ook percussie-instrumenten) wordt veelal gebruikt in pop- en rockbands, in jazzmuziek en steeds vaker in orkestverband.
Speeltechnieken.
Veel slagwerk wordt bespeeld met behulp van stokken (vaak van hout, soms van kunststof of metaal). Soms zijn de stokken voorzien van koppen die met vilt of draad omwonden kunnen zijn, zoals de stokken van de marimba. Diverse trommels en derivaten worden ook soms met de hand bespeeld. De grote trom en de hihat kennen een met een pedaal bediende stok.
Sommige 'afwijkende' speeltechnieken worden door slagwerkers soms gebruikt waarbij niet de slag met een stok of met de hand, maar een ander wijze van klankvoortbrenging wordt gebruikt. Hoewel vrijwel alle slagwerkinstrumenten door middel van een "slagtechniek" bespeeld kunnen worden, zijn er ook variaties en alternatieven: met of zonder stok slaan (met de hand). Sommige slagwerkinstrumenten, zoals de vibrafoon en crotales kunnen bovendien met een strijkstok (meestal die van een contrabas) bespeeld worden, dat genoteerd wordt als arco. Ook shakers, zoals sambaballen (Kalebassen gevuld met pitjes) worden niet zozeer door slag, maar door puur bewegen tot klinken gebracht.
Percussie-instrumenten.
Onder percussie-instrumenten worden vooral de kleine slagwerkinstrumenten verstaan en een aantal instrumenten uit de niet-westerse muziek, zoals claves, conga, bongo en djembé. Ook in een orkest worden wel percussie-instrumenten
gebruikt, zoals woodblock, beatring en koebel. In een orkest worden de percussiepartijen doorgaans genummerd: Percussie 1 omvat meestal de drums, percussie 2 en 3 omvatten meestal de kleine instrumenten in combinatie met een grote trom of bekken (cymbal a deux).
Melodische slaginstrumenten.
Behalve de slaginstrumenten die geen duidelijk gedefinieerde toonhoogte hebben, bestaan er ook slaginstrumenten die een melodie kunnen voortbrengen: de idiofone slaginstrumenten en slagsnaarinstrumenten

</doc>
<doc id="23084" url="https://nl.wikipedia.org/wiki?curid=23084" title="Plastinatie">
Plastinatie

Plastinatie is een conserveringstechniek voor (onder andere) biologisch materiaal die buitengewone preparaten oplevert met zeer natuurlijke vormen en kleuren en een praktisch onbeperkte houdbaarheid. De methode is in 1977 uitgevonden door Gunther von Hagens, een Duits anatoom die veel faam heeft verworven door de tentoonstelling "Körperwelten" die hij van een groot aantal geplastineerde preparaten, voornamelijk van mensen, samenstelde. Deze tentoonstelling riep veel controverse op maar werd ook door enorme aantallen mensen bezocht.
Methode in het kort.
De methode berust op volledige ontwatering van het preparaat door dit eerst in zuivere aceton te leggen, en die naarmate hij verdund raakt een aantal malen te vervangen, waarna aan de aceton een dunvloeibare siliconenmonomeer wordt toegevoegd, en de aceton heel langzaam door verdamping onder vacuüm en koeling aan het mengsel wordt onttrokken, waardoor het monomeer in de cellen wordt getrokken. Dit kan weken tot maanden duren, afhankelijk van de dikte van het preparaat. Als uiteindelijk al het intracellulaire water door siliconenmonomeer is vervangen wordt het preparaat uit het bad genomen en door inwerking van een gasvormig reagens de polymerisatie gestart. Dit duurt weer geruime tijd, waarna men een preparaat overhoudt waarin het water door siliconenkunststof is vervangen. Het vet in vetweefsel wordt in een apart maar soortgelijk proces vervangen. Een zo behandeld preparaat lijkt onbeperkt houdbaar te zijn. In plaats van siliconen kunnen ook andere monomeren worden gebruikt. Het gebruikte materiaal bepaalt de eigenschappen van het geproduceerde preparaat - hardheid, mate van flexibiliteit, beïnvloeding van de doorzichtigheid, etc.
Körperwelten.
Doordat Von Hagens dit toepaste op zeer zorgvuldig en nauwkeurig ontlede lichamen en deze op een bepaald artistieke manier rangschikte (een van de grootste stukken is bijvoorbeeld een ruiter te paard, een andere een man waarvan alle spieren zichtbaar gemaakt zijn terwijl hij zelf zijn afgestroopte huid in de hand houdt en daarnaar kijkt) ontstijgt zijn werk het niveau van het anatomieboek. Dit roept bij sommigen afkeer op, bij anderen bewondering.
Ondertussen heeft de techniek navolging gevonden en hebben anderen vergelijkbare tentoonstellingen ontwikkeld. Zo is er de tentoonstelling "" – van Amerikaanse origine – welke van 25 november 2006 t/m 14 april 2007 te zien was in de Amsterdamse Beurs van Berlage en het recordaantal van 304.000 bezoekers heeft getrokken.

</doc>
<doc id="23088" url="https://nl.wikipedia.org/wiki?curid=23088" title="Mirliton (blaasinstrument)">
Mirliton (blaasinstrument)

Mirlitons zijn membranofonen waarbij het membraan in trilling gebracht wordt door zingen of blazen.
Het 'instrument' dat verkregen wordt door een stukje vloeipapier over een kam te vouwen en daarop te blazen of te neuriën wordt ook tot de mirlitons gerekend.

</doc>
<doc id="23089" url="https://nl.wikipedia.org/wiki?curid=23089" title="Kopertijd">
Kopertijd

De kopertijd, kopersteentijd, chalcolithicum of eneolithicum is een archeologische cultuurperiode waarin de mens leerde het metaal koper te bewerken en er gereedschappen van te maken en daarnaast stenen werktuigen bleef gebruiken (Grieks: "khalkós", koper en "líthos", steen).
Datering.
Doorgaans wordt de kopertijd gedateerd tussen 5500-3300 v.Chr. Ze zou zijn ontstaan in Anatolië. Aanvankelijk werd alleen gedegen koper gebruikt (zoals het in de natuur voorkomt). Pas in het 5e millennium v.Chr. werd ontdekt dat bepaalde ertsen, wanneer ze verhit worden, ook koper opleveren. Daar waren wel speciale ovens voor nodig, want een gewoon houtskoolvuur wordt nooit warmer dan 630°C en het smeltpunt van koper ligt bij 1085°C.
Metallurgie.
Koper is een zacht metaal en niet erg geschikt voor gereedschappen. Door toevoeging van kleine hoeveelheden van een ander metaal wordt het veel harder. Het beste hiervoor is tin. Door de toevoeging van tin aan koper ontstaat brons, een legering. Na verloop van tijd verving het gebruik van brons dat van koper, waarmee de kopertijd eindigt en de bronstijd begint. In sommige gebieden waar geen metaal gevonden werd, zoals Mesopotamië, werd nog lang koper gebruikt, zoals blijkt uit de vondsten van Kutalla. Tin moest van ver komen en was lange tijd erg duur.
In Nederland zijn wel wat koperen voorwerpen gevonden, maar er is niet echt sprake van een aparte kopertijd voor het begin van de bronstijd. Metalen waren echter kostbaar en voorwerpen werden daarom in de regel omgesmolten. Dat verklaart waarom er bijvoorbeeld weinig of geen gereedschappen terug zijn gevonden waarmee de oude Egyptenaren beeldhouwden.
Samenleving.
De kleine nederzettingen van het vroege en midden-neolithicum waren tot soms flinke steden uitgegroeid (Uruk en Ur). Er was landbouw en veeteelt en er was enige industrie van gebruiks- en siervoorwerpen. De werktuigen waren sterk verbeterd door de toepassing van koper. Er werd handelgedreven, soms met zeer veraf gelegen gebieden. Er was nu veel specialisatie en de samenleving was hiërarchisch georganiseerd. Door de handel en metaalbewerking werden sommigen welvarend: er kwamen elites in de gemeenschappen. Daardoor ontstonden spanningen in en tussen de nederzettingen. De nederzettingen werden beter beveiligd. Oorlog werd een manier om belangen te behartigen.
Door het aanleggen van voorraden en het verzamelen van kapitaal was er voor het eerst sprake van het verschijnsel privé-eigendom, maar daarmee trad dan ook diefstal op. Er waren vormen van rechtspraak.
Het wiel werd uitgevonden (ca. 4000 v.Chr.), en daarmee werd het transport verbeterd. Ook werd het later toegepast als pottenbakkerswiel. 
Aan het einde van de kopertijd (ca. 3300 v.Chr.) werd het schrift uitgevonden, mogelijk ten gevolge van de toenemende vraag naar boekhouding in de handel en de hiërarchische samenleving. Vormen van belastingafdracht aan de gemeenschap ontstonden.
Religie.
In het neolithicum bestond er mogelijk een voorouderverering, en er zijn Venusbeeldjes uit die tijd gevonden. In de kopertijd werden er ook mannelijke goden vereerd en was er een ontwikkeling naar het vormen van een compleet pantheon van goden met mythologische figuren.
Ötzi.
De ca. 5300 jaar oude ijsmummie Ötzi had tot verrassing van de archeologen een koperen bijl bij zich, wat de kopertijd in de landen rond de Alpen een stuk naar voren verplaatste. In het koper van deze bijl is een aanzienlijk gehalte arseen aangetroffen. Mogelijk is dit element gebruikt om het koper een grotere hardheid te verschaffen voordat ontdekt werd dat de toevoeging van tin zich daar beter toe leende, maar het kan ook zijn dat het arseen zich al van nature in het kopererts bevond.

</doc>
<doc id="23090" url="https://nl.wikipedia.org/wiki?curid=23090" title="Graf">
Graf

Een graf is een plaats waar een lichaam of de restanten daarvan, na het overlijden wordt neergelegd. Per cultuur en religie verschillen de eisen en wensen die aan een graf worden gesteld. In de meeste culturen is een graf enerzijds een laatste rustplaats voor de overledene, anderzijds is een graf een plek waar nabestaanden de overledene later kunnen eren. Het begraven gebeurt in het algemeen op een begraafplaats.
Vaak is een graf een kuil of gegraven gat in de grond, maar ook de plaatsing in rotsholten of ondergrondse of bovengrondse kamers komt voor. In zo'n geval, wanneer er sprake is van inmetseling, dan spreekt men van een grafnis. In een graf kunnen één of meer lichamen begraven worden. Het lichaam kan naakt, gekleed, in een houten of stenen doodskist en met of zonder grafgiften worden begraven. Maar ook is het mogelijk om, na een crematie, de as van de overledene in een graf te plaatsen.
Omdat een dergelijke plaats vaak tientallen tot honderden of zelfs duizenden jaren onaangeraakt blijft, kunnen oude graven ons vaak veel leren over de gewoonten en cultuur van de mensen die die graven maakten, vooral als er sprake is van uitgebreide rituelen en grafgiften. De archeogenetica heeft ongeschonden graven en kerkhoven een belangrijker bron van informatie dan voorheen gemaakt. De werkwijze van de archeologen is ook veranderd. Bij opgravingen wordt nu beschermende kleding gedragen om besmetting met modern DNA te voorkomen.
Soorten graven.
Graven kunnen niet gekocht worden. Men kan alleen grafrechten verwerven. Met andere woorden: voor een bepaalde periode krijgt een rechthebbende de mogelijkheden zelf te bepalen wie er in het graf begraven wordt. Er kan ook sprake zijn van een algemeen graf. In dat geval bepaalt de houder van de begraafplaats wie er in het graf komt. In Nederland wordt een algemeen graf voor tien jaar uitgegeven. Die termijn is gelijk aan de wettelijke grafrusttermijn. Een graf vindt men in de meeste gevallen op een begraafplaats of kerkhof. Op het graf wordt al of niet een grafmonument geplaatst. Al naargelang het materiaal en de vorm spreken we dan bijvoorbeeld over een grafsteen, houten stèle of zerk. In de periode 1870-1940 werden soms ook een losse graftrommel geplaatst die diende als grafmonument.
Voor nabestaanden van de overleden persoon is het vaak een herinneringsplek om naartoe te gaan. Vaak gebeurt dit op speciale gelegenheden zoals Allerzielen, Vaderdag, Moederdag, de verjaardag of sterfdag van de overledene. Men plaatst bij zo'n bezoek vaak bloemen of planten maar ook andere voorwerpen zoals foto's, kaarsen of zelfs flessen drank.
Het monument op het graf wordt soms onderhouden door de begraafplaats maar vaker door de familie zelf. De regels hiervoor worden bepaald in een verordening of reglement.
Bijzondere graven.
De oudst bekende graven in West-Europa zijn te vinden in de grafheuvels, Vorstengraven en hunebedden. In andere werelddelen zijn bekende graven uit de oudheid onder meer die van de farao's in de Egyptische piramiden, het graf van de Heer van Sipán en het graf van de eerste Chinese keizer Qin Shi Huangdi met het terracottaleger in Xi'an. In de loop der eeuwen hebben verschillende personen als keizers, koningen, pausen en enkele kunstenaars een speciaal graf gekregen ook wel mausoleum of een praalgraf genaamd. Voorbeelden zijn de praalgraven in de Sint-Pietersbasiliek in Rome, het graf van zanger en acteur Elvis Presley waar jaarlijks meer dan 600.000 bezoekers op af komen, het mausoleum in Hanoi waar Hồ Chí Minh ligt opgebaard.
In Nederland bevinden zich in de Grafkelder van Oranje-Nassau de graven van het Koninklijk Huis. Op deze grafkelder gelegen in de Nieuwe Kerk te Delft, staat de Graftombe van Willem van Oranje. Bijzondere graven zijn ook te vinden in Valkenburg, waar bovengronds begraven wordt in zogenaamde terrasgraven. Deze graven liggen in galerijen tegen de heuvel. De methode van bovengronds begraven wordt steeds vaker toegepast op andere begraafplaatsen.
Verder zijn er speciale situaties die om een ander graf dan gebruikelijk vragen. In vorige eeuwen was het gebruikelijk om zeelieden die tijdens de lange reis overleden een zogenaamd zeemansgraf te geven. Dit hield in dat de overledene met een speciale ceremonie aan de zee werd toevertrouwd. Graf wordt hier dan alleen gebruikt in de zin van laatste rustplaats, alhoewel dat dus niet in de aarde is, maar in het water.
Een chulpa is een graftoren in Peru en Bolivia. De overledene werd in foetushouding in de chulpa geplaatst. De overledene wordt ook in foetushouding in een waruga geplaatst.

</doc>
<doc id="23091" url="https://nl.wikipedia.org/wiki?curid=23091" title="Nyenrode Business Universiteit">
Nyenrode Business Universiteit

De Nyenrode Business Universiteit, of kortweg Nyenrode, is de oudste particuliere universiteit van Nederland: zij werd opgericht in 1946. Het onderwijs is gericht op het (internationale) bedrijfsleven. De Nyenrode Business Universiteit is geaccrediteerd door EQUIS, AMBAS en NVAO.
De onderwijsinstelling is genoemd naar het kasteel waar de opleiding in gevestigd is: kasteel Nijenrode te Breukelen. Rector magnificus was sinds 1 november 2012 prof. dr. Misa Džoljić. Met ingang van 1 oktober 2020 werd prof. dr. Koen Becking de nieuwe rector magnifcus van Nyenrode Business Universiteit.
Geschiedenis.
Nyenrode is in 1946 opgericht onder de naam "Nederlands Opleidings Instituut voor het Buitenland" (NOIB) door een groot aantal bedrijven, waaronder KLM, Shell, Unilever, Philips en Akzo. De oprichting vloeide voort uit een idee van KLM-directeur Albert Plesman. In de opleiding werd bijzondere aandacht besteed aan zaken als het vervaardigen van werkstukken, business cases, en actieve taalbeheersing. Er waren verschillende buitenlandse docenten en er was een actief uitwisselingsprogramma met universiteiten in Duitsland, Frankrijk, Engeland en de Verenigde Staten
In 1970 was Nijenrode het toneel voor de eerste actie van feministische activistengroep Dolle Mina, daar het instituut tot op dat moment geen vrouwen toeliet. Uiteindelijk werden in 1972 vrouwen toegelaten, waarbij tot op heden een verdeling is van 60-70% mannen en 30-40% vrouwen.
In 1982 kreeg Nijenrode de status van universiteit. De naam werd "Universiteit Nyenrode". (De schrijfwijze werd aangepast omdat de lettersamenstelling "ij" als klinker buiten het Nederlands onbekend is.) Per 15 februari 2005 werd de naam gewijzigd van "Nyenrode - The Netherlands Business School" in "Nyenrode Business Universiteit".
Nyenrode Entrepreneurship Award.
Een jaarlijkse prijs uitgereikt door docent ondernemerschap Ger Zwartendijk aan het beste team van de Minor Entrepreneurship.

</doc>
<doc id="23092" url="https://nl.wikipedia.org/wiki?curid=23092" title="Puparium">
Puparium



</doc>
<doc id="23093" url="https://nl.wikipedia.org/wiki?curid=23093" title="Standaard afwijking">
Standaard afwijking



</doc>
<doc id="23095" url="https://nl.wikipedia.org/wiki?curid=23095" title="Standaard deviatie">
Standaard deviatie



</doc>
<doc id="23096" url="https://nl.wikipedia.org/wiki?curid=23096" title="Asger Jorn">
Asger Jorn

Asger Jorn, geboren als "Asger Oluf Jørgensen" (Vejrum bij Struer, 3 maart 1914 – Aarhus, 1 mei 1973) was een Deens kunstschilder, schrijver en filosoof. Hij was een van de hoofdfiguren van de Cobrabeweging.
Biografie.
Asger Jorn was de tweede van zes kinderen van de leraren Lars Peter Jørgensen en Maren Nielsen. Zijn vader was een fundamentalistische christen, die bij een auto-ongeluk omkwam toen Asger 12 jaar oud was. Zijn moeder was ook een gelovig christen, maar liberaler. De zware christelijke invloed had een negatief effect op Asger, die begon te rebelleren tegen allerlei vormen van autoriteit. Zijn jongere broers waren de schilder-dichter Jørgen Nash (die in 1964 het beroemde beeld "De kleine zeermeermin" onthoofdde) en de keramist Vagn Ove Jorn. 
In 1929, toen hij 15 jaar was, werd tuberculose bij hem vastgesteld. Hij bracht voor herstel drie maanden door aan de westkust van Jutland. Op 16-jarige leeftijd raakte hij beïnvloed door de ideeën van de 19e-eeuwse lutherse theoloog N.F.S. Grundtvig die gepleit had voor een nieuw elan van de Deense nationale identiteit. Asger werd ingeschreven in het Vinthers Seminarium, een lerarenopleiding in Silkeborg, waar hij een cursus in 19e-eeuwse Scandinavische opvattingen volgde. Rond deze tijd begon hij ook te schilderen. Hij was werd Jorn onderwerp van een aantal olieverfschilderijen van de schilder Martin Kaalund-Jørgensen, die Jorn aanmoedigde zich in deze kunstvorm te ontwikkelen.
Begin carrière.
Nadat hij in 1935 was afgestudeerd schreef de directeur van het Vinters Seminarium dat hij 'een buitengewoon rijke persoonlijke ontwikkeling en rijpheid' had bereikt - in het bijzonder vanwege zijn brede belezenheid in gebieden buiten de thema's die nodig zijn voor zijn studie. Reeds op het college trad hij toe tot de kleine Silkeborgse tak van de Deense Communistische Partij en kwam onder de directe invloed van Christian Christensen. Jorn zou later schrijven dat die een tweede vader voor hem was geworden.
In 1936 had hij genoeg geld bijeen geschraapt en reisde hij (op een BSA-motor) naar Parijs om student van Wassily Kandinsky te worden. Die bleek in zulke behoeftige omstandigheden te verkeren dat hij nauwelijks in staat was zijn schilderijen te verkopen. Jorn besloot daarop zich op de Académie contemporaine van Fernand Léger in te schrijven. In deze periode wendde hij zich af van figuratieve schilderkunst en bekeerde hij zich tot abstracte kunst. In 1937 trad hij in dienst van Le Corbusier waarbij hij mocht werken aan het Palais des Temps Nouveaux voor de wereldtentoonstelling van 1937 van Parijs. Hij keerde terug naar Denemarken in de zomer van 1937. Van 1937 tot 1942 studeerde hij aan de Koninklijke Deense Kunstacademie in Kopenhagen. Hij reisde opnieuw naar Parijs in de zomer van 1938.
Tweede Wereldoorlog.
De bezetting van Denemarken door nazi-Duitsland was een tijd van diepe crisis voor Jorn, die het pacifisme diep ingeprent had gekregen. De bezetting bezorgde hem een diepe depressie. Vervolgens werd hij een actief communist. Tijdens de oorlog richtte hij samen met architect Robert Dahlmann Olsen de ondergrondse kunstgroep "Helhesten" ("Het Hellepaard") op en droeg hij bij aan het gelijknamige tijdschrift. In 1941 schreef hij een belangrijk theoretisch essay, "Intieme banaliteiten", gepubliceerd in Helhesten, waarin hij stelde dat de toekomst van de kunst kitsch was en dat amateurlandschapsschilderijen zouden worden geprezen als de beste hedendaagse kunst. Jorn was ook de eerste persoon die Franz Kafka in het Deens vertaalde.
Na de Tweede Wereldoorlog.
Na de Tweede Wereldoorlog klaagde Jorn erover dat de kansen voor kritisch denken binnen de context van de communistische arena beperkt waren door wat hij typeerde als een gecentraliseerde burgerlijke politieke controle. Hij vond dit onaanvaardbaar en brak met de Deense Communistische Partij. Toch bleef hij waarde hechten aan een filosofische herziening van de marxistische analyse van het kapitalisme uit het oogpunt van de kunstenaar.
Cobra.
Asger Jorn reisde opnieuw naar Frankrijk, waar hij in 1948 de Cobra-groep oprichtte, samen met de Nederlanders Constant, Corneille en Karel Appel en de Belgen Christian Dotremont en Joseph Noiret uit België. In 1949 werd hij ook lid van het Deense kunstenaarscollectief Spiralen (met onder anderen Mogens Balle en Wilhelm Freddie), dat verwante uitgangspunten had. Jorn werd gezien als een van de belangrijke inspirators binnen Cobra. Hij reisde veel en onderhield de internationale contacten. Zijn werk was te zien op de grote Cobra-tentoonstellingen in Amsterdam (1949) en Luik (1951). Hij keerde verarmd en door tuberculose verzwakt terug naar Denemarken.
Toen Jorn vanwege zijn longtuberculose in een sanatorium in Silkeborg was opgenomen en niet meer kon schilderen, voerde hij veel gesprekken met de Belgische Cobrakunstenaar Christian Dotremont, die ook ziek was geworden en in hetzelfde sanatorium terechtkwam. Dotremont was in die tijd bezig met een boek over kunst, en Jorn schreef over tekens en magische symbolen die bij erediensten werden gebruikt. Onder meer een slang met een opgerolde staart, een motief afkomstig van een gouden hoorn, nam hij in zijn geschriften op.
Jorn, die de betekenis van de kindertekening al vroeg inzag, liet zijn zevenjarige zoon op een deur van het huis in Bregnerød schilderen. De expressie van zijn zoontje inspireerde hem in veel van zijn werken. Samen met Dotremont maakte Jorn een reeks 'peintures-mots': woordschilderingen. Het handschrift als spiegel van de eigen persoonlijkheid boeide Jorn erg en in die zin zag hij schrijven en schilderen als één en dezelfde bezigheid. Tevens maakte Jorn in de Cobraperiode enkele schilderijen met zware vormen en donkere kleuren. Onder de indruk van het dreigende gevaar dat de Koude Oorlog in een nucleair conflict zou kunnen ontaarden, schilderde hij een serie oorlogsvisioenen. Met agressieve dieren, zoals in het schilderij 'Het recht van de adelaar', gaf hij zijn vrees symbolisch weer. 
Later schonk Jorn een museum voor moderne kunst aan de Deense stad Silkeborg, het Museum Jorn, in de buurt waar hij opgroeide. Hij stierf in Aarhus op 1 mei 1973. Hij ligt begraven in Grötlingbo, op het Zweedse eiland Gotland.
Schilderstijl.
Jorns eerste werk was expressionistisch. Later ging hij over op het surrealisme en de abstractie. Zijn werk bevat vaak angstaanjagende, mythische wezens. Hij wilde in zijn beeldtaal een verbinding leggen tussen de Noord-Europese oude mythologie en zijn eigen moderne tijd. De dieren waren daarbij een afspiegeling van de wereld van de mensen.
Jorn was een kunstenaar die voortdurend samenwerking en wederzijdse invloed met andere kunstenaars zocht, o.a. met Pierre Alechinsky, Christian Dotremont en met Bram van Velde.
Musea.
Het werk van Jorn is te zien in diverse musea, zoals:

</doc>
<doc id="23097" url="https://nl.wikipedia.org/wiki?curid=23097" title="Carcinogeen">
Carcinogeen

Carcinogeen of kankerverwekkend betekent dat wanneer men in contact met de stof komt, dit kanker kan veroorzaken. Hoe kankerverwekkender de stof en hoe vaker en intensiever het contact, hoe groter de kans is dat men daadwerkelijk kanker krijgt. Contact kan ingedeeld worden in huidcontact, inademing, contact met slijmvliezen, inname en contact met open wonden. Het gevaar bij elk van deze contacten hangt af van de stof en het mechanisme waardoor de stof kanker kan verwekken.
De carcinogeniteit van stoffen wordt door verschillende organisaties ingedeeld. Bijvoorbeeld door het Internationaal Agentschap voor Kankeronderzoek en de Europese classificatie van carcinogenen.

</doc>
<doc id="23098" url="https://nl.wikipedia.org/wiki?curid=23098" title="Beloetsji">
Beloetsji



</doc>
<doc id="23100" url="https://nl.wikipedia.org/wiki?curid=23100" title="Pirin (bergketen)">
Pirin (bergketen)

De Pirin (Bulgaars: Пирин) is een hooggebergte in het zuidwesten van Bulgarije, in de oblast Blagoëvgrad. Het ligt ten zuiden van het wat hogere Rilagebergte en in het westen en oosten begrensd door de rivieren de Strymon en de Mesta. De hoogste top is de Vichren (2914 m) in de noordelijke Pirin. De op een na hoogste berg is de ernaast gelegen Koetelo (2908 m). De 2232 m hoge berg Falakro in Griekenland, ten noorden van de stad Drama, kan als een zuidelijke uitloper van het Pirin-gebergte worden beschouwd.
Het gebied is beschemd als Nationaal park Pirin. Sinds 1983 staat het op de Werelderfgoedlijst van de UNESCO.
Het zuidwesten van Bulgarije, overeenkomend met de provincie Blagoëvgrad, staat, naar dit gebergte, historisch ook bekend onder de naam Pirin-Macedonië.

</doc>
<doc id="23101" url="https://nl.wikipedia.org/wiki?curid=23101" title="Turkmeens">
Turkmeens

Turkmeens ("Türkmen" of cyrillisch "Түркмен") is een Turkse taal, verwant aan onder meer het Turks en het Azerbeidzjaans. Het is de officiële taal van Turkmenistan.
Verspreidingsgebied.
Het wordt gesproken door circa 3,4 miljoen mensen in Turkmenistan en door circa 3 miljoen mensen in andere landen, waaronder Iran (2 miljoen), Afghanistan (500.000) en Turkije (1000).
Ongeveer 50% van de Turkmeense bevolking spreekt ook goed Russisch.
Schrijfsysteem.
Officieel wordt het Turkmeens geschreven met het Latijnse alfabet, dat "Täze Elipbiýi" ofwel "het nieuwe alfabet" wordt genoemd. Ook het in de Sovjetperiode ingevoerde Cyrillische alfabet wordt echter nog op grote schaal gebruikt, vooral door tegenstanders van het regime dat het Latijnse alfabet invoerde.
Vóór 1929 werd het Turkmeens in het Arabische alfabet geschreven. In 1929-1938 werd het vervangen door het Latijnse alfabet, en daarna werd het Cyrillische alfabet gebruikt van 1938 tot 1991. In 1991 werd het Latijnse alfabet weer geïntroduceerd, hoewel de overgang moeizaam verliep.
Het geschreven Turkmeens is nu gebaseerd op het Yomud-dialect.

</doc>
<doc id="23102" url="https://nl.wikipedia.org/wiki?curid=23102" title="Kapitalisme">
Kapitalisme

Het kapitalisme is een economisch systeem dat is gebaseerd op investeringen van geld in de verwachting winst te maken. De productiemiddelen zijn meestal in privaat eigendom van particuliere ondernemers die daarbij veelal gebruikmaken van loonarbeid om meerwaarde te creëren. Zij genieten daarbij een grote mate van juridische vrijheid om over deze middelen te beschikken, de vrije ondernemingsgewijze productie. Deze vrijheid betekent ook dat er sprake is van concurrentie, wat maakt dat ondernemers er belang bij hebben om de efficiëntie van hun onderneming te vergroten. Daarom zal de kapitaalbezitter de winst niet volledig consumeren, maar herinvesteren in de onderneming en vindt kapitaalaccumulatie plaats. De distributie van producten wordt geregeld door de markt, waarin de rol van de overheid (in principe) beperkt is tot die van marktmeester.
Geld en kapitaalaccumulatie hebben in het kapitalisme de primaire rol overgenomen van de behoeftebevrediging in het economische proces. Met het winststreven als doel van productie onderscheidt de markteconomie zich onder meer van de slechts op eigen consumptie gerichte productie van de zelfvoorzieningslandbouw en de op patronage en patrimonialisme gerichte productie van het feodalisme.
Deze beschreven principes beschrijven een ideaaltype van de kapitalistische economie, die echter in verschillende historische omstandigheden verschillende uitdrukkingsvormen heeft gekregen. Gemengde economieën kennen een grotere rol toe aan de staat dan een "zuiver" kapitalisme, hetzij om de economische efficiëntie te vergroten, hetzij om de werknemers te laten delen in de winst.
De principes van het kapitalisme vinden hun klassieke formulering in het werk van de Schotse moraalfilosoof Adam Smith (1723–1790), die het echter niet als zodanig benoemde. Latere onderzoekers hebben de oorsprong van het kapitalisme gezocht in economische ontwikkelingen in het laatmiddeleeuwse Europa. Van daaruit heeft het kapitalisme zich over de wereld verspreid, aangedreven door het streven naar accumulatie, dat in zich een tendens bevat om steeds nieuwe bronnen van rijkdom (grondstoffen, afzetmarkten, goedkope arbeidskrachten) aan te boren. In de twintigste eeuw was het kapitalisme een van de twee dominante economische stelsels, naast het communisme. Sinds het uiteenvallen van de Sovjet-Unie en het proces van mondialisering aan het eind van de twintigste eeuw bezit het kapitalisme een wereldwijde hegemonie.
Bij het kapitalisme behoort een visie van de mens als "homo oeconomicus": een rationeel, door eigenbelang gedreven individualisme dat een sterke nadruk legt op efficiëntie, spaarzaamheid en concurrentie in alle geledingen van de maatschappij. Dit positieve beeld vindt zijn sterkste uitdrukking in het liberalisme. Een minder rooskleurig beeld van het kapitalisme wordt geschetst door denkers als Karl Marx, die de nadruk leggen op de machtsverhoudingen tussen kapitaalbezitters en degenen die, bij gebrek aan kapitaal, genoodzaakt zijn te leven van hun arbeid.
Door de uiteenlopende ideeën die, vaak langs ideologische lijnen, in de tijd zijn ontwikkeld over wat het kapitalisme inhoudt, zijn deze kenmerken echter omstreden. Bijgevolg wordt het begrip 'kapitalisme' als een wezenlijk betwist begrip gezien. Voorname denkers over het kapitalisme zijn Adam Smith, Karl Marx, Max Weber, Werner Sombart, Ludwig von Mises, Fernand Braudel en Friedrich von Hayek.
Etymologie.
De term "kapitalisme" komt van het woord "kapitalist" dat op zijn beurt afkomstig is van het woord "kapitaal". De "Hollandtsche Mercurius" gebruikte de term "kapitalist" in 1633 en 1654 ter verwijzing naar mensen die eigenaar waren van kapitaal. De term "kapitaal" is afkomstig van het Latijnse "capitale", hetgeen "veestapel" betekent en op zijn beurt is afgeleid van "caput" ("hoofd" of "kop"). "Capitale" werd in de 12 en 13de eeuw gebruikt ter verwijzing naar fondsen, goederen, geldsom of rente in geld. De oorsprong van de term kapitalisme wordt toebedeeld aan Louis Blanc in 1850.
Definities.
Bij Marx.
De marxistische definitie van kapitalisme (die echter niet uitsluitend door marxisten wordt gehanteerd) is voornamelijk economisch van aard en legt de nadruk op het winstoogmerk. In Marx' eigen definitie van kapitalisme is dit een stelsel waarin geld het verkrijgen van meer geld als primaire functie heeft, zoals samengevat in de formule G—W—G'=G+ΔG: geld wordt verruild voor (koop)waar, die weer verruild wordt voor een geldbedrag dat ΔG hoger is dan het oorspronkelijke bedrag. Omdat dit grotere geldbedrag weer de functie van vermeerdering (accumulatie) op zich neemt, omschrijft de formule een kringloop en beschrijft ze een economie die de neiging heeft om te groeien.
De formule is direct toepasbaar op de handel, waarvan het doel is om waren zo goedkoop mogelijk in te kopen en zo duur mogelijk te slijten. De marxistische analyse richt zich echter voornamelijk op de "kapitalistische productiewijze", de inrichting van gehele nationale economieën volgens het winstprincipe, loonarbeid en marktwerking. De formule luidt hierG — W=A+Pm /... P ... W' — G'=G+ΔG,oftewel, geld G wordt geruild tegen waren W, bestaande uit arbeidskracht A en productiemiddelen Pm, die gebruikt worden in productie P om een product W' te verkrijgen dat een geldbedrag G'=G+ΔG opbrengt. Deze manier van produceren veronderstelt dat de geproduceerde waren, maar ook de productiemiddelen "en de arbeidskracht" op markten verkocht worden. Daarvoor is een wettelijke garantie van particuliere eigendom noodzakelijk en moet het bovendien voor een deel van de bevolking noodzakelijk zijn om in loondienst te treden: de mogelijkheid tot zelfvoorzieningslandbouw moet zijn afgesneden door privatisering van het grondbezit. De ontwikkeling hiervan wordt geplaatst in het vroegmoderne Europa, met het proces van "enclosures" in Engeland als belangrijk keerpunt.
Bij Weber.
Max Weber maakt eveneens het streven naar winst en het verschijnsel van herinvestering tot onderdeel van zijn definitie van kapitalisme. Hij legt sterk de nadruk op het rationele karakter van het kapitalisme: het is niet hetzelfde als hebzucht, maar veeleer de beteugeling hiervan, die benodigd is om rijkdom en winst te investeren in plaats van ze slechts te consumeren, op te potten of ten toon te spreiden. Ook berust kapitalisme voor Weber op de boekhouding, de continue berekening van waarde en de effectieve meting van arbeidstijd.
Hoewel Weber kapitalisme, volgens zijn definitie, al aan het werk ziet in de oudheid, is ook zijn aandacht vooral gericht op kapitalisme als ordenend principe in moderne westerse samenlevingen. Verschil met alle eerdere vormen van kapitalisme zijn de vrije loonarbeid en de ontwikkeling van de markt als het regulerende principe van de gehele economie. Controversiëler dan Webers idee van kapitalisme als een rationele ordening, is zijn stelling dat dit systeem alleen heeft kunnen ontstaan onder invloed van het protestantisme, dat een geest van spaarzaamheid, individualisme, uiterlijke bescheidenheid en werklust propageerde.
Bij Braudel en Wallerstein.
Bij de historicus Fernand Braudel en diens volgelingen in zowel de "Annales"-school als de wereld-systeemtheorie (met name Immanuel Wallerstein) wordt een historische en politieke definitie van kapitalisme gehanteerd, waarin de nadruk ligt op het internationale karakter van de economische inrichting. Kapitalisme is hier vooral een grensoverschrijdende economische ordening die (in tegenstelling tot alle eerdere stelsels) nooit is ingekapseld door één staat, door een imperium. Dit betekent dat de economische macht van kapitaalbezitters náást de politieke macht bestaat en niet een ondergeschikte positie inneemt, zoals dat bijvoorbeeld het geval was in 's werelds grootste markteconomie vóór de opkomst van het kapitalisme: het vroegmoderne China.
De oorsprong van het kapitalisme wordt door Braudel en Wallerstein gekoppeld aan de staatsvorming in het laatmiddeleeuwse en vroegmoderne Europa. De crisis van de late middeleeuwen en de Honderdjarige Oorlog vormen een keerpunt. Wat in de periode hierna in Europa ontstond was een stelsel van staten die elkaar in balans hielden (met het Habsburgse rijk als laatste grote poging tot een Europees imperium), een neiging van de 'ingeklemde' staten om buiten het continent handel te gaan drijven (te beginnen met de verkenningstochten van de Portugezen) en een stelsel van handel en financiering over de grenzen heen.
Geschiedenis.
Geschiedkundigen onderscheiden verschillende periodes voor het kapitalisme: Werner Sombart onderscheidt het vroegkapitalisme vanaf halverwege de dertiende eeuw tot halverwege de achttiende eeuw, het hoogkapitalisme van ongeveer 1750 tot 1914 en het huidige laatkapitalisme. Het kapitalisme in de tijd van Adam Smith ziet er dan ook wezenlijk anders uit dan de huidige vormen. In de tijd van Smith waren er veel kleine bedrijven waar de eigenaar nog direct betrokken was bij de bedrijfsvoering. Door de geringe grootte van de bedrijven en het grote aantal ervan, kon bijna volkomen mededinging verwezenlijkt worden. Tegenwoordig zijn er echter enorme multinationals met een grote marktmacht, waarbij het eigendom is opgezet door aandeelhouders met beperkte aansprakelijkheid en gescheiden is van de bedrijfsvoering.
Individualisme.
Het kapitalisme vindt zijn oorsprong in het vroegmoderne West-Europa, waar het ontstond uit het feodale systeem in de late middeleeuwen. De arbeidsverdeling zette in deze periode steeds verder door, wat een proces van individualisering in gang zette, versterkt door de overgang van een agrarische naar een stedelijke samenleving.
Naast elkaar ontstonden het vroegkapitalisme en het mercantilisme. Gedurende de negentiende eeuw ontstond echter in de klassieke economie het inzicht dat vrijhandel zowel absolute als comparatieve voordelen bood en verminderde de invloed van het mercantilisme om plaats te maken voor economisch liberalisme. In de neoklassieke economie kwam de vrijheid van het individu centraal te staan, aangezien de "onzichtbare hand" met het nastreven van eigenbelang de motor van de welvaart van de hele samenleving zou zijn. Om deze vrijheid in economisch handelen te bereiken, moest de staat zich als nachtwakersstaat beperken tot de garantie daarvan en op het vlak van productie en handel een politiek voeren van "laisser-faire".
Markteconomie.
Drie tot vier eeuwen na China ontstond in Europa een markteconomie. In tegenstelling tot in China had de staat daarbij geen dominerende rol door het ontbreken van een unitaire gezagsstructuur. Handelaren en bankiers konden in enkele stadstaten de macht zelfs naar zich toe trekken. Een proces van economische, sociale en technologische veranderingen zocht zijn weg naar waar het politieke klimaat het toeliet en waar zij niet gehinderd werden door kerkelijke of politieke overheden.
Op de aldus ontstane markt werden vraag en aanbod op elkaar afgestemd door de marktwerking die volledig tot haar recht komt bij de in de praktijk niet te bereiken volkomen concurrentie. Van echte vrijhandel was echter maar beperkt sprake. De Engelse Scheepvaartwetten, twee eeuwen lang de basis van de Engelse opmars, werden pas opgeheven in 1849, toen het land voldoende domineerde om het zonder de bescherming van het protectionisme te kunnen stellen. Pas in 1860 werden alle protectionistische maatregelen opgeheven. Vrijhandelsverdragen werden afgesloten, waarbij enkele landen gedwongen werden, zoals China in het Verdrag van Nanking. Het protectionisme keerde echter vrij snel alweer enigszins terug toen na 1870 veel Europese landen afgesloten vrijhandelsakkoorden niet verlengden. De Verenigde Staten werden na het winnen van hun onafhankelijkheidsoorlog sterk protectionistisch en na de Grote Depressie gold dit voor vrijwel alle landen. Het zou tot het einde van de Tweede Wereldoorlog duren voordat de beperkingen met de GATT langzaam afgebouwd werden.
Ondernemingsgewijze productie.
Een goede marktwerking is niet te bereiken met een centraal geleide economie. De ondernemingsgewijze productie is hiervoor beter geschikt. De ondernemer anticipeert daarbij op de toekomstige vraag. Door onderlinge concurrentie vindt daarna een selectieproces plaats waarbij ondernemingen die minder efficiënt werken het onderspit delven. Om competitief te blijven, zullen bedrijven moeten investeren in innovatie met als gevolg wat Schumpeter creatieve destructie noemde, het proces van innovatieve ontwikkeling waarbij oude technieken worden vervangen door nieuwe. Een zekere mate van regulering door de overheid is nodig, om uitschakeling van concurrentie door kartelvorming tegen te gaan.
Industrialisatie.
Het kapitalistisch systeem nam eind achttiende eeuw een hoge vlucht in het Verenigd Koninkrijk toen de stoommachine was uitgevonden en de eerste gemechaniseerde fabrieken het daglicht zagen. Deze industriële revolutie zou zich in de loop van de negentiende eeuw over Europa verspreiden. Waar de koopman de centrale figuur was in het handelskapitalisme, werd dat nu de industrieel. Zij die gebruik konden maken van de combinatie van kapitalisme en industrialisatie hadden een belangrijk concurrentievoordeel. De omstandigheden in een aantal landen maakten het mogelijk om hierbij aansluiting te zoeken en na 1800 industrialiseerden ook België, Frankrijk en Duitsland zich zeer snel.
Voor vele andere landen gold dat echter niet en eeuwenoude ambachtelijke centra aan de andere kant van de wereld moesten plotseling concurreren met Britse producten. Dit bracht grote veranderingen in de wereldwijde economie, waarbij veel gebieden overschakelden op grondintensieve productie, daarbij soms gedwongen door de militaire macht van de Britten. Deze dominantie gaf hun ook de kans om vrijhandel af te dwingen na lange tijd vanuit het mercantilisme protectionistische maatregelen te hebben nagestreefd.
Het bezit van productiemiddelen werd nog meer dan voorheen een bron van grote macht. De traditie van het socialisme was een reactie op de ongelijkheid tussen bezitters en niet-bezitters die van deze ontwikkeling het gevolg was. In dezelfde periodes vonden liberale staatkundige omwentelingen plaats.
Met name in de Sovjet-Unie (vanaf 1917) en in de Volksrepubliek China (vanaf 1949) werd geprobeerd een socialistische economie op te bouwen. In West-Europa poogde de sociaaldemocratie, minder rigoureus, de maatschappelijke gevolgen van radicaal kapitalisme bij te sturen.
Positieve en negatieve kritieken.
De waardering van het kapitalisme loopt sterk uiteen en volgt enigszins de lijnen van de verschillende economische scholen. Onder de voorstanders van het systeem vindt men van oudsher de liberalen, met voorop de klassieke economen waaronder Adam Smith, die het systeem in zijn "The Wealth of Nations" uitvoerig verdedigde. Deze voorstanders meenden dat een kapitalistisch systeem met een zo vrij mogelijke markt de grootste welvaart zou opleveren. Dit idee is het sterkst doorgevoerd bij de Oostenrijkse school.
De politieke filosofie van het libertarisme ziet het kapitalisme als het logische gevolg van vrijheid. De vrije markt, ofwel het kapitalisme, is volgens deze visie een systeem waarin alle relaties tussen mensen zoals die tussen werkgever en werknemer en die tussen koper en verkoper vrijwillig zijn. Het kapitalisme zou daarmee het ideaal van menselijke vrijheid bevorderen.
Tegenstanders van het kapitalisme wijzen erop dat het systeem mono- en oligopolies en oligarchie in de hand werkt, iets wat overigens nog nauwelijks speelde in de tijd van Smith. Volgens de neo-schumpeteriaanse school zou echter elk monopolie uiteindelijk te maken krijgen met creatieve vernietiging.
De gedachte dat het kapitalisme bittere armoede genereert bij arbeiders wordt soms bestreden door de foutieve stelling dat het kapitalisme en de industriële revolutie reeds vanaf het begin voor grotere welvaart zorgden voor arm en rijk. Ten tijde van het hoogkapitalisme (1750 - 1914) met zijn "laisser-faire" was hier namelijk geen sprake van en de armoede uit die tijd droeg bij aan de ontwikkeling en opkomst van socialisme en communisme. Daarnaast stellen centrum-periferiemodellen zoals de dependencia-theorie dat het kapitalisme wel tot grotere welvaart voor zowel de armen als de rijken heeft geleid, maar ook tot een grotere ongelijkheid tussen de kapitalistische westerse wereld en de overige landen.
Nog een ander bezwaar tegen kapitalisme is dat het streven naar winst ten koste zou gaan van sociale rechten, zoals het recht op sociale zekerheid en recht op medische zorg. Hiertegenover staat dat er ook economen zijn die wijzen op de onbedoelde gevolgen van dergelijke wetgeving, zoals de verminderde kans voor bijvoorbeeld ouderen om aangenomen te worden. Een ander voorbeeld is het minimumloon dat volgens de neoklassieke school de marktruiming beperkt en daarmee de institutionele werkloosheid doet toenemen. Volgens de Keynesiaanse school kan de conjuncturele werkloosheid hierdoor echter juist afnemen.
Aan de andere kant is er een breed scala aan bewegingen, ideeën en opvattingen tegen het kapitalisme gekant. Hieronder vallen ideologieën die het kapitalisme volledig willen vervangen door een ander systeem, bijvoorbeeld het communisme, maar er zijn ook bewegingen die zich alleen tegen bepaalde aspecten van het kapitalisme richten, zoals de bewegingen tegen globalisme en zelfverrijking door directieleden en commissarissen van ondernemingen. Voorstanders van het kapitalisme stellen tegen de tegenstanders van het kapitalisme dat het communisme overal waar het als systeem uitgeprobeerd is gefaald heeft, vaak op gruwelijke wijze. Mondiale vrijhandel leidt volgens de klassieke school juist tot meer welvaart en vrijheid door comparatief en absoluut voordeel waarbij men zich toelegt op waar men het beste in is. David Ricardo stelde echter als voorwaarden voor comparatief voordeel dat er geen sprake kon zijn van een oligo- of monopolie, dat externe kosten geïnternaliseerd moesten zijn en dat er geen kapitaalstromen tussen landen mocht zijn. In de huidige mondialisering wordt aan geen van deze voordelen voldaan, zodat het comparatieve voordeel voor armere landen niet altijd opgaat. Ha-Joon Chang stelt ook dat het principe van het comparatieve voordeel armere landen kan aansporen om zich te blijven specialiseren in landbouw, terwijl rijkere landen dat doen in geavanceerde technologie, met als gevolg dat het verschil in rijkdom groeit. Een van de redenen daarvan is dat het model van het comparatief voordeel de factor tijd niet in rekening brengt. Ook daar waar comparatief voordeel wel opgaat voor een land in zijn geheel, hoeft dat niet op te gaan voor groepen daarbinnen. Indien men werkt in een bedrijfstak die de internationale concurrentie niet aankan en niet omgeschoold kan worden, dan kan er wel degelijk sprake zijn van lokale nadelen. Hetzelfde geldt uiteraard als men in deze bedrijfstakken heeft geïnvesteerd. Vanuit deze hoek zal dan ook vaak worden aangedrongen op protectionistische maatregelen.
Wat beloning van directieleden en commissarissen betreft, wijzen veel liberalen en conservatieven erop dat deze vergoedingen moreel zijn, zo lang ze maar op basis van vrijwilligheid overeengekomen worden. De consument, werknemer of aandeelhouder die de vergoedingen te hoog vindt, kan bovendien 'stemmen met zijn voeten'. Peter Drucker stelde echter dat dit wel opging in de tijd dat de raad van commissarissen de eigenaren nog vertegenwoordigde, maar dat hier tegenwoordig nauwelijks nog sprake van is, terwijl in veel gevallen de banden met de raad van bestuur zijn gegroeid door de onderlinge afhankelijkheid.
Volgens Karl Marx vormen de eigenaars van productiemiddelen een klasse, de kapitalisten. Een andere klasse, de arbeiders, moet zijn arbeidskracht verhuren aan die kapitalisten. Tot deze arbeiders wordt iedereen gerekend die in loondienst werkt. Dit leidt, volgens Marx, tot vervreemding van de arbeid en een onrechtvaardige machtsverhouding. Volgens zijn arbeidswaardeleer is er hierbij sprake van uitbuiting, omdat de meerwaarde die wordt verkregen uit arbeid niet meer toekomt aan hen die de arbeid verrichten, maar aan slechts enkele vermogende kapitalisten. Ook de voortdurende onzekerheid van de arbeider in het industriële productieproces hekelde Marx, maar tegelijk zag hij ook de progressieve kant van het systeem, dat door zijn constante behoefte aan technologische verandering de zelfbewuste arbeiders zou opleiden die het systeem konden vervangen door een rationelere orde.

</doc>
<doc id="23103" url="https://nl.wikipedia.org/wiki?curid=23103" title="Kim Il-sung">
Kim Il-sung

Kim Il-sung of Kim Ilsŏng (Hangul: , Hanja: ) (Mangyongdae (nu Pyongyang), 15 april 1912 – Hyangsan-chalet, P'yŏngan-pukto, 8 juli 1994), geboren als Kim Song-ju, was een Koreaans communistisch politicus, militair en schrijver die de Democratische Volksrepubliek Korea heeft geleid vanaf de stichting in 1948 tot zijn dood in 1994. Hij hield het ambt van premier van 1948 tot 1972 en het ambt van president van 1972 tot zijn dood. Daarna kreeg hij de titel Eeuwig President van de Republiek en bleef dus staatshoofd. Hij was ook voorzitter en secretaris-generaal van de Koreaanse Arbeiderspartij.
Tijdens zijn ambtstermijn als leider van Noord-Korea, regeerde hij de natie met autocratische macht en schiep een alles doordringende persoonsverheerlijking. Vanaf midden jaren 60 promootte hij zijn zelf ontwikkelde variant op een communistische nationale organisatie, "Juche". Samen met de Zuid-Koreaanse leider, Park Chung-hee, werd Kim Il-sung genoemd in de top 100 Aziaten van de Eeuw door "Time" magazine (1999). In de Library of Congress Country Study van 2009 over Noord-Korea, wordt hij beschreven als "een van de meest intrigerende figuren van de twintigste eeuw". Hij overleefde Jozef Stalin met vier decennia, Mao Zedong met twee en bleef aan de macht tijdens de ambtstermijnen van zes Zuid-Koreaanse presidenten, negen Amerikaanse presidenten en eenentwintig Japanse ministers-presidenten.
Na zijn dood in 1994 werd hij opgevolgd door zijn zoon Kim Jong-il. Noord-Korea verwijst officieel naar Kim Il-sung als de "Grote Leider" ("Suryong" in het Koreaans 수령) en hij wordt aangeduid in de grondwet als de Eeuwige President van het land. Zijn verjaardag is een officiële feestdag in Noord-Korea.
Jonge leven.
Hij werd geboren op 15 april 1912. Zijn ouders, Kim Hyǒng-jik en Kang Pan-sǒk, kregen na hem nog twee andere zoons. Al redelijk snel verhuisde het gezin van Pyongyang naar Mantsjoerije, in Noord-China waar een grote Koreaanse kolonie gevestigd was. Zijn vader overleed in 1926 en zijn moeder in 1932. In 1929 werd Kim van school gestuurd vanwege illegale activiteiten. Kim werd lid van een communistische jeugdgroep. Nadat Mantsjoerije een 'onafhankelijke' staat werd onder de naam Mantsjoekwo onder Japanse 'protectie' (1931), sloot Kim zich aan bij de communistische guerrillabeweging en in de jaren '30 streed hij, in een groep met meer Koreanen, met enig succes tegen de Japanners. In deze periode veranderde hij zijn naam naar Il-sung. Door Japanse tegensuccessen werd de situatie in Mantsjoekwo onhoudbaar en Kim moest uitwijken naar de Sovjet-Unie waar hij van 1938 tot 1945 verbleef.
In de Sovjet-Unie ontmoette en trouwde hij zijn eerste vrouw, Kim Jong-suk. Zij was op 24 december 1919 geboren en daarmee zeven jaar jonger dan Kim. Ook zij trok met haar moeder van Korea naar Mantsjoerije op zoek naar haar vader, maar daar aangekomen bleek hij reeds overleden. Op haar 16e sloot ze zich aan bij de guerrillas. De twee trouwden in de Sovjet-Unie en op 16 februari 1942 kregen ze een zoon, Kim Jong-il. Een tweede zoon volgde in 1944, maar hij verdronk in 1947. Er was ook nog een derde kind, een dochter, maar van haar is weinig bekend. Kim Jong-suk overleed op 22 september 1949 in Pyongyang.
Premier en partijleider.
Op 26 augustus 1945 verklaarden de Sovjets dat Korea was bevrijd en het lot in handen lag van de Koreanen. Na de Japanse capitulatie keerde Kim in september 1945 naar Korea terug. Korea werd verdeeld in twee bezettingszones: een noordelijke Sovjet-zone en een zuidelijke Amerikaanse. Het was de bedoeling dat deze zones na het vertrek van de Sovjets en Amerikanen verenigd zouden worden, maar dat liep anders. De Sovjet-Unie introduceerde in het noorden een communistische economie en de Amerikanen in het zuiden een kapitalistische.
Het bestuur was in handen van het Russische leger en er was een bescheiden bezettingsmacht die op 24 december 1948 het land had verlaten. De Sovjet-Unie was pas laat betrokken in de oorlog tegen Japan en van een goede voorbereiding of doordacht plan voor Korea was geen sprake. Net als in de Oost-Europese landen wilden ze wel een communistisch bestuur dat vriendelijk tegenover de Sovjet-Unie stond. Kim was enigszins bekend, hij was communist, had jaren in de Sovjet-Unie gewoond en had een reputatie opgebouwd in zijn strijd tegen de Japanners. Kim was geen nationale held of zelfs maar bekend in Korea, maar door het gebrek aan alternatieven en Sovjet hulp kwam hij op prominente posities. Op 8 februari 1946 werd Kim benoemd tot voorzitter van de "North Korean Provisional People's Committee". Onder zijn leiding werd in een zeer korte periode het land herverdeeld onder de boeren, de industrie genationaliseerd en de achturige werkdag geïntroduceerd. In februari 1948 werd, met Sovjet hulp, het "Korean People's Army" (Koreaans Volksleger) opgericht door Kim Il-sung.
In 1948 werden de Republiek Korea (Zuid-Korea) en een maand later, op 9 september, de Democratische Volksrepubliek Korea. Kim Il-sung werd premier van Noord-Korea en tevens partijleider van de Koreaanse Arbeiderspartij.
Koreaanse Oorlog.
Kim Il-sung was ervan overtuigd dat Zuid-Korea en Noord-Korea moesten worden verenigd tot één communistische staat. Op 25 juni 1950 vielen Noord-Koreaanse troepen Zuid-Korea binnen. Diezelfde dag nog nam de VN-Veiligheidsraad resolutie 82 aan waarin hij de Noord-Koreaanse inval scherp veroordeelde en beloofde Zuid-Korea hulp te bieden. In de Koreaanse Oorlog werd het communistische Noorden gesteund door de Volksrepubliek China en de Sovjet-Unie, twee andere communistische landen.
Aanvankelijk boekten de Noord-Koreaanse troepen enorme successen en werd zelfs de Zuid-Koreaanse hoofdstad Seoel bezet. Echter nadat VN-contingenten in Korea waren geland keerde het tij voor het Noord-Koreaanse leger. In oktober 1950 kwamen Chinese vrijwilligers meevechten aan Noord-Koreaanse zijde. Met hun komst verloor Kim Il-sung zijn rol in de strijd, de Chinese leider Peng Dehuai werd opperbevelhebber. De Chinezen bemoeiden zich niet met de overige politieke zaken van Kim Il-sung. Op 27 juli 1953 werd een wapenstilstand gesloten tussen het noorden en het zuiden en een (door beide zijden) streng bewaakte demarcatiezone ingesteld op de 38e breedtegraad. In 1958 verlieten de laatste Chinese vrijwilligers het land. 
Na de oorlog.
Na de oorlog werd de landbouw gecollectiviseerd en werden de nog bestaande particuliere bedrijven genationaliseerd.
Tot de dood van Jozef Stalin in maart 1953 volgde Kim Il-sung duidelijk de Russische lijn van het stalinisme. Na de dood van Stalin en de crisis tussen de Sovjet-Unie en Volksrepubliek China besloot Kim voor geen van beide landen te kiezen en bepleitte hij een 'neutrale' koers: met China én met de Sovjet-Unie werden vriendschapsverdragen gesloten (1961). Desondanks verzuurde de relatie met beide landen, eerst met de Sovjet-Unie in de eerste helft van de jaren 60 en vervolgens met China in de tweede helft. Vanaf 1965 werden feestdagen zoals de bevrijding van Korea door de Sovjets (15 augustus) en de Chinese hulp tijdens de Koreaanse oorlog (25 oktober) niet meer gevierd. Kim Il-sung intensifieerde het contact met andere niet-gebonden landen.
Binnenlands kwam de Juche-ideologie op de voorgrond. Hierbij moet het Noord-Koreaanse volk niet afhankelijk zijn van andere landen, men moet op eigen kracht vertrouwen en zelf de keuzes maken. Dit kan alleen als het volk politiek, economisch en militair niet afhankelijk is van anderen.
In april 1971 maakte Kim een discussie over een hereniging van beide Korea's mogelijk. In augustus stelde de voorzitter van de Zuid-Koreaanse Rode Kruis gesprekken voor en hierop werd positief gereageerd. Er volgden een beperkt aantal conferenties waarbij Noord-Korea de nadruk legde op militaire zaken waaronder de terugtrekking van de Amerikaanse soldaten. De uitkomst moest vooral gunstig uitpakken voor Noord-Korea, maar toen dit onmogelijk bleek verloor Kim Il-sung snel interesse en de gesprekken liepen halverwege de jaren zeventig spaak.
In 1972 werd er een nieuwe grondwet aangenomen, deze verving de eerste grondwet uit 1948. In de nieuwe grondwet werd Juche als hoofdideologie met nadruk genoemd in artikel drie. De rol van de partij werd minder en er kwam de functie van president met ruime bevoegdheden. Kim Il-sung werd de eerste president en daarmee ook staatshoofd en opperbevelhebber van het leger. Hij bleef aan als partijleider. De rol van de "Koreaanse Arbeiderspartij" werd sterk geaccentueerd. Kim bleef tot zijn dood in 1994 president.
Persoonsverheerlijking en voorzichtige toenadering tot het Westen.
Al direct na het aantreden van Kim als premier en partijleider van Noord-Korea in 1948 werden er standbeelden voor hem opgericht en gedichten geschreven om Kim te vereren als dank voor zijn inspanningen voor land en volk. Na de Koreaanse Oorlog werd Kim 'De Grote Leider'. De persoonsverheerlijking nam in de jaren zeventig bizarre vormen aan. Kim Il-sung werd verheerlijkt alsof hij een god was. Alle successen waren volgens de propagandisten het werk van het Koreaanse volk, maar toch vooral van de 'Grote Leider'. Het door Kim Il-sung ontwikkelde "Juche"-idee (een filosofie) benadrukte de samenwerking tussen volk en leider. Tevens benadrukte het de speciale kenmerken van het Koreaanse volk.
Communistische leiders, zoals de Roemeense dictator Ceauşescu, raakten na staatsbezoeken aan Noord-Korea geïnspireerd door de cultus rondom Kim en introduceerden soortgelijke persoonlijkheidsverheerlijkingen in eigen land.
Na de val van het communisme in Oost-Europa en in de Sovjet-Unie moest Kim zich noodgedwongen richten op de westerse landen, waaronder de Verenigde Staten. Hoewel economische hulp van het Westen werd geaccepteerd en de gesprekken over hereniging met Zuid-Korea weer op gang kwamen, bleef het stalinistische systeem van Kim overeind.
Kim Il-sung overleed op 8 juli 1994. Zijn zoon Kim Jong-il werd zijn opvolger als partijleider en werd voorzitter van de Defensieraad. Kim Il-sung werd te ruste gelegd in een groot, speciaal voor hem gebouwd, Kumsusan-mausoleum. Nog steeds brengen enorme mensenmassa's een bezoek aan het mausoleum om hem te eren. De regering besloot hem de titel van 'Eeuwig President' toe te kennen. Veelal wordt er nog gezegd dat hij 'de president' is, hoewel die functie is afgeschaft. De titel 'Eeuwig President' heeft een symbolische betekenis.

</doc>
<doc id="23104" url="https://nl.wikipedia.org/wiki?curid=23104" title="Verkanting">
Verkanting

Verkanting is het aanbrengen van een dwarshelling in een weg of spoorlijn en wordt in bogen van bochten toegepast om ervoor te zorgen dat de middelpuntzoekende kracht, die op een voertuig moet worden uitgeoefend om door die bocht te gaan, niet alleen door de wrijving hoeft te worden geleverd.
De verkanting wordt in de wegenbouw meestal aangeduid als een percentage formula_1, terwijl in de spoorwegbouw de verkanting meestal wordt gedefinieerd als het hoogteverschil formula_2 tussen de beide spoorstaven in millimeters. De reactiekracht van het wegdek op een auto als gevolg van de traagheid van de auto krijgt door de verkanting een horizontale component.
Daarnaast wordt een kleine verkanting, ook wel afschot genoemd, toegepast in de rechtstanden van wegen om een goede afwatering van het wegdek te verzekeren.
Verkanting bij wegen.
De bochten in autowegen krijgen een geringe dwarshelling en worden daardoor bij de gegeven ontwerpsnelheid veiliger en comfortabeler. Op autosnelwegen wordt in krappe bogen, zoals in de lussen in een klaverbladknooppunt, tot 7% verkanting toegepast. De ruimtelijke helling mag niet groter dan 7,5% zijn.
Positieve of negatieve verkanting.
Op autosnelwegen, en in het bijzonder in de lussen van klaverbladknooppunten, wordt bijna altijd positieve verkanting toegepast. De buitenkant van de bocht ligt dan hoger dan de binnenkant. Op rotondes komt vaak een negatieve dwarshelling voor, doordat het midden van de rotonde hoger ligt dan de buitenkant. Negatieve verkanting kan worden toegepast in bochten met een grote boogstraal. Bij een boogstraal van 4000 m of meer mag in Nederland negatieve verkanting worden toegepast.
Verkanting bij spoorwegen.
De wielen van een trein zijn zo ontworpen, dat er een zelfcorrigerend stuureffect optreedt. In bochten blijft de trein door de flenzen van de wielen op de rails.
Maar zonder de verkanting zouden door de traagheid van de trein de rails en de wielen extra slijten en het reizigerscomfort worden aangetast. De verkanting zorgt er ook voor, dat het risico op ontsporingen kleiner wordt. De verkanting wordt in het verschil in hoogte tussen de beide spoorstaven uitgedrukt. In Nederland is normaal gesproken een maximale verkanting van 150 mm toegestaan. Langs een perron is dit maximaal 60 mm en bij een overweg 75 mm.
Op de spoorlijn Keulen - Frankfurt geldt een maximale verkanting van 170 mm. Daardoor is het mogelijk om met 300 km/h door een boog met een straal van 3320 m te rijden. Om zo'n grote verkanting mogelijk te maken, is van ballastloos spoor gebruikgemaakt.
Verkantingsoverschot en -tekort.
De verkanting van een spoorweg is bedoeld voor één bepaalde snelheid. Treinen die te langzaam over een verkante boog rijden of zelfs stilstaan ondervinden een 'verkantingsoverschot'. Deze treinen zullen te veel naar binnen hellen. Dat is duidelijk merkbaar als een trein in een boog stil moet staan, bijvoorbeeld voor een rood sein.
Treinen die te snel over een verkante boog rijden ondervinden een 'verkantingstekort' en zullen te veel naar buiten hellen. In Nederland wordt een maximaal verkantingstekort van 120 mm aangehouden.
Kantelbaktreinen.
De maximale verkanting van een spoorlijn in een boog wordt beperkt door onder andere de eis dat een stilstaande trein in een boog niet tegen de flenzen mag schuiven. Om toch hogere snelheden in bogen mogelijk te maken, zonder dat de reizigers te grote dwarsversnellingen ondervinden, kunnen kantelbaktreinen worden toegepast. De kantelbaktechnologie zorgt ervoor dat de rijtuigen in een bocht meer naar binnen hellen dan de verkanting van de rails, waardoor het verkantingstekort van de spoorbaan wordt gecompenseerd.
Overgangsboog (scheluwte).
Zowel in het weg- als het spoorwegontwerp is het onmogelijk om een verkanting direct bij het ingaan van een bocht aan te brengen, aangezien hierdoor een abrupt hoogteverschil zou ontstaan. Derhalve worden bij bogen met verkanting de overgang verwerkt in de overgangsboog, de verbinding tussen de rechtstand en straal van de boog. Indien bijvoorbeeld als eis wordt gesteld dat per strekkende meter de verkanting met slechts 2 mm mag worden aangepast, is er een overgangsboog van 75 m nodig om een verkanting van 150 mm op te bouwen. De snelheid van de overgang heet scheluwte. Daar de wielen van een draaistel door de scheluwte niet op een vlak liggen, gaat het wringen. De ontsporing van de RandstadRail op het tramviaduct in Den Haag is door te veel scheluwte veroorzaakt. De sporen op het viaduct zijn opnieuw aangelegd.

</doc>
<doc id="23105" url="https://nl.wikipedia.org/wiki?curid=23105" title="COBRA">
COBRA



</doc>
<doc id="23106" url="https://nl.wikipedia.org/wiki?curid=23106" title="Mendeliaanse overerving">
Mendeliaanse overerving

Mendeliaanse overerving is de biologische overerfbaarheid van een eigenschap op basis van een enkel gen of meer specifiek een locus. Deze wetten werden het eerst opgesteld door de Moravisch-Oostenrijkse monnik Gregor Mendel (1822-1884), maar daarna vergeten en pas rond 1900 herontdekt. De wetten vormen de grondslag van de klassieke genetica (erfelijkheidsleer). Ze gaan ervan uit dat elk individu twee allelen voor dezelfde eigenschap bezit en deze willekeurig uit de vier verschillende allelen van de ouders ontvangt. Het fenotype van het individu hangt ervan af welk van de twee allelen dominant is, en welk recessief. Doordat individuen beide allelen kunnen doorgeven aan hun nageslacht, bevinden zich onder de nakomelingen zowel individuen met het dominante als het recessieve fenotype.
Bij veel fenotypes zijn meer loci betrokken en bij deze polygenie is dan ook sprake van niet-Mendeliaanse overerving.
Onderzoek.
De monnik Gregor Mendel kruiste in het midden van de 19e eeuw verschillende variëteiten van de erwtenplant "Pisum sativum", om onderzoek te doen naar de overerving van de verschillende eigenschappen van deze erwt. Later onderzoek toonde aan, dat de door hem gevonden wetmatigheden ook opgaan voor andere soorten, waaronder de mens.
De korte conclusie van Mendels onderzoek was, dat verscheidene paren van contrasterende eigenschappen voortkomen uit een factor die alternatieve vormen heeft. Elke plant heeft één paar van deze factoren die een bepaalde eigenschap bepalen, één factor van elke ouderplant.
Mendel wist nog niet van DNA, genen of chromosomen. Wat hij een factor noemde wordt tegenwoordig als een gen aangeduid en de alternatieve vormen van een gen worden allelen genoemd.
Een Mendeliaanse overerving van een bepaalde eigenschap is een overerving waarbij de nakomeling van elk van beide ouders één genvariant (allel) ontvangt. De twee varianten samen (een van de mannelijke ouder, een van de vrouwelijke ouder) bepalen het genotype, welke eigenschap de nakomeling zal gaan vertonen (het fenotype). Eén genvariant is hierbij dominant, de andere recessief. Alleen wanneer een nakomeling van beide ouders de recessieve genvariant ontvangt, zal deze nakomeling de recessieve eigenschap laten zien. Bij het aanwezig zijn van één kopie van beide genvarianten zal de dominante genvariant overheersen over de recessieve variant. Dit is dus onafhankelijk van de afkomst van deze genvarianten: het maakt niet uit of de dominante genvariant van de vrouwelijke of van de mannelijke ouder komt.
Mendels experimenten.
Bij het kruisen van de erwtenplanten lette Mendel op de verschillende kenmerken van deze planten en bekeek elk kenmerk afzonderlijk. Normaal gesproken bestuiven erwtenplanten zichzelf en elkaar via bestuiving door de lucht, maar Mendel schermde de planten zodanig af, dat hij zelf de bestuiving kon regelen (door het stuifmeel van de ene gewenste plant aan te brengen op de andere plant waarin hij geïnteresseerd was). Hierdoor had hij volledige controle over zijn experiment.
De zeven eigenschappen van de erwtenplanten die Mendel bestudeerde, konden elk op twee mogelijke manieren voorkomen en waren de volgende:
Mendel kruiste in zijn eerste experiment twee planten die verschilden in de eigenschap die hij op dat moment bestudeerde (hij bestudeerde de eigenschappen een voor één, niet alle tegelijk). Hij zag dat na kruising van twee planten elke plant van de eerste generatie (die hij aanduidde als F1) de eigenschappen van een van de ouderplanten had. De eigenschap die in de eerste generatie tot expressie komt is dominant en de alternatieve eigenschap is recessief.
In de tweede generatie (aangeduid met F2), die ontstond na kruising van twee planten uit de eerste generatie (F1) liet 75% van de planten de dominante kenmerken zien, terwijl 25% van de planten de recessieve eigenschappen had. Nu konden de recessieve eigenschappen doorgekweekt worden, waarbij in latere generaties geen veranderingen aan de eigenschap meer optraden. Als de exemplaren met dominante eigenschappen echter werden doorgekweekt hield een vierde (25%) deel hiervan voor 100% de dominante eigenschappen, terwijl het overige deel weer dezelfde 3:1 verdeling tussen dominante en recessieve eigenschappen liet zien als de F2-generatie.
Mendel stelde de volgende hypothese op:
De Wetten van Mendel.
Mendel heeft drie wetten gevormd;
Berekening van het genotype en fenotype.
Het genotype is bij voortplanting door een relatief eenvoudig sommetje te bepalen, bijvoorbeeld de kans op een kind met blauwe ogen. Hoewel de oogkleur in werkelijkheid door verschillende genen wordt bepaald, wordt het probleem hier versimpeld tot een enkel gen. Het gen voor bruine ogen is dominant en het gen voor blauwe ogen is recessief. Een homozygote moeder met bruine ogen (BB) krijgt een nakomeling met een heterozygote vader met bruine ogen (Bb). Om het aantal verschillende soorten nakomelingen te bepalen, wordt een kruisschema (vierkant van Punnett) gemaakt. Let wel, het vierkant van Punnett kan niet worden gebruikt voor het berekenen van de kans op een specifiek fenotype.
Zoals te zien is zijn er twee verschillende genotypes mogelijk, BB en Bb. Het fenotype dat bij deze genotypes hoort is in alle twee de gevallen bruin. De kans op een kind met blauwe ogen is dus 0/4=0% en de kans op een kind met bruine ogen is 4/4=100%. Desondanks is de kans op een kind dat drager is van blauwe ogen 2/4=50%.

</doc>
<doc id="23107" url="https://nl.wikipedia.org/wiki?curid=23107" title="Thymine">
Thymine

Thymine is een van de nucleobasen in DNA. De stof komt voor als een wit kristallijn poeder.
Synthese.
Thymine kan op verschillende manieren bereid worden. Een mogelijk manier is de cyclisatie van N-ethoxycarbonyl-3-methoxy-2-methylacrylamide in een ammoniakoplossing:
Een alternatieve synthesemethode gaat uit van 3-methylappelzuur, die met ureum een decarboxylering en condensatiereactie in rokend zwavelzuur ondergaat:
Structurele eigenschappen.
In principe kan thymine tautomeriseren en ook in de enolvorm voorkomen, naast de meer gebruikelijke lactamvorm:
Biochemische functies.
Samen met adenine, cytosine en guanine wordt deze base in een DNA-keten gebonden. Thymine kan twee waterstofbruggen vormen met adenine. Door deze twee bruggen is DNA met veel thymine en adenine naar verhouding minder stabiel dan DNA met veel cytosine en guanine, die drie waterstofbruggen vormen. Thymine komt als nucleobase vrijwel uitsluitend voor in het DNA. In het RNA komt het zeer zelden voor (in het t-RNA). Daar wordt het in de regel vervangen door uracil.
Thymine, cytosine en uracil worden pyrimidinen genoemd.
Thymine vormt thymidine, een desoxyribonucleoside, bij binding met desoxyribose. In tegenstelling tot de andere nucleobasen vormt het geen ribonucleoside.

</doc>
<doc id="23108" url="https://nl.wikipedia.org/wiki?curid=23108" title="Bogoljoebov">
Bogoljoebov



</doc>
<doc id="23109" url="https://nl.wikipedia.org/wiki?curid=23109" title="Piringebergte">
Piringebergte



</doc>
<doc id="23110" url="https://nl.wikipedia.org/wiki?curid=23110" title="Alf Poier">
Alf Poier

Alf Poier (Judenburg, 22 februari 1967) is een Oostenrijks artiest en stand-upcomedian.
Hij werd geboren in Judenburg, Stiermarken. Hij begon met cabaret in 1995 in Graz, en won verschillende prijzen, waaronder de Salzburger Stier in, de Deutsche Kleinkunstpreis, Prix Phanteon, RTL Comedy Award in 2000 en de Oostenrijkse Karl in 2002.
In 2003, nam Poier deel aan het Eurovisiesongfestival en behaalde de 6e plaats met zijn lied "Weil der Mensch zählt" ("Omdat de mens telt"). Zowel lied als optreden waren een parodie op het songfestival.

</doc>
<doc id="23112" url="https://nl.wikipedia.org/wiki?curid=23112" title="Declinatie">
Declinatie

Het woord declinatie wordt in verschillende betekenissen gebruikt:

</doc>
<doc id="23113" url="https://nl.wikipedia.org/wiki?curid=23113" title="Gregor Mendel">
Gregor Mendel

Gregor Johann Mendel (Heinzendorf bij Odrau, Oostenrijks Silezië (tegenwoordig Vražné-Hynčice, Tsjechië), 20 juli 1822 – Brünn, Moravië (Oostenrijk-Hongarije) (tegenwoordig Brno, Tsjechië), 6 januari 1884) was een Oostenrijkse augustijn met belangstelling voor biologie. Hij wordt vaak de "vader van de genetica" genoemd. 
Levensloop.
Mendel bestudeerde in het klooster door middel van kweekproeven de overerving van eigenschappen van onder andere erwten en stelde een theorie op over hoe eigenschappen zich gedragen bij overerving en kruising. Hij ging er hierbij van uit dat de eigenschappen van gameten kunnen worden beschouwd als vaste eenheden, en dat de combinatie van twee van die eenheden zou bepalen wat voor eigenschap er tot uitdrukking zou komen. Hierbij kan het bijvoorbeeld voorkomen dat de ene eenheid dominant is over de andere, en dat die dominante eenheid dus tot expressie zou komen. Bij de vorming van de gameten krijgt iedere gameet willekeurig een van deze twee eigenschapseenheden toegewezen, en voor een andere soort eigenschap kan het een andere eenheid betreffen.
Om dit te bestuderen kweekte Mendel vele jaren erwten op de binnenplaats van het klooster, waarbij hij nauwkeurig bijhield welke plant welke was, door te nummeren, en ook bijhield welke plant welke bestoof (hiertoe moest hij persoonlijk de stampers bestuiven met een penseel en de meeldraden wegknippen), en op die manier probeerde hij statistiek te bedrijven. Hij was door zijn abt minder belast met zielverzorgende taken, en kon zich hierdoor veel richten op zijn onderzoek. Wel was Mendel docent op een plaatselijke middelbare school.
De wetmatigheden die Mendel ontdekte bij de bestudering van de overerving, worden nu nog de wetten van Mendel genoemd. Wanneer iets overerft op een manier zoals Mendel dat beschreef, wordt dat een Mendeliaanse overerving genoemd. Als door herhaalde zelfbestuiving in een populatie vrijwel geen heterozygoten meer voorkomen, zegt men dat de heterozygoten zijn uitgemendeld.
Toen hij in 1866 zijn ontdekkingen publiceerde trokken deze weinig aandacht. Rond 1900 werd zijn werk herontdekt door Hugo de Vries, Carl Correns en Erich von Tschermak, en sinds die tijd is Mendels naam een begrip geworden in de genetica en de biologie.
Er is heel wat discussie over de resultaten van zijn experimenten geweest. De juistheid van zijn hypothese kan onder andere door een herhaling van de experimenten worden aangetoond. Toch opperen sommigen, onder wie statisticus R.A. Fisher, wel dat hij wat met zijn cijfers moet hebben gesjoemeld om tot resultaten te komen die zo precies bij de verwachte verhouding van 3 tegen 1 liggen. Mendel had tevens geluk dat hij zeven eigenschappen van de erwt uitkoos die allemaal op een andere van de zeven chromosomen van de erwt bleken te liggen, zodat hij geen last had van koppeling van erfelijke eigenschappen, wat het trekken van conclusies zeer bemoeilijkt zou hebben. Uit recente verdere statistische analyse argumenteren Hartl en Fairbanks echter dat Mendel geen selectie of aanpassingen aan zijn resultaatcijfers gemaakt zou hebben.
De zeven eigenschappen waren:

</doc>
<doc id="23114" url="https://nl.wikipedia.org/wiki?curid=23114" title="Declinatie (taalkunde)">
Declinatie (taalkunde)

In de taalkunde is een declinatie of verbuiging het veranderen van de vorm van een woord, behalve een werkwoord, om de grammaticale functie van dat woord in het zinsverband aan te duiden. Het veranderen van een werkwoord heet vervoeging of conjugatie. Een taal waarin meer of mindere mate declinatie of vervoeging optreedt worden 'flecterend' genoemd. Declinatie en vervoeging zijn vormen van flexie. Declinatie betekent ook de verzameling vormen die een naamwoord aan kan nemen.
Prominente talen die een declinatie bezitten, zijn bijvoorbeeld het Duits, Latijn, Grieks, Pools en Russisch.
De grammaticale vormen die een woord kan aannemen worden naamvallen genoemd. Naamvallen worden vaak in kolommen ofwel woordparadigmata, rijtjes, weergegeven, waar menig taalstudent al dan niet goede herinneringen aan overhoudt.
Verschillende talen.
Nederlands.
Zelfstandige naamwoorden worden in het Nederlands alleen nog naar het verschil tussen enkel- en meervoud verbogen. Het gebruik van naamvallen voor persoonlijke voornaamwoorden is afgezien van datzelfde verschil verloren gegaan. Het verschil tussen het persoonlijke en het bezittelijke voornaamwoord bestaat wel nog steeds.
Latijn.
De declinatie in het Latijn wordt door middel van een suffix aangegeven. Er zijn zeven naamvallen: nominatief, genitief, datief, accusatief, vocatief, ablatief en de weinig voorkomende locatief en vijf declinaties, te weten met naamwoorden:

</doc>
<doc id="23115" url="https://nl.wikipedia.org/wiki?curid=23115" title="Mendel">
Mendel



</doc>
<doc id="23119" url="https://nl.wikipedia.org/wiki?curid=23119" title="Basculebrug">
Basculebrug

Een basculebrug is een beweegbare brug waarvan het brugdek open en dicht gaat door draaiing om een horizontale as haaks op de rijrichting en evenwijdig met het wegdek van de brug. De brug is uitgevoerd als een bascule met aan de ene kant van het draaipunt het brugdek en aan de andere kant het contragewicht.
Het contragewicht is meestal onzichtbaar weggewerkt onder de weg, in de basculekelder. Een ballastkist, in veel gevallen gevuld met beton en schroot, vormt het contragewicht. Doordat brugdek en contragewicht met elkaar in evenwicht zijn, kost het minder energie om de brug te openen en te sluiten.
De basculebrug is de opvolger van de ophaalbrug. Het belangrijkste verschil tussen deze twee bruggen is dat de basculebrug één draaipunt heeft en de ophaalbrug twee. Bij de ophaalbrug is aan het ene draaipunt het brugdek verbonden en aan het andere draaipunt het contragewicht. Als aandrijving van de basculebrug kan een verticaal (heel of) half panamawiel toegepast zijn, of een tandheugel. Er wordt ook wel voor hydraulische aandrijving gekozen.
Hoge beweegbare bruggen worden vaak uitgevoerd als basculebrug, omdat de basculekelder in dat geval bovengronds gebouwd kan worden. Het basculegedeelte van de Erasmusbrug in Rotterdam is het grootste en zwaarste van West-Europa. Doordat de Erasmusbrug niet loodrecht op de rijrichting scharniert staat de geopende brug scheef.
Het contragewicht is niet altijd in een kelder weggewerkt: het kan ook boven de weg hangen. Hierdoor heeft de brug meer het uiterlijk van een ophaalbrug, maar werkt volgens het principe van een basculebrug. De Noordkasteelbruggen in de haven van Antwerpen zijn van dit type.
Een basculebrug waarbij de ballastkist aan een zogenaamde staart boven en naast het wegdek hangt, wordt ook wel "staartbrug" genoemd. Bij het openen van de brug hangt de val naast de weg en naast het water. De Slauerhoffbrug in Leeuwarden is een typisch voorbeeld van een staartbrug.
Klapbrug.
Een klapbrug is een basculebrug zonder contragewicht. Het voordeel van een dergelijke brug is dat deze minder plaats inneemt, maar het grote nadeel is dat er veel meer energie nodig is om de klapbrug te openen dan bij de volwaardige basculebrug. Daarom worden klapbruggen alleen bij kleine overspanningen gebruikt.
In de provincie Groningen is "klap" of "klabbe" van oudsher de benaming voor een ophaalbrug in het algemeen.

</doc>
<doc id="23121" url="https://nl.wikipedia.org/wiki?curid=23121" title="Aardmagnetisch veld">
Aardmagnetisch veld

Het aardmagnetisch veld (ook wel aardmagneetveld) is het magnetisch veld dat de Aarde omringt. Het aardmagnetisch veld ontstaat doordat een vloeibaar mengsel van gesmolten ijzer en nikkel in de buitenkern van de aarde, om de binnenkern heen beweegt, die bestaat uit een vast mengsel van eveneens ijzer en nikkel. Deze beweging is het gevolg van de draaiing van de aarde om zijn as. 
Het magneetveld beschermt de planeet tegen de ioniserende straling van de zonnewind. De invloedzone van het aardmagnetisch veld, die vele duizenden kilometers ver in de ruimte reikt, wordt de magnetosfeer genoemd. Het aardmagnetisch veld wordt zwakker met toenemende afstand van de Aarde.
In het zonnestelsel hebben, naast de Aarde, alleen Mercurius, de 'gasreuzen' Jupiter, Saturnus, de 'ijsreuzen' Uranus, Neptunus en een van Jupiters manen Ganymedes een zelf-gegenereerd magnetisch veld. Onder de terrestrische ("aardachtige") planeten en alle manen van het zonnestelsel zijn de Aarde, Mercurius en Jupiters maan Ganymedes dus de drie uitzonderingen.
Het aardmagnetisch veld is de basis voor de werking van het kompas, een belangrijk navigatie-middel voor de zeevaart. Magnetische metingen zijn ook van nut bij geofysische exploratie en zijn verder belangrijk voor de scheepvaart, ruimtevaart en de geodesie.
Eigenschappen.
Vorm.
Aan het aardoppervlak is het aardmagnetisch veld grofweg te beschrijven als een dipoolveld, met een magnetische zuidpool in het noorden en een magnetische noordpool in het zuiden. Deze benadering van het aardmagnetische veld wordt het geomagnetisch dipoolveld genoemd. In werkelijkheid is er een afwijking, tussen het best passende dipolaire magnetische veld door de Aarde en het werkelijke veld. De plek waar de magnetische veldlijnen verticaal uit het aardoppervlak lopen, worden de magnetische polen genoemd. Op de plek waar dit bij de best passende dipool zou gebeuren, worden ze de geomagnetische polen genoemd. Hoe dichter men de evenaar nadert, hoe kleiner de hoek wordt tussen de veldlijnen en het aardoppervlak.
De magnetische veldlijnen schieten op het zuidelijk halfrond uit het oppervlak om op het noordelijk halfrond de Aarde weer te bereiken. Dit betekent dat de magnetische zuidpool zich bij de geografische noordpool – de pool op de denkbeeldige rotatieas – bevindt en niet bij de geografische zuidpool. De naald die het noorden op een kompas aangeeft, wijst naar de magnetische zuidpool (en dus ruwweg naar het geografische noorden). Verwarrend genoeg noemt men de magnetische zuidpool echter de geomagnetische noordpool. Op dezelfde manier wordt de magnetische noordpool de geomagnetische zuidpool genoemd.
De posities van de geomagnetische polen vallen ook niet geheel samen met de geografische polen. De hoek tussen de aardas en de as van de geomagnetische dipool bedraagt ongeveer 9,6°. De positie van de magnetische polen verandert langzaam en daarmee verandert de richting en sterkte van het magnetisch veld ook. De magnetische zuidpool bevindt zich op het moment in het noorden van Canada en "wandelt" elke dag ongeveer 90 meter naar het westen, richting Siberië. De magnetische noord- en zuidpolen bewegen onafhankelijk van elkaar. Op het moment is de magnetische noordpool verder van de geografische zuidpool verwijderd dan de magnetische zuidpool van de geografische noordpool.
De hoek tussen de richting van het geografische noorden en een kompasnaald wordt magnetische declinatie genoemd. Isogonen zijn de lijnen die de punten op het aardoppervlak met gelijke magnetische declinatie verbinden. De agoon is de lijn die de punten verbindt waar de declinatie nul is.
De hoek van het aardmagnetisch veld en het aardoppervlak heet inclinatie. Op hogere breedtegraden is de verticale component van het magnetisch veld groter dan de horizontale. Op het noordelijk halfrond zal een kompasnaald daarom de neiging hebben naar onderen willen wijzen, op het zuidelijk naar boven. Door een kompas met een (lichte) naald verticaal te houden kan de inclinatie gemeten worden; in Nederland en België is deze ongeveer 60°. Op de magnetische polen is dat 90°, nabij de evenaar gaat dit naar 0°.
De vergelijking van het aardmagnetisch veld met een grote dipoolmagneet is redelijk accuraat aan het aardoppervlak, maar in het binnenste van de Aarde is die benadering minder goed. In de aardmantel is een multipoolveld nodig voor een betere benadering: het "International Geomagnetic Reference Field" (IGRF).
Veldsterkte.
De sterkte van een magnetisch veld wordt gemeten met de magnetische fluxdichtheid formula_1 van het veld, die wordt uitgedrukt in tesla (T), een afgeleide SI-eenheid. Vroeger werd de inmiddels verouderde eenheid gauss (G) gebruikt (1 G = 10−4 T). Aan de evenaar bedraagt de fluxdichtheid aan het oppervlak 3,1 × 10−5 T, aan de polen ongeveer 6,0 × 10−5 T. In Midden-Europa is dit ongeveer 4,8 × 10−5 T, de horizontale component is daarbij 2,0 × 10−5 T, de verticale component 4,4 × 10−5 T groot. Binnenin de Aarde is de magnetische fluxdichtheid ongeveer honderd keer zo groot.
De magnetische veldsterkte formula_2, die hier vaak mee verward wordt, wordt gemeten in ampère per meter. De relatie tussen de twee eenheden wordt gegeven door de magnetische permeabiliteit:
Waarbij:
Deze lineaire relatie geldt echter alleen in vacuüm en in gassen vormt de relatie ook een redelijke benadering. Echter, in vaste materie –zoals binnenin de Aarde– kan de relatie non-lineair en anisotroop zijn, waardoor in de Aarde de vergelijking met een dipolair magnetisch veld niet meer opgaat.
Variaties en afwijkingen.
Door verschillen in magnetische permeabiliteit tussen verschillende gesteenten in de aardkorst treden kleine lokale afwijkingen (magnetische anomalieën) in het aardmagnetisch veld op. Zulke magnetische afwijkingen kunnen worden gevormd door in de ondergrond aanwezige ijzeren artefacten of stenen structuren zoals oude funderingen. In de archeologie worden soms met een magnetometer kleine variaties in kaart gebracht bij het zoeken naar restanten van menselijke nederzettingen.
Grotere variaties (magnetische anomalieën) komen ook voor. Het bekendste voorbeeld is de Zuid-Atlantische Anomalie, waarvan de oorzaak diep in de Aarde gezocht moet worden. De magnetische anomalie van Koersk in het zuiden van Europees Rusland is een voorbeeld van een magnetische anomalie die door een structuur in de aardkorst veroorzaakt wordt. In dit geval bevindt zich abnormaal veel ijzererts in de ondergrond die het magnetisch veld beïnvloedt.
Veranderingen van het aardmagnetisch veld.
Tijdelijke fluctuaties.
De elektrische invloed van bijvoorbeeld bliksem kan lokaal zorgen voor een verandering van het magnetisch veld. Er is tijdens onweer veel meer elektrische spanning in de atmosfeer. Het elektrische veld versterkt daarbij het aardmagnetisch veld tijdelijk en plaatselijk.
Langzame verandering.
Door wervelingen in het binnenste van de Aarde treedt een langzame verandering op van het aardmagnetisch veld. Hoewel op de lange termijn niet voorspeld kan worden hoe de magnetische declinatie –ook wel "variatie" genoemd– verandert, kan dit wel voor enkele jaren. Declinatiekaarten worden bijvoorbeeld door de British Admiralty om de vijf jaar uitgegeven.
Magnetische stormen.
In de bovenste delen van de aardatmosfeer wordt de zonnewind –de van de Zon afkomende stroom geïoniseerde deeltjes– afgebogen. Tegelijkertijd wordt het veld zelf sterk vervormd door de botsing met de zonnewind. De plek waar de botsing tussen de zonnewind en het aardmagnetisch veld plaatsvindt wordt de magnetopauze genoemd, de zone binnen de magnetopauze is de magnetosfeer.
Aan de schaduwzijde van de Aarde ontstaat een staart van plasma. Magnetische stormen, die ontstaan door zonne-erupties waardoor de zonnewind tijdelijk sterker wordt, kunnen de magnetische veldsterkte tijdelijk beïnvloeden (in de grootte van 100 tot 1000 nT). Tegelijkertijd wordt de ionisatie van deeltjes door de zonnewind sterker aan de zonnezijde van de Aarde. De elektrische stromingen die hierdoor worden opgewekt, beïnvloeden het aardmagneetveld. Dit wordt het sq-effect genoemd en het gaat hier om verschillen in de orde van 10 nT.
Voor de lagere regionen van de atmosfeer vormt de magnetosfeer een soort schild tegen de geladen deeltjes uit de zonnewind. Doordat de veldlijnen van het aardmagnetisch veld bij de magnetische polen loodrecht op het aardoppervlak staan, is deze schildwerking daar minder sterk. Met name in periodes van hoge zonne-activiteit komen stromen van geladen deeltjes hierdoor wel in de hogere delen van de atmosfeer voor. Dit veroorzaakt geomagnetische stormen die we terugzien als poollicht.
Afname van het magneetveld.
Sinds het begin van systematische metingen rond 1830 is de sterkte van het aardmagnetisch veld met ongeveer 10% afgenomen. In de 20e eeuw alleen bedroeg de afname 6%. Dit is een zeer snelle verandering op een geologische tijdschaal gezien, die tot nog toe niet is verklaard. Zo zou volgens berekeningen het veld al na ongeveer 10.000 jaar verdwenen kunnen zijn, vooropgesteld dat de interne opwekking van het magneetveld geheel zou wegvallen. Dit is echter langzamer dan de waargenomen afname, waardoor het vermoeden is ontstaan dat het veld bezig is om te draaien. Hierbij zou een tegenovergesteld veld opgebouwd worden terwijl het huidige veld versneld wordt afgebroken.
Omkeringen van het veld.
In de loop van miljoenen jaren heeft het aardmagnetisch veld zich vaker omgekeerd. Deze omkeringen zijn voor de laatste 160 miljoen jaar redelijk nauwkeurig bekend. Wat daarbij opvalt is dat de omkeringen tegenwoordig, maar ook 150 miljoen jaar geleden, gemiddeld ongeveer elke 300 000 jaar plaatsvinden, maar dat ertussenin een 'stille' periode is geweest waarin er 40 miljoen jaar lang géén omkering plaatsvond. De huidige periode duurt overigens al 780 000 jaar.
De omkeringen worden waarschijnlijk veroorzaakt doordat er veranderingen in de elektrische stromen in het binnenste van de aardkern plaatsvinden. Hierbij zal de sterkte van het veld eerst enkele honderden jaren lang afnemen, om daarna in de tegenovergestelde richting weer toe te nemen.
Door de afname van de sterkte is het goed mogelijk dat de bescherming tegen de zonnewind voor het leven op Aarde vermindert gedurende de komende paar duizend jaar. Er is nog weinig bekend over de precieze gevolgen die een verhoogde dosis zonnewind in de atmosfeer heeft op het klimaat en het leven op Aarde.
Opwekking van het aardmagnetisch veld.
De opwekking van het aardmagnetisch veld is een nog niet geheel verklaard fenomeen uit de magnetohydrodynamica. In het veld buiten de Aarde is er energie opgeslagen in de orde van grootte van exajoules (1018 J). De energie die binnenin de Aarde is opgeslagen, is vermoedelijk twee ordes van grootte meer. Bij de hoeveelheid draaibeweging van het aardmagnetisch veld wordt impulsmoment berekend.
In 2005 werd aangetoond dat het aardmagnetische veld in principe wordt opgewekt in vier regio’s die liggen op de overgang tussen aardkern en aardmantel. De magnetische flux concentreert zich in gebieden onder Noord-Amerika, Siberië en de kust van Antarctica. Men neemt aan dat deze regio’s in de loop van millennia ontstaan en weer verdwijnen door veranderingen in de convectiestroming binnenin de Aarde.
Dynamotheorie.
De meest aanvaarde theorie voor het ontstaan van het aardmagneetveld gaat uit van stromingen in de aardkern. Voor het ontstaan van magnetische velden om hemellichamen moet aan drie voorwaarden worden voldaan:
Net als bij een dynamo of elektromagneet wordt met het principe van inductie een stroom opgewekt en ontstaat het aardmagneetveld. Men noemt dit de "geodynamo", waarbij het aardmagnetisch veld uit kinetische energie van de buitenkern ontstaat.
De corioliskracht zal ervoor zorgen dat de magnetische polen altijd in de buurt van de rotatiepolen van de Aarde liggen.
Getijdenkrachttheorie.
Een alternatieve theorie verklaart het ontstaan van het aardmagnetisch veld uit getijdenkrachten die vooral de Maan, maar ook de Zon en andere planeten op de Aarde uitoefenen. Door deze krachten wordt de Aarde in haar rotatie afgeremd. De krachten werken echter sterker op de aardmantel dan op de aardkern, omdat de van de Maan af gerichte en naar de Maan toe gerichte zijdes van de aardmantel verder uit elkaar liggen dan de weerszijden van de aardkern. De mantel wordt daarom sterker afgeremd dan de aardkern, waardoor de binnenkern iets sneller roteert dan de mantel. Dit is mogelijk vanwege de vloeibare buitenkern die de twee scheidt. Deze beschouwing is met seismologische metingen gestaafd. Door de snellere rotatie van de binnenkern wordt door inductie een stroom opgewekt die het aardmagnetisch veld veroorzaakt.
Men neemt echter over het algemeen aan dat de waargenomen snellere rotatie van de binnenkern door het aardmagnetisch veld zelf wordt aangedreven en niet door getijdenkrachten. De snellere rotatie van de binnenkern is als zodanig een gevolg en niet de oorzaak van het aardmagnetisch veld.
Convectiemodel.
De oorzaak van het ontstaan van het veld wordt gezocht in de convectiestromingen bij de kern van de aarde. Die kern kan worden opgedeeld in een vaste binnenkern en een vloeibare buitenkern. De binnenkern is warmer dan haar omgeving door de grote druk. Daardoor wordt de buitenkern opgewarmd, zorgend voor beweging in de substantie. Dat zijn de convectiecellen die uit zichzelf zijn ontstaan. De buitenkern beweegt waardoor onder invloed van de warmte de ijzeratomen elektronen verliezen. Daardoor ontstaan in de buitenkern enorme elektrische stromen, die weer magnetische velden opwekken. De convectiecellen creëren dus een magneetveld. Doordat de richting van de magneetveldjes tegengesteld van elkaar zijn, is er geen dipolair magneetveld meetbaar. Met deze gegevens zou het aardmagnetisch veld dus niet verklaarbaar zijn. Maar wanneer de convectiecellen niet gelijk zijn, bijvoorbeeld wanneer er kleine verschillen optreden bijvoorbeeld in de grootte of dichtheid, heffen de magneetvelden elkaar niet helemaal meer op. Dan is er aan het oppervlak wel een dipolair magneetveld waardoor het aardmagnetisch veld ontstaat. Deze theorie, die het ontstaan van het aardmagnetische veld verklaart, heet het convectiemodel. Dit model kan naast het aardmagnetisch veld ook andere effecten verklaren, zoals de ‘seculaire variatie’ en de ‘magnetische jerks’. Het convectiemodel is opgezet door onder andere het KNMI, Stichting ‘De Koepel’ en sterrenwacht ‘Sonnenborgh’.
Onderzoek.
Geschiedenis.
In China was de magnetische werking van de Aarde al sinds de 4e eeuw v.Chr. bekend. Deze kennis kwam via de Mongolen in de 12e eeuw in Europa terecht, waar de eerste moderne kompassen werden gebouwd.
In 1600 publiceerde de Engelse arts en natuurkundige William Gilbert (1544–1603) zijn werk "De Magnete, Magnetisque Corporibus, et de Magno Magnete Tellure", waarin hij aantoonde dat de oorzaak voor de richting van een kompasnaald een magnetisch veld om de Aarde is. De astronoom Henry Gellibrand (1597 – 1636) ontdekte dat het veld niet statisch is, maar langzaam verandert.
In het begin van de 18e eeuw begon men systematische metingen te doen aan het aardmagnetisch veld. Er werd ontdekt dat er in het veld schommelingen optraden die enkele minuten tot dagen konden duren. De Duitse natuurkundige Carl Friedrich Gauss (1777–1855) toonde aan dat de oorsprong van het aardmagnetisch veld in het binnenste van de Aarde ligt en dat de oorzaak van de schommelingen van buiten komt.
Satellietmetingen.
Het aardmagnetisch veld wordt in meer dan tweehonderd meetstations over de wereld systematisch gemeten en in de gaten gehouden. Tegelijkertijd worden observaties met satellieten gedaan. Dit gebeurde voor het eerst in 1980, toen de Amerikaanse satelliet Magsat werd gelanceerd. De nauwkeurigste gegevens komen van de NASA-satelliet CHAMP, die sinds 2000 metingen aan het aardmagnetisch veld doet. Voor 2010 stond de lancering van de satelliet Swarm op het programma. Op 19 september 2013 kwam de eerste van de Swarm-satellieten van ruimtevaartorganisatie ESA echter pas aan bij het kosmodroom Plesetsk in Rusland, kort daarop gevolgd door de rest. De Swarm-satellieten, waarvan de naam nogal ambitieus lijkt, aangezien het slechts om drie exemplaren gaat, werden alle op 22 november 2013 vanaf deze basis gelanceerd met een Rokot-raket. De drie satellieten bestuderen het aardmagnetisch veld tot in detail. Dit verklaart ook de weinig conventionele vorm van de satellieten, die eruitzien als een trapezium met daaraan een 9 m lange steel, die in de ruimte uitschuift. Aan de uiteinden van de steel bevinden zich de sensoren voor het meten van het magneetveld. Op deze manier wordt voorkomen dat magnetische straling van de rest van de kunstmaan de metingen beïnvloedt.
Geofysische modellering.
Sinds 1995 worden ook numerieke computersimulaties gebruikt om te onderzoeken hoe het aardmagnetisch veld in de toekomst zou kunnen gaan veranderen en wat de oorzaken voor veranderingen in het verleden zijn. De rekentijden voor deze simulaties zijn zeer lang: om bijvoorbeeld de verandering van het magneetveld over 300.000 jaar te berekenen is een jaar nodig. De op deze manier berekende modellen zijn zeer realistisch en leveren bevestigingen voor theorieën over het magneetveld. De exacte samenstelling van het binnenste van de Aarde blijft hierbij een grote onzekerheid. Zo zijn bijvoorbeeld driedimensionale turbulentiestromen in de buitenkern nog niet goed te modelleren.
Vanaf de jaren zestig zijn de principes bekend voor het maken van schaalmodellen van de "geodynamo". De materialen die gebruikt worden moeten stromings- en stofeigenschappen hebben die de werkelijkheid benaderen. Lange tijd bleven er extreme schaalverschillen optreden tussen de werkelijkheid en het model. Pas in 2000 lukte het een realistisch magneetveld in een schaalmodel op te wekken, toen de aanwezigheid van vloeibaar natrium in het model werd geïntroduceerd.
Toepassingen van het aardmagnetisch veld.
Geomagnetisme als exploratiemethode.
Zowel wereldwijd als lokaal worden er geomagnetische metingen gedaan. Het in kaart brengen van magnetische anomalieën is naast seismiek een belangrijke methode om structuren in de ondergrond in kaart te brengen. Dit komt onder andere goed van pas bij het zoeken naar grondstoffen. Magnetische metingen worden verder gebruikt in de navigatie en de geodesie. Voor de nauwkeurige vaststelling van de richting van het magnetisch veld, wordt een "Boussole-theodoliet" gebruikt.
Opwekken van energie met magneten.
Er is weleens voorgesteld dat het aardmagnetisch veld gebruikt kan worden gebruikt om energie te winnen, wat door een groot aantal tegenstanders wordt afgedaan als pseudowetenschap. Onder de ontwerpers van elektromotoren die worden aangedreven door het aardmagnetisch veld bevinden zich Benjamin Franklin en Oleg Jafimenko. Tot nog toe zijn echter nog geen realistische ontwerpen gemaakt.
De Engelse uitvinder Cromwell Varley ontdekte in 1867 dat een dynamo niet opgestart hoeft te worden door een energiebron. Hij gebruikte het aardmagnetisch veld om door inductie genoeg veldsterkte in de wikkelingen van de stator op te wekken om de dynamo aan het werk te krijgen.
Dieren en het aardmagnetisch veld.
Een aantal soorten dieren –zoals blindmuizen, postduiven, trekvogels, zeeschildpadden, haaien en waarschijnlijk walvissen– zijn in staat het aardmagnetisch veld waar te nemen en dat te gebruiken om zich te oriënteren bij het ondernemen van lange reizen. Dit fenomeen wordt verklaard doordat er zich in de organen van deze dieren ferromagnetische mineralen bevinden.
Een aantal in oppervlaktewater levende micro-aerofiele bacteriën hebben organellen die magnetosomen genoemd worden en die de magnetische mineralen magnetiet of greigiet bevatten. Hierdoor worden de bacteriën parallel aan de veldlijnen van het aardmagnetisch veld gericht. Op het noordelijk halfrond "zwemmen" ze hierdoor naar het zuiden; op het zuidelijk halfrond naar het noorden. Vanwege de inclinatie van het magneetveld zullen ze echter in beide gevallen ook naar onderen zwemmen en in de voor deze soorten bacteriën gebruikelijke bodemmilieus blijven waar de zuurstofconcentraties laag zijn. In de biologie noemt men dit verschijnsel magnetotaxis.
Paleomagnetisme en paleomagnetische toepassingen.
Paleomagnetisme in de platentektoniek.
Veranderingen in het magneetveld van de Aarde worden gebruikt door paleomagnetisme, een wetenschappelijk vakgebied dat continentverschuivingen uit het verleden onderzoekt.
IJzerhoudend gesteente –dat boven zijn Curietemperatuur wordt verhit en daarna afkoelt– wordt gemagnetiseerd in de richting van het magneetveld waaraan het blootstaat, normaal gesproken is dat het aardmagnetisch veld. Omdat het aardmagnetisch veld zich eens in de paar honderdduizend jaar omdraait, kan gesteente aan de hand van zijn magnetisme worden gedateerd.
Paleomagnetisme heeft belangrijk bewijs geleverd voor oceanische spreiding, een belangrijk concept binnen de theorie van plaattektoniek. Volgens deze theorie groeit bij mid-oceanische ruggen de aardkorst in een ongeveer continu tempo aan. Bij het in kaart brengen van het magnetisme van de oceaanbodem bleek dit magnetisme zich in stroken voor te doen, nu eens naar het noorden, dan weer naar het zuiden gericht. Dit concept kon via de omkeringen van het aardmagnetisch veld verklaard worden.
Bij platentektoniek bewegen de continenten over het aardoppervlak, waardoor ook de richting van gesteente naar de magnetische polen geleidelijk verandert. Door het paleomagnetisme van een opeenvolging van gesteentelagen vast te stellen kan daarom een grove schatting worden gemaakt hoe het betreffende continent in het verleden heeft bewogen.
Paleomagnetisme in de paleontologie.
Door de afname van het aardmagnetisch veld tijdens een omkering van het aardmagnetisch veld wordt de Aarde aan meer schadelijke straling van de Zon blootgesteld. Aangezien mutaties in genetisch materiaal veroorzaakt worden door deze straling, zou het tempo waarmee genetisch materiaal muteert kunnen versnellen in die periode. Deze opvatting wordt ook ondersteund door onderzoek van paleontologen die met biostratigrafisch onderzoek in tijden van omkeringen een relatief snellere verandering van soorten kleine organismen hebben vastgesteld. Waarschijnlijk zorgt de verhoogde dosis ioniserende straling in deze perioden voor een toename van de mutaties in het DNA, zodat de evolutie in een versnelling raakt.

</doc>
<doc id="23122" url="https://nl.wikipedia.org/wiki?curid=23122" title="Ritme">
Ritme

Ritme is een specifieke herhaling (in bijvoorbeeld de tijd of de ruimte) door middel van accenten, die een zeker patroon of regelmaat vertonen. Het is een belangrijk aspect van muziek, kunst, architectuur, film, dans, veel poëzie, esthetiek in het algemeen, maar ook van het dagelijks leven (vooral dag-, week- en jaarritme), het aanleren van nieuwe kennis en vaardigheden, van reclameteksten en hypnotisch taalgebruik. Ritme zorgt voor een ervaring van herkenning, rust en overzicht.
Muziek.
In de muziek is het ritme een van de middelen die de componist bij het componeren van muziek tot zijn beschikking heeft. Andere middelen zijn: het metrum, het tempo, de dynamiek, het timbre, de harmonie, het toonstelsel, de instrumentatie, en de melodie.
In muziek is het ritme doorgaans in overeenstemming met een maatsoort. De snelheid van een ritme wordt niet het tempo genoemd; het tempo wordt bepaald aan de hand van het metrum of maat. Maar het ritme kan wel het tempo duidelijk maken, daar dit het metrum kan voorzien van hoorbare pulsen. Indien het ritme zodanig gebruikt wordt dat het metrum niet meer herkend wordt, spreken we van zwevende ritmiek.
Een bijzondere vorm van ritme is syncopatie. Een syncope is een ritmisch of melodisch accent dat niet samenvalt met de tel van een maat, maar juist ervoor of erna wordt gespeeld.
Ritme, maat, maatsoort en metrum zijn hoewel sterk verwant, toch verschillende begrippen, die wel ten onrechte door elkaar gebruikt worden. Metrum behelst de puls, de drijvende 'hartslag' binnen een tempo, terwijl het ritme op organische wijze kan zorgen voor variatie in tijdsduren van de tonen binnen de gegeven puls. 
Verschillende muziekgenres gebruiken verschillende ritmes. De meeste westerse muziek maakt gebruik van "divisieve" ritmes, resulterend in regelmaat. In veel niet-westerse en Balkan-muziek worden vaak "additieve" ritmes gebruikt, resulterend in onregelmatige zinslengten en ritmes. Een voorbeeld is het 'aksak'-ritme, waarbij afwisselende groepjes van twee en drie tonen onregelmatig achter elkaar worden geaccentueerd (Vb. 2+3, of 2+2+2+3). De meeste westerse klassieke muziek gebruikt eerder eenvoudige ritmes in maatsoorten zoals 4/4 of 3/4.
De drummer of percussionist leidt het metrum en ritme bij veel bands. Een bekende groep die bijna alleen met ritme speelt is de Amerikaanse slagwerkgroep Stomp. Deze groep verzint complexe ritmestructuren, die de bandleden met allerlei 'waardeloze' voorwerpen ten uitvoer brengen.
Architectuur.
Ritme speelt een rol in de architectuur en kan ook visueel worden ervaren, zoals bij het zien van een film (beeldritme), of een veranderend patroon.
Ritme in tijd bij de mens.
Bij activiteiten samen met anderen wordt het ritme in tijd mede bepaald door die anderen. Dit kan ook het geval zijn in omgekeerde zin: het vermijden van spitsuur of hoogseizoen wegens kosten en/of ongemak.
Een dag- en weekritme wordt onder meer bepaald door opgelegde werktijden en door openingstijden, dienstregelingen en dalurenkorting. Een dag- en jaarritme wordt verder onder meer bepaald door daglicht en buitentemperatuur. Op scholen is er vaak een weekrooster.
Een maandritme wordt bij een per maand ontvangen inkomen en weinig financiële reserves soms bepaald door de dag van uitbetaling van het inkomen.
In diverse religies is er een weekritme qua rustdag / heilige dag (meestal zondag, zaterdag of vrijdag).
Iemand kan ook zonder externe factoren hechten aan een bepaald vertrouwd ritme.
Bij het verzetten van de klok (wisseling tussen zomertijd en wintertijd) kunnen in dit verband worden onderscheiden de factoren die gekoppeld zijn aan kloktijden (opgelegde werktijden, openingstijden, dienstregelingen en dalurenkorting) en natuurlijke factoren (daglicht en buitentemperatuur).

</doc>
<doc id="23124" url="https://nl.wikipedia.org/wiki?curid=23124" title="Drumstel">
Drumstel

Een drumstel of drums is een verzameling slagwerkinstrumenten die door een enkele drummer bespeeld wordt.
Opbouw.
De basisopstelling van een drumstel bestaat uit een aantal trommels en een aantal bekkens:
De opstelling wordt veelal onderverdeeld naar het aantal trommels, dus zonder de bekkens. Daarnaast kan gebruikgemaakt worden van andere slaginstrumenten zoals koebellen, woodblocks, triangels, buisklokken of tamboerijnen.
Het hart van een drumstel bestaat uit de bassdrum, de snaredrum en de hi-hat. De bassdrum wordt met een basspedaal bediend en geeft de lage klanken. Onder het ondervel van de snaredrum is een matje met metalen snaren gespannen. Hierdoor maakt de snaredrum of snare een fel en scherp geluid. Een hi-hat is een combinatie van twee bekkens en een pedaal, gemonteerd op een metalen standaard. Door het bespelen van het bovenste bekken met stokken of brushes, terwijl de druk op het pedaal wordt gevarieerd, ontstaan verschillende klankeffecten; het karakteristieke tsssj-geluid van de hi-hat.
Bij bekkens bestaat er een onderscheid tussen afslagbekkens ("crash cymbals") en ritmebekkens ("ride cymbals"). Daarnaast bestaan er ook specifieke bekkens als de "splash" (klein afslagbekken met een hoge klank) en de "china" (een speciaal gevormd afslagbekken met een korte en robuuste klank).
Een conventionele driedelige set bestaat uit een bassdrum, een snaredrum, een hangende tom, een hi-hat en een hangend bekken. Een vierdelige set heeft daarnaast nog een tom, een hangende dan wel een staande. De hangende tom komt soms in de plaats van het bekken, maar er kan ook juist een bekken bijgeplaatst worden, zodat er een afslagbekken en een ritmebekken is. Bij een vijfdelige set is er een derde tom.
De vellen van alle trommels worden dusdanig gespannen, dat het geluid van iedere trom op elkaar is afgestemd. Trommels produceren geen regelmatige geluidstrillingen met een toonhoogte, maar een ruis en daarmee een klank.
De drummer bespeelt het drumstel met drumstokken of brushes. De stokken geven een hard geluid, de brushes geven een zacht en wat waterig geluid. Kenmerk van een drummer is dat deze handen en voeten onafhankelijk van elkaar beweegt in een bepaald ritme zonder de maat te verliezen.
Sommige drummers maken gebruik van twee bassdrums; meestal zijn deze niet gelijk qua diepte en omtrek. Soms gebruikt een drummer een dubbel-bass-drumpedaal. Hiermee wordt het effect van een dubbele bassdrum bereikt, zonder dat er twee bassdrums staan opgesteld. Verder gebruiken sommige drummers meerdere hi-hats, toms en snaredrums. Het geluid van een drumstel wordt voornamelijk bepaald door de bekkens, snaredrum en bassdrum. Omdat bekkens en snaredrum makkelijk mee te nemen zijn, neemt de drummer die meestal zelf mee naar de repetitieruimte of het podium op als er een 'backline' drumstel staat. De meeste drummers nemen ook vaak hun eigen hardware mee. Voornamelijk het bassdrumpedaal (of dubbel bassdrumpedaal).
Geschiedenis.
New Orleans was het centrum waar Afro-Amerikaanse muziek zich in brassbands vermengde met Europese militaire muziek en westerse muziekinstrumenten en daarbij zowel nieuwe muziekvormen zoals ragtime, dixieland en uiteindelijk jazz voortbrachten, als nieuwe muziekinstrumenten. De oude Afrikaanse muziek was beïnvloed door het verbod op instrumenten waarmee mogelijk opgeroepen kon worden tot verzet, zoals de Negro Act die was ingevoerd in South Carolina na de Stono-opstand in 1739. Ritmes werden daarna gespeeld met alternatieve instrumenten en het lichaam zelf. Afrikaanse ritmes die in de zuidelijke staten verloren gingen, zouden later via de Caraïben en Latijns-Amerika weer terugkeren. Na de Amerikaanse Burgeroorlog vormden veel zwarte musici bands met instrumenten die overgebleven waren uit de oorlog. In de begrafenisbands die speelden bij wat later bekend werd als jazzbegrafenissen waren er aparte musici voor de kleine trom, nu beter bekend als de snaredrum, de grote trom of bassdrum en andere percussie-instrumenten zoals bekkens en xylofoons.
Naarmate deze bands meer binnen op gingen treden, werd een kleinere bezetting gewenst. Zo werden de bassdrum en de snaredrum wel door een persoon bespeeld in wat "double-drumming" werd genoemd. Hierbij werden beide handen gebruikt, wat de mogelijkheden beperkte. De ontwikkeling van het basspedaal waarbij zowel met handen als voeten gespeeld kon worden, betekende een belangrijke uitbreiding van die mogelijkheden.
In 1886 bespeelde Simon Davis al een basspedaal. Een jaar later verkreeg George Olney uit Saint Louis een octrooi op een basspedaal dat zowel bassdrum als bekken bespeelde. De bassdrum fungeerde daarna steeds meer als ophangpunt of "contraption", kortweg "trap", voor een verscheidenheid aan percussie-instrumenten. Edward "Dee Dee" Chandler ontwierp in 1894 of 1895 een basspedaal waarbij de klopper aan de onderzijde verbonden was met het pedaal en aan de bovenzijde aan de bovenrand van de bassdrum. Chandler speelde in het orkest van John Robichaux en met deze vinding kwamen zijn handen vrij om een "trap drum" te bespelen, waarmee het drumstel, aanvankelijk "trap set" genoemd, geboren was.
Anderen volgden met verbeterde modellen van het basspedaal, waaronder Sonor in 1900, maar de uitvoering bleef rudimentair. Dat gold ook voor het pedaal van Leedy dat op dat moment als een van de beste beschouwd werd. William F. Ludwig met zijn broer Theo waren drummers en vertegenwoordigden daarnaast Leedy. William ontwierp een bruikbaar model dat in 1909 op de markt werd gebracht door Ludwig &amp; Ludwig.
De snaredrum werd bij marsmuziek vanouds gespeeld met "traditional grip", met een hand onderhands en de andere bovenhands. Deze grip volgde uit de trommel die scheef hangt om het lopen mogelijk te maken. Bij jazzdrummen, met zijn invloeden uit de marsmuziek, bleef de "traditional grip" in gebruik, maar met de horizontale snaredrum was deze grip niet meer noodzakelijk en in andere muziekvormen kwam de "matched grip" met beide handen bovenhands steeds meer op.
In deze tijd waren de mogelijkheden van geluidsversterking nog beperkt, waarmee de drums de andere instrumenten al snel konden overstemmen. Rond 1912 werden mede om deze reden brushes ontwikkeld. Het drumstel zelf werd daarbij steeds uitgebreider.
Het nieuwe drumstel vroeg om nieuwe technieken die zich ontwikkelden in interactie met de ontwikkeling van jazz. Een van de belangrijkste vroege drummers was Baby Dodds die onder meer met Louis Armstrong speelde. Dodds speelde de beat met de bassdrum terwijl hij roffels uitvoerde op de snaredrum. Dodds wist het woodblock te elimineren door de rand van de drum te gebruiken en begon rond 1919 de bekkens te bespelen met zijn stokken. William Ludwig zag Dodds spelen op een rivierboot en zag hem stampen met zijn linkervoet en maakte daarop een met de voet bespeelbaar bekken voor hem. De lage Ludwig "snowshoe" werd ook wel "sock cymbal" of charlestonpedaal genoemd. Dodds zelf beviel het echter niet en hij speelde er niet mee. Rond 1928 bestond het drumstel van Dodds uit een snaredrum, een Chinese "tack head" tomtom en een bass drum van Ludwig, een jazzbekken en een Chinees crashbekken van Zildjian, twee "cowbells" en een "woodblock".
Na de "sock cymbal" kwam Walberg and Auge in 1925 met de "low boy" of "low hat". Kort daarna kwamen ze met een verhoogde versie, de hihat. Vooral onder invloed van Jo Jones verschoof het ritme van de bassdrum daarna naar de hihat.
Andere invloedrijke vroege drummers waren Zutty Singleton en Chick Webb.
Victor bracht in 1917 de eerste jazzplaat uit, "Livery Stable Blues" van de Original Dixieland Jass Band, met op de B-kant "Dixieland Jass Band One-Step". Dit waren nog akoestische opnames, direct vanuit de hoorn op de plaat of wasrol. Het nummer werd opgenomen door Charles Sooy en gewend als hij was aan het opnemen van opera, moest Sooy drummer Tony Sbarbaro ver naar achteren plaatsen om overbelasting te voorkomen. Kort daarna volgden opnames van de Louisiana Five van drummer Anton Lada. Opnames van deze tijd laten dus minder drums en blazers horen dan tijdens live-optredens.
Drummer Art Hickman was bandleider van een van de eerste bigbands. Deze speelden meestal jazz, wat zich in de jaren 1930 ontwikkelde tot swing waarbij het drumstel een centrale plaats innam. Met de contrabas begonnen de drums de ritmesectie te vormen, gestimuleerd door sterke bassisten als Jimmy Blanton en Walter Page. De ritmesectie van Page met drummer Jo Jones, gitarist Freddie Green en pianist Count Basie vormde een belangrijke invloed op latere ritmesecties in de jazz.
Drummer Gene Krupa was in 1927 een van de eerste die een bassdrum inspeelde op plaat. Geluidstechnicus Tommy Rockwell van OKeh vreesde dat deze te luid was om een goede opname te kunnen maken, maar dit viel uiteindelijk mee. De ontwikkeling van de microfoon en andere technieken had het mogelijk gemaakt om platen elektrisch op te nemen. De nieuwe opnametechniek had een breder frequentiespectrum en kon zowel subtielere als luidere geluiden oppikken.
Waar de "tack heads" nog niet te stemmen waren, maakte Slingerland op verzoek van Krupa tomtom's met stembare drumvellen. Tot dan stond de drummer in dienst van de band, maar met Krupa werd deze ook een solist. Op "Sing, Sing, Sing (With a Swing)" van Benny Goodman speelde Krupa in 1937 de eerste lange drumsolo die op plaat kwam.
Buddy Rich begon op zeer jonge leeftijd met drummen, maar 1937 was het begin van zijn jazzcarrière. Hij zou uitgroeien tot een zeer invloedrijke drummer, waarvan Krupa gezegd zou hebben "the greatest drummer ever to have drawn breath".
Louie Bellson begon in 1946 met het gebruik van dubbele bassdrum toen hij terugkeerde bij Ted Fio Rito. Gretsch bouwde deze naar een idee dat Bellson in 1938 op vijftienjarige leeftijd opdeed. Ook bij Duke Ellington speelde Bellson met dubbele bass. In de jazz vond de dubbele bass ingang bij drummers als Ray McKinley en Ed Shaughnessy. Ginger Baker en Keith Moon zagen in 1966 Sam Woodyard met een dubbele bassdrum spelen tijdens een concert van Duke Ellington en begonnen daarna zelf met deze opzet, Baker in Cream en Moon in The Who. De dubbele bass zou daarna een belangrijk onderdeel van de heavy metal worden. Steve Wacholz van Savatage gebruikte zelfs een driedubbele bass.
In de jaren 1940 ontstond een beweging weg van de dansmuziek en kwam de nadruk te liggen op luistermuziek. In deze bebop was het dansritme niet meer leidend en kon zowel hoger als lager liggen. Bij de drums verschoof vooral onder invloed van Kenny Clarke de nadruk naar het ridebekken, terwijl Clarke de bassdrum gebruikte voor onregelmatige accenten ("dropping bombs"). Een andere belangrijke drummer uit deze periode was Max Roach. De nieuwe drumstijl maakte meer "call-and-response" mogelijk. Cooljazz en het gerelateerde westcoast-jazz waren een reactie op het steeds complexere bebop. Het drumstel kon bij deze eenvoudigere stijlen kleiner worden en kreeg intrekbare "spurs". Halverwege de jaren 1950 kwam hardbop op, wat meer emotie in de muziek bracht dan cooljazz. Max Roach legde zich hierop toe en ook Art Blakey was belangrijk in dit genre waarin drummers weer meer de rol van solist kregen.
Afro-Cubaanse jazz ontstond begin jaren 1940 met Mario Bauzá en Machito als grondleggers. In 1946 nam Stan Kenton als eerbetoon het nummer "Machito" op en Dizzy Gillespie trad in 1947 op met Chano Pozo, de percussionist van Machito. Zo ontwikkelde zich latin jazz waarbij voor de drummer de nadruk lag op de "downbeat" en niet op de tot dan gebruikelijke "upbeat". Latin-invloeden zouden daarna een belangrijke rol blijven spelen in jazz. Steeds meer drummers gebruikten alle vier de ledematen voor solowerk. Elvin Jones werd bekend vanwege zijn polyritmische spel waarbij de verschillende instrumenten onafhankelijk van elkaar bespeeld leken te worden. Jones gaf aan dat die onafhankelijkheid slechts schijnbaar was, in werkelijkheid is coördinatie essentieel. Jones was met Tony Williams grotendeels verantwoordelijk voor een nieuwe richting in jazzdrummen. Ook Roy Haynes speelde veel polyritmisch en bij hem werd het ridebekken het centrale instrument.
Tot deze periode werden drumvellen nog steeds van dierenhuid gemaakt. Deze krompen en zetten uit met temperatuursverschillen en waren gevoelig voor vocht. Met de ontwikkeling van de polyester film bracht Marion "Chick" Evans in 1956 onder Evans Drumheads de eerste synthetische drumvellen op de markt, een jaar later gevolgd door drummer Remo Belli die met zijn bedrijf Remo drumvellen van mylar maakte.
De "backbeat" wordt al sinds de begindagen van de jazz gebruikt, zoals in Chicago-style dixieland, maar dit was slechts in delen van nummers. De backbeat zou gebaseerd zijn op een vergelijkbare techniek van bassisten, de "slapping bass". Daarbij wordt de downbeat gespeeld en worden tijdens de upbeat de snaren tegen de toets van de contrabas geslagen.
De backbeat werd echter aanvankelijk als te overheersend beschouwd om het gedurende een heel nummer te gebruiken. "Back Beat Boogie" uit 1939 van Harry James was een aanzet daartoe en in de jaren 1940 werd in rhythm-and-blues – toen nog race music geheten – de backbeat in toenemende mate gebruikt. In 1945 werd "Who Threw the Whiskey in the Well" van Lucky Millinder met Wynonie Harris op zang een hit waarbij de backbeat met een handklap uit werd gevoerd. Millinder gebruikte dit daarna ook in "There's Good Blues Tonight" en "Shorty's Got to Go" en in 1948 bracht Harris "Good Rockin' Tonight" uit met een backbeat met handklap en ook drums van Clarence "Bobby" Donaldson. Jimmy Preston met "Rock the Joint" uit 1949 met Eddie Winters op drums, Fats Domino met "The Fat Man" uit 1950 met Earl Palmer op drums en Jackie Brenston met "Rocket 88" uit 1951 met Willie Sims op drums zijn andere vroege voorbeelden. Dat laatste nummer wordt wel genoemd als eerste rock-'n-roll-nummer. De backbeat werd daarna de basis van populaire muziek.
Fred Below droeg met zijn backbeat belangrijk bij aan de ontwikkeling van het ritme van de Chicago blues. Daarnaast was hij een belangrijke vroege rockdrummer. Vroege rock ontstond onder invloed van onder meer countrymuziek en rhythm-and-blues en dit was dan ook van invloed op de stijl van het rockdrummen. De drummers van deze muziekstijlen namen nieuwe technieken over van de belangrijke jazzdrummers en zo zijn in veel vroege rocknummers als "Topsy II" van Cozy Cole – zelf een jazzdrummer – en "Teen Beat" van Sandy Nelson drumpatronen te horen die Krupa twintig jaar eerder populair had gemaakt. De drums van Ron Wilson op "Wipe Out" van The Surfaris maakten het een van meest onderscheidende instrumentale liedjes uit die periode.
Tot dan was de vierdelige set in alle verschillende muziekstijlen de standaard, maar veel rockdrummers voegden hier een tom aan toe en Hal Blaine begon gebruik te maken van multi-toms. Het drumstel werd hierna zwaarder uitgevoerd vanwege de ruigere manier van bespelen en de vijfdelige set was rond 1970 de nieuwe standaard. Cowbells en woodblocks maakten hier geen standaardonderdeel meer van uit.
Na enkele jaren dominantie door The Beatles werd rock eind jaren 1960 zeer gevarieerd. Terwijl rockdrummen nog weleens als simpeler werd gezien dan jazzdrummen, brachten oorspronkelijke jazzdrummers als Benny Benjamin en Bernard Purdie veel meer syncopering naar soul. Met drummer als Bobby Colomby van Blood, Sweat &amp; Tears, Danny Seraphine van Chicago en Billy Cobham van onder meer Dreams ontstond de mengvorm jazzrock. Er vormde zich ook een steviger vorm van rock waarbij Mitch Mitchell die met Jimi Hendrix speelde en John Bonham van Led Zeppelin invloedrijk zouden zijn.
Elektronisch drumstel.
Bij elektronische drumstellen slaat de drummer op zogenaamde 'pads'. Dit slagvlak bestaat uit rubber of uit muffle-vellen (gaasvellen). In beide gevallen maakt het slagvlak zelf geen geluid.
Onder het slagvlak zitten sensoren, zogenaamde 'triggers' (piëzo-elementen). Deze triggers registreren een stokslag en sturen een elektronische puls naar een drummodule. Dit is een kastje dat de elektrische puls van de trigger, de 'triggerpuls', omzet in een daadwerkelijk drumgeluid.
De trigger of piëzo (in de drumpad) stuurt een signaal naar de drummodule. Dit kastje zet het signaal direct om naar een drumgeluid of stuurt het via een MIDI- of USB-aansluiting door naar een computer met MIDI-software, en wordt het geluid door de computer, sampler, of via een externe geluidskaart afgespeeld. Bij gebruik van software op een computer is het mogelijk te volstaan met slechts enkele MIDI-triggers, in andere gevallen is een drummodule met geïntegreerde drumgeluiden noodzakelijk.
Triggeren.
Het is ook mogelijk om van een akoestisch drumstel een elektronische variant te maken. Dit kan op drie manieren:
Merken.
Enkele bekende drumstelfabrikanten zijn:
Enkele bekende bekkenfabrikanten zijn:

</doc>
<doc id="23126" url="https://nl.wikipedia.org/wiki?curid=23126" title="Oorsprong van de vogels">
Oorsprong van de vogels

De oorsprong van de vogels is een klassiek vraagstuk binnen de paleontologie. Vroeger was dit een zeer controversieel onderwerp, maar tegenwoordig denken de meeste wetenschappers dat vogels dinosauriërs zijn, de laatste nog levende vertegenwoordigers van die groep na het uitsterven van alle andere dinosauriërs op het einde van het Krijt.
Sinds het opkomen van de evolutietheorie probeert de biologie van iedere diergroep haar plaats in de stamboom van het leven te bepalen. Bij de vogels is dat moeilijk omdat die een lichaamsbouw hebben waar verder niets in het huidige dierenrijk nog op lijkt. Ze hebben veren en een snavel, kunnen vliegen, lopen op twee poten, hebben holle botten, ademen via luchtzakken, leggen harde eieren en zijn warmbloedig. Alleen bij uitgestorven groepen dieren zou een gelijkende combinatie van eigenschappen aangetroffen kunnen worden.
In 1861 werd het fossiel ontdekt van "Archaeopteryx", een vogel van 150 miljoen jaar oud. Dit dier, dat tanden had en een lange staart, liet zien hoe de allereerste vogels eruitzagen en toonde aan dat ze tijdens het Jura uit eerdere reptielen moeten zijn voortgekomen. In 1868 stelde de Brit Thomas Huxley vast dat vogels het meest leken op kleine vleesetende dinosauriërs, de theropoden. In de jaren daarna werden er echter steeds meer fossielen gevonden uit groepen die verwant waren aan de dinosauriërs en waarmee ze samen de ruimere groep der archosauriërs vormden. Dat werkte erg verwarrend en de meeste geleerden durfden niet meer met zekerheid te stellen bij welke groep archosauriërs de vogels nu precies hoorden. Wel was het duidelijk dat hun nauwste thans nog levende verwanten binnen de archosauriërs de krokodilachtigen zijn.
In de jaren zestig werden er nieuwe fossielen opgegraven van de kleine vleesetende dinosauriër "Deinonychus". Dit dier was zo nauw aan de vogels verwant dat het in zijn bouw veel unieke kenmerken met deze groep deelde, voldoende om een krachtig bewijs te leveren dat vogels dinosauriërs waren. In 1973 was de Amerikaan John Ostrom de eerste die hierover een wetenschappelijk artikel schreef. Hij wist bijna meteen de meerderheid van de paleontologen te overtuigen. In de jaren tachtig maakten computers het mogelijk de meest waarschijnlijke stamboom voor een groep levende wezens uit te rekenen. Ook van deze berekeningen was de uitkomst dat vogels tot de dinosauriërs behoorden. Bij het grote publiek is de dinosauriërtheorie vooral sinds 1996 bekend geworden door opzienbarende ontdekkingen van gevederde dinosauriërs tijdens opgravingen in het noordoosten van de Volksrepubliek China.
Nu de oorsprong van de vogels eenmaal bekend is, is het ook duidelijk geworden dat veel eigenschappen die tegenwoordig uniek voor ze zijn, vroeger bij veel ruimere groepen dieren voorkwamen. Het lopen op twee benen was al een kenmerk van de voorouders van de dinosauriërs en hetzelfde geldt wellicht voor warmbloedigheid, luchtzakken en het bezit van een soort vacht. De eerste dinosauriërs hadden al een snavel en hardere eieren; alle theropoden hebben holle botten en binnen die groep hebben de Maniraptora echte veren. Deze eigenschappen zijn dus niet speciaal ontwikkeld voor het vliegen zoals vroeger meestal gedacht werd. Hoe dat vliegen zelf zich ontwikkeld heeft, is nog onzeker. Het kan vanuit de bomen gebeurd zijn, vanaf de grond of via een combinatie van beide. Het is onbetwist dat veren een rol gespeeld hebben, maar hoe de speciale voortstuwende vleugelslag tot stand is gekomen, kan nog niet sluitend verklaard worden.
Hoewel de dinosauriëroorsprong voor vogels vrij algemeen aanvaard wordt, zijn er ook varianten en alternatieve modellen. Voor een daarvan, dat meer dinosauriërs tot de vogels behoren dan eerder gedacht, wordt steeds meer bewijs gevonden. Andere hypothesen, dat er al in het Trias vliegende bevederde archosauriërs voorkwamen of dat vogels toch geen dinosauriërs zijn, zijn steeds slechter verenigbaar met de gevonden feiten.
De ontdekking van de afkomst van de vogels.
Archosauriërs en "Archaeopteryx".
Het is onomstreden dat vogels behoren tot de groep van Archosauria, waar ook de krokodillen, dinosauriërs en wellicht de pterosauriërs deel van uitmaken. De meest gangbare huidige theorie zoekt de directe voorouders van de vogels onder de kleinere vleesetende theropode dinosauriërs. Deze theorie was een van de eerste die opgesteld werd — bijna onmiddellijk nadat de geleerden überhaupt begrepen dat de verschillende groepen levende wezens door evolutie ontstaan zijn — maar het heeft toch vrij lang geduurd voordat zij algemeen aanvaard werd.
De oorzaak hiervoor lag niet in een gebrek aan gegevens. In 1861 werd de "oervogel" "Archaeopteryx" ontdekt in lagen uit het late Jura. Hij werd meteen erkend als hét voorbeeld van een "missing link" of fossiele overgangsvorm. Sommige diergroepen hebben zo'n aparte bouw, ofwel morfologie, dat het lastig wordt te bepalen tot welke grotere groep ze behoren. Een uitgestorven soort die een tussenfase in de evolutie vertegenwoordigt, kan dan een verbinding aangeven tussen de gespecialiseerde en de meer omvattende groep. "Archaeopteryx" gaf voor de vogels onmiskenbaar aan dat hun ruimere verwanten reptielen waren — de gelijkenis in bouw tussen vogels en reptielen was overigens al veel eerder opgemerkt, lang voordat men aan evolutie dacht. Hij had een kenmerk dat men als uniek voor vogels zag, namelijk veren, en hij had ook vleugels: armen die met die veren lang genoeg waren om mee te vliegen. Maar het dier toonde ook eigenschappen van reptielen die geen enkele volwassen moderne vogel nog heeft zoals tanden, een lange staart en lange onvergroeide vingers.
Thomas Huxley en "Compsognathus".
De vaststelling dat vogels van reptielen afstammen riep meteen een nieuwe vraag op, namelijk binnen welke groep reptielen de vogels precies hun nauwste verwanten hebben. Ook hierop kon "Archaeopteryx" het antwoord verschaffen. Niet alleen waren zijn fossielen van een uitzonderlijk hoge kwaliteit, zodat het eenvoudiger werd overeenkomsten te vinden; de soort zelf was ook bijzonder basaal, dat wil zeggen: stond diep in de stamboom. Vermoedelijk had hij zich daarvan afgesplitst op een tijdstip dat op een geologische tijdschaal gemeten niet ver verwijderd was van het moment dat een voorouder van de vogels het vermogen tot vliegen verwierf. Zouden we dan pas van een "vogel" willen spreken, dan was "Archaeopteryx" dus nog maar net een vogel, en zouden de directe voorlopers van de vogels maar weinig van hem verschillen.
In hetzelfde jaar dat de ontdekking van "Archaeopteryx" bekendgemaakt werd, verscheen ook een uitgebreide beschrijving van een fossiele vorm die er inderdaad niet heel veel van verschilde: "Compsognathus", een dier dat volgens de begrippen die wij tegenwoordig hanteren, een theropode dinosauriër is. De beschrijver, Johann Andreas Wagner, viel de gelijkenis met de vogels al op. Hij wilde echter geen expliciet verband leggen omdat hij bang was zo een bewijs aan te dragen voor de nieuwe evolutietheorie, die hij afwees. De eerste die dat wel nadrukkelijk deed, was de Engelse bioloog Thomas Huxley — overigens eerdere suggesties door Karl Gegenbaur en Edward Drinker Cope volgend. Hij kwam in 1868 tot de conclusie dat "Archaeopteryx" in algemene morfologie duidelijk het dichtst bij de kleine dinosauriër "Compsognathus" stond — hij vond 35 punten van overeenkomst — en dat dus vogels in de dinosauriërs hun nauwste verwanten hadden. Deze heldere vaststelling compliceerde hij echter door aan te nemen dat verschillende groepen vogels van verschillende groepen dinosauriërs afstamden en doordat hij "Compsognathus" een heel eigen plaats naast de Dinosauria toewees binnen een overkoepelende Ornithoscelida.
In de loop van de negentiende eeuw werd de verwarring nog groter door een overvloed aan nieuwe gegevens. Het werd duidelijk dat krokodillen, vogels en dinosauriërs samen in de Archosauria verenigd waren. Harry Govier Seeley voegde daar de pterosauriërs nog aan toe en splitste in 1881 de dinosauriërs in de Ornithischia en de Saurischia. Hoe de onderlinge verwantschappen tussen die vijf groepen waren, leek niet eenvoudig te kunnen worden vastgesteld, temeer daar de vogels in de voet het meest op de saurischische theropoden leken maar wat de vorm van het bekken betrof op de Ornithischia. Er werden ook heel vroege basale archosauriërs ontdekt. Die zouden de oplossing hebben kunnen aandragen, maar in feite maakten deze vondsten het probleem alleen maar groter. Er ontbrak een snelle en exacte methode om grote hoeveelheden gegevens te kunnen ordenen en analyseren. De dinosauriërafkomst voor vogels werd in het begin nog verdedigd door Othniel Charles Marsh, Carl Gegenbaur, Samuel Wendell Williston en Thomas Jefferey Parker maar in 1886 was Georg Baur voorlopig de laatste. Zelfs hun status als archosauriërs was niet geheel zeker; sommigen dachten dat vogels van hagedissen afstamden.
Wat het specifieke probleem van de afkomst van de vogels betrof, waren er ook geen verdere spectaculaire vondsten die de geleerden ertoe hadden kunnen aanzetten wat meer aandacht aan het vraagstuk te besteden. Er werden na "Archaeopteryx" maar weinig andere vogelfossielen uit het Mesozoïcum gevonden. Tot de jaren tachtig van de twintigste eeuw waren alleen "Hesperornis" en "Ichthyornis" goed bekend, en deze vormen waren niet basaal genoeg om veel relevantie te hebben voor het vraagstuk. Ook van de kleine theropoden werd geen goed materiaal ontdekt, en zeker niet van soorten die nog dichter bij de vogels stonden dan "Compsognathus".
Gerhard Heilmann en "Proavis".
In de vroege twintigste eeuw begonnen veel wetenschappers van de nood een deugd te maken. Men gaf iedere poging om te bepalen waar groepen exact hun oorsprong vonden al bij voorbaat op als getuigend van een naïef optimisme. In plaats daarvan werd het populair de evolutionaire stamboom voor te stellen als een serie vage "wolken". Ergens op zo'n wolk — de precieze plaats deed er niet toe — ontsproot dan een slurfje dat het begin was van weer een nieuwe wolk die een groep afstammelingen voorstelde. Een wolk kon ook meerdere afstammingswolken tegelijk voortbrengen. Zo'n situatie was ook weer te geven als een wiel waarvan de vooroudergroep de "naaf" vertegenwoordigde waaruit de afstammende groepen als spaken uitstaken, een zogenaamde "radiatie" vormend. Dit model verhulde de onwetendheid over de echte relaties tussen die afstammelingen: in feite moest het wel zo zijn dat sommige groepen nauwer aan elkaar verwant waren dan aan andere — maar de voorouderwolk verborg de aftakkingen.
Ook de relatie tussen vogels en andere archosauriërs werd op deze leest geschoeid. Al in 1888 concludeerde Max Furbringer dat de voorouder van de vogels ergens bij de gemeenschappelijke oorsprong van de Dinosauria, Crocodilia en Lacertilia moest worden gezocht. Othenio Abel stelde in 1911 dat vogels en theropoden beiden afstamden van een in de bomen levende vooroudergroep. Het bekendste voorbeeld echter leverde de Deense tekenaar en amateurornitholoog Gerhard Heilmann. Hij was erg geïnteresseerd in de oorsprong van de vogels en tussen 1913 en 1916 schreef hij, zich ten dele baserend op Abel, er zelfs een, door hemzelf geïllustreerd, boek over: "Vor Nuvaerende Viden om Fuglenes Afstamning". Heilmann bekeek wel of hij de vogels met een speciale groep andere archosauriërs in verband kon brengen. Vanwege de vele overeenkomsten leken hem de beste kandidaat hiervoor de dinosauriërs. Toch kwam hij tot de conclusie dat hier van convergente evolutie sprake moest zijn, dat wil zeggen: het apart ontwikkelen van gelijkende eigenschappen bij verschillende groepen. Het vorkbeen (furcula) van de vogels, een bot dat tegenwoordig uniek is voor de groep en krachten opvangt tijdens het vliegen, is namelijk ontstaan door een vergroeiing van de sleutelbeenderen van reptielen. Dinosauriërs hadden die sleutelbeenderen echter al verloren — zo meende hij althans: in feite zouden die al in 1924 bij "Oviraptor" en in 1936 bij "Segisaurus" wel degelijk worden aangetroffen — en konden volgens hem dus niet de voorouders van de vogels zijn. Heilmann ging hierbij van het principe uit dat eigenschappen die eenmaal verdwenen zijn nooit meer kunnen terugkeren, de zogenaamde Wet van Dollo. Tegenwoordig weten we dat dit principe niet opgaat en zoiets juist heel vaak gebeurt. Omdat er door het vanwege die ene vermeende eigenschap uitsluiten van de dinosauriërs geen duidelijke verwanten te vinden waren, plaatste Heilmann, teruggrijpend naar een idee van Robert Broom uit 1913, de voorouder van de vogels ergens in de groep van de "primitieve archosauriërs". Die waren toen als een vage "stamgroep" bij elkaar geveegd onder de naam Thecodontia, een begrip dat nu niet meer gebruikt wordt, en sommige vormen zoals "Euparkeria" en "Ornithosuchus" hadden een wat lichtere bouw. Heilmann had ook een naam voor die hypothetische voorouder: "Proavis". Dat zou een kleine "thecodont" geweest zijn die in de bomen leefde en door zijn armen te verlengen en zijn schubben tot veren in staat zou zijn geweest tot het maken van een glijvlucht, het begin van het echte vliegen. De term "Proavis" was al in 1907 bedacht door Franz Nopcsa, maar die gebruikte het juist voor een bodemdier.
Heilmanns boek werd in 1926 in het Engels gepubliceerd als "The Origin of Birds" en had veel invloed. Regelmatig werd in de wetenschappelijke literatuur instemmend naar zijn werk verwezen, dat dan ook sterk overeenkwam met de al heersende denkbeelden, zoals die van Henry Fairfield Osborn. Van een algemene consensus was echter geen sprake: veel geleerden wilden, al was het maar in een alinea of voetnoot, toch wel een poging wagen de plaats van de vogels nader te duiden. Omdat in die tijd nog steeds aangenomen werd dat de twee hoofdgroepen van de dinosauriërs, de Ornithischia en de Saurischia, niet nauw aan elkaar verwant waren, kon men Heilmanns argument dat vogels een eerdere aftakking moesten vormen dan dinosauriërs die hun sleutelbeenderen verloren hadden, aanvaarden en toch aannemen dat vogels dichter bij de Saurischia stonden dan bij de Ornithischia. Omdat volgens de huidige conventies de Dinosauria gedefinieerd worden als omvattende beide groepen, hield dat standpunt in dat vogels naar moderne terminologie toch basale saurischische dinosauriërs waren, als zustergroep van de Eusaurischia. Dat was echter een heel andere positie dan één vlak bij "Compsognathus". Slechts enkele onderzoekers: Percy Roycroft Lowe, Bernard William Tucker en de Zweedse ornitholoog Nils Holmgren legden ondanks Heilmann toch een verband met de theropoden. Lowe zag dat verband overigens alleen voor "Archaeopteryx" zelf waarvan hij meende dat die als dinosauriër niet aan de eigenlijke vogels verwant was.
John Ostrom en "Deinonychus".
In het midden van de twintigste eeuw was het klassieke paleontologische onderzoek op basis van veldwerk wat in het slop geraakt. In de jaren zestig zorgde de snel stijgende instroom van studenten voor een herleving — maar ook voor een verschuiving in de methodiek. De budgetten werden wat ruimer en de klemtoon kwam te liggen op exacte en formele methoden die het geschiktst waren om grote aantallen mensen snel te trainen in de rol van wetenschapper. De tijd van vage wolken was dus voorbij en men moest gaan voldoen aan de eis een precieze stamboom te reconstrueren.
Wat betreft de afstamming van de vogels kwam de belangrijkste eerste poging hiertoe van de Britse paleontoloog Alick Donald Walker. Walker ging nog uit van Heilmanns vooronderstelling dat vogels geen dinosauriërs waren maar begreep dat de "thecodonten" te "primitief" waren om een plausibele vogelvoorouder op te leveren. Binnen de groep van de krokodillen en hun ruimere verwanten echter, welke wij tegenwoordig de Crocodylomorpha noemen, bevonden zich tijdens het Trias vele kleine lichtgebouwde landbewonende soorten, zoals "Sphenosuchus" en "Hesperosuchus". Walker begon daar naar overeenkomsten met de vogels te zoeken en vond die in enkele details van de schedelbouw en de tandkronen. Begin jaren zeventig werd hierdoor even de hypothese populair dat vogels de nauwste verwanten van krokodilachtigen en andere Crocodylomorpha zoals de Sphenosuchia waren.
Ondertussen had het herlevende veldwerk belangrijke nieuwe gegevens opgeleverd. Na een vondst in 1964 beschreef John Ostrom in 1969 een kleine theropode dinosauriër, "Deinonychus". De bouw van dit dier toonde dat het een zeer actieve, vermoedelijk warmbloedige, jager moest zijn geweest. Dit inzicht zou een revolutie ontketenen in de manier waarop over dinosauriërs gedacht werd, de zogenaamde "dinosauriërrenaissance". De hoge stofwisseling van "Deinonychus" wees daarbij op een verband met de vogels: die waren immers ook warmbloedig en, zoals de grootste voorvechter van de dinosauriërrenaissance Robert Thomas Bakker stelde, een kleine warmbloedige dinosauriër zou om energieverlies te voorkomen een lichaamsbedekking gehad moeten hebben — zoals veren.
Behalve deze meer algemene aanwijzingen was er ook een zeer specifieke eigenschap die "Deinonychus" met de vogels verbond: hij was in feite aanzienlijk nauwer aan ze verwant dan "Compsognathus", zodat hij een veel sterker bewijs kon leveren van hun dinosauriërafkomst. Dit feit bleef echter eerst onopgemerkt en kwam pas door een toeval aan het licht. In 1970 ontdekte Ostrom een foutief als pterosauriër gedetermineerd exemplaar van "Archaeopteryx" in de verzameling van het Teylers Museum te Haarlem. Bij de herbeschrijving van dit specimen viel hem de nauwe gelijkenis tussen de polsbeenderen van die soort en die van "Deinonychus" op. Bij nadere bestudering bleek het Ostrom dat de hele groep waartoe "Deinonychus" behoorde, de Dromaeosauridae, een zeer groot aantal eigenschappen met "Archaeopteryx" deelde, zozeer zelfs dat als de laatste niet door zijn veren tot vogel was bestempeld, hij er denkelijk al bij ingedeeld was geweest.
In 1973 publiceerde Ostrom zijn bevindingen in het artikel "The ancestry of birds", waarin Ostrom het weliswaar niet aandurfde om "Archaeopteryx " meteen een dromaeosauride te noemen, maar "Deinonychus" toch gebruikt werd om de punten van overeenkomst tussen dinosauriërs en vogels bij aan te wijzen. In de jaren daarop volgden nog enkele artikelen. Het aangevoerde bewijs bleek sterk genoeg om de paleontologische gemeenschap bijna onmiddellijk en volledig te overtuigen: "Archaeopteryx" deelde vele eigenschappen met de theropoden alleen, maar geen enkel kenmerk met de "thecodonten" dat niet ook bij de theropoden voorkwam. Ostroms leer was in een klap de standaardhypothese geworden. In 1985 trok Walker, toen hij ontdekte dat de overeenkomsten in schedelbouw tussen vogels en krokodillen juist niet bij "Archaeopteryx" voorkomen, zelf zijn alternatieve hypothese in — hoewel hij dat in 1990 weer zou herroepen.
Cladistiek.
Een stringentere aanpak van de traditionele vergelijkende methode had dus zijn vruchten afgeworpen. Die methode zelf begon echter ook alweer verouderd te raken: men verlangde een nog grotere exactheid en betrouwbaarheid. Die werd gevonden in een nieuwe methodiek om de verwantschap tussen levensvormen te analyseren: de cladistiek (of kladistiek). Deze behelsde allereerst een strikte beoordeling van de eigenschappen van levende wezens of ze ons wel informatie kunnen verschaffen over die verwantschap. Niet iedere overeenkomst wijst op een nauwe relatie: alleen nieuwe kenmerken die bepaalde soorten delen, de zogenaamde synapomorfieën, zijn daarvoor een bewijs. Om die synapomorfieën te vinden is het nodig systematisch alle eigenschappen van de te onderzoeken groep soorten op een rijtje te zetten. Tot in de jaren zeventig was het echter ondoenlijk om handmatig die gegevens verder volledig te verwerken. Maar in de jaren tachtig zorgde de snel toenemende rekenkracht van computers voor een doorbraak. Een computerprogramma rekent tegenwoordig de stamboom uit die het geringste aantal evolutionaire "stappen" (veranderingen) veronderstelt en dus de waarschijnlijkste is. Meteen levert dat de synapomorfieën op van alle aftakkingen van de stamboom. Zo'n tak heet een klade die bestaat uit de laatste gemeenschappelijke voorouder — de soort die zich van de stam heeft afgesplitst en zo de tak vormde — en al zijn afstammelingen. De kladistiek werd de kernmethode in de moderne fylogenie, als deel van een algemene verschuiving in de wetenschap in de richting van de kwantitatieve methode. Het subjectieve oordeel van de onderzoeker die eerst moest afgaan op een zeer algemene indruk van de, vaak misleidende, gelijkenis in bouw, hoogstens gecorrigeerd door wat belangrijke synapomorfieën, werd vervangen door een veel objectiever proces dat een exacte uitkomst kon opleveren.
De moderne cladistische analyses, om te beginnen die van Jacques Gauthier uit 1986, bevestigden het oordeel van Ostrom dat de vogels tot de Theropoda behoorden en ook hun nauwe verwantschap met "Deinonychus". De vogels delen vele synapomorfieën met de Dromaeosauridae; met het totaal van alle steeds omvattender dinosauriërkladen waartoe ze behoren, hebben ze wel een paar honderd van dergelijke nieuwe eigenschappen gemeen. De analyses verschaften echter ook een veel gedetailleerder beeld van de plaats van de vogels in de Theropoda. De Dromaeosauridae bleken samen met de Troodontidae een groep te vormen, de Deinonychosauria, die de zusterklade was van de vogels. De vogels en de Deinonychosauria vormden samen weer de Eumaniraptora. Die bleken weer deel te zijn van een grote groep op de vogels lijkende dinosauriërs, waaronder ook de Oviraptorosauria, die de Maniraptora werd genoemd. Die zijn met de Ornithomimosauria deel van de Maniraptoriformes en daarna pas bereiken we al afdalend in de stamboom ongeveer het niveau van de nog meer omvattende Coelurosauria waartoe ook "Compsognathus" behoort. Vogels zijn dus geen basale dinosauriërs, laag in de stamboom, maar vertegenwoordigen een "afgeleide" aftakking, dus een die zowel in vorm afwijkend is als hooggelegen — in hun geval zelfs de hoogste tak want het zijn de enige dinosauriërs die nog bestaan.
Een deel van de exactheid binnen de cladistiek betreft ook het geven van definities voor de kladen. Dat gebeurt door twee afstammelingen aan te wijzen waarvan de laatste gemeenschappelijke voorouder die van de hele klade is, of door de klade gelijk te stellen aan alle soorten die nauwer verwant zijn aan een bepaalde afstammeling dan aan de zustergroep van de klade. Als meest afgeleide en enige nog overlevende groep dinosauriërs worden bij de definities daarvan ook de vogels vaak gebruikt zodat die tegenwoordig al "per definitie" tot de steeds nauwer omschreven groepen van de Theropoda, Tetanurae, Avetheropoda, Coelurosauria, Maniraptoriformes, Maniraptora en Eumaniraptora behoren, iets wat echter niets impliceert over hun feitelijke positie en het hypothetische gevaar in zich draagt dat al deze zeer gebruikelijke namen waardeloos raken — of althans geherdefinieerd moeten worden — als mocht blijken dat de vogels anders dan het bewijs tot nu toe aangaf, toch niet nauw aan de dinosauriërs verwant zouden zijn.
Ook de vogels zelf, de Aves, werden nu exact gedefinieerd en daarbij gebruikte men (meestal: er zijn verschillende definities) "Archaeopteryx" en een moderne vogel als afstammelingen. Het bereik van het begrip vogel werd zo bepaald door de grote historische rol die de "oervogel" gespeeld had in de ontdekkingsgeschiedenis van de afkomst van de vogels. Daar zit echter een element van toeval en willekeur in: het had ook een iets eerdere of latere afsplitsing kunnen zijn die bekend geworden was. Iets ruimer is het begrip Avialae: die soorten die dichter bij de moderne vogels staan dan bij de Deinonychosauria. Daaronder kunnen zich dus ook mogelijke soorten bevinden die eerder afgesplitst zijn dan "Archaeopteryx". Ook dit is echter weer niet vrij van willekeur: alleen in een subjectieve keuze kunnen we aangeven waar we de grens tussen de vogels en de andere dinosauriërs willen leggen. In de werkelijkheid zelf is zo'n grens pas waarneembaar als we die keuze al gemaakt hebben. Dit inzicht betekende een breuk met het oudere taxonomische denken waarin de Aves en de Reptilia als absolute grootheden tegenover elkaar geplaatst werden, ieder in een aparte "klasse", en waarbij een soort als "Archaeopteryx" niet alleen een overgang in bouw vertegenwoordigde maar ook een, speciaal te verklaren, brug tussen twee diergroepen. In kladistische begrippen bestaat zo'n brug helemaal niet want vogels stammen niet af van "de" dinosauriërs: ze zijn zelf dinosauriërs — en vormen daarvan een onderverdeling, waarbij ze afstammen van "andere " dinosauriërs die zich samen met hen in een wat ruimere onderverdeling bevinden.
Chinese vondsten.
Behalve deze veranderingen in methodiek vergrootten ook nieuwe vondsten onze kennis en inzichten. De belangrijkste daarvan werden gedaan in China waar begin jaren negentig de Jeholgroep fossielen begon op te leveren van zowel een opmerkelijke kwantiteit — tot nu toe is er een ware stroom aan publicaties geweest over tevoren volledig onbekende soorten — als kwaliteit: door de uitzonderlijke goede conserveringsomstandigheden zijn vaak ook de omzettingsresten van de weke delen bewaard gebleven. De Jeholgroep dateert uit het Onder-Krijt en bij deze fossielen bevonden zich vele Maniraptora die toen een snelle diversificatie doormaakten, waaronder ook vogels.
Deze vondsten bleken in vele opzichten van bijzonder belang te zijn voor de studie van de oorsprong van de vogels. Om te beginnen werd in 1996 "Sinosauropteryx" beschreven, een basale coelurosauriër. Het fossiel toonde resten van een primitief verenkleed of "protoveren", een bevestiging van Bakkers voorspelling dat warmbloedige theropoden een isolerende huidbedekking bezaten.
Kort daarop volgde de bekendmaking dat er fossielen waren gevonden van verschillende Maniraptora die, hoewel ze geen vogels waren, wel een volledig verenkleed bezaten met veren van een moderne bouw met schacht en baarden, met contourveren op het lichaam en slagpennen aan de armen en pronkveren aan de staart. Hoewel een van de fossielen, "Archaeoraptor", een vervalste combinatie bleek te zijn van twee verschillende Maniraptora, was de meerderheid van de vondsten zo indrukwekkend dat ze de dinosauriërhypothese ook bij het grotere publiek bekendmaakten. Veren werden zozeer met vogels geassocieerd dat het bezit ervan op een direct verband met die groep leek te wijzen.
Zeer belangwekkend was de vondst van "Microraptor", een bevederde dromaeosauride, waarvan de armen en slagpennen zo groot waren dat ze als echte vleugels gefunctioneerd konden hebben. Dit was een aanwijzing dat het begin van het vermogen tot vliegen zich dieper in de stamboom heeft voorgedaan dan eerst werd aangenomen. Wellicht kon "Microraptor" zelf niet vliegen, maar in ieder geval wel door de lucht glijden. Omdat het dier niet op de grond kon overleven, zou dit betekenen dat vliegen in bomen ontstond.
Behalve deze aansprekende morfologische gegevens leverde ook het groeiend aantal bekende Maniraptora een grotere betrouwbaarheid en detaillering van de fylogenetische stamboom op. Er werden kleine basale dromaeosauriden ontdekt zoals "Mahakala", maar onder de Chinese vogelfossielen bevonden zich ook basale vogels, zoals "Confuciusornis" en "Jeholornis", die maar iets hoger in de stamboom stonden dan "Archaeopteryx", zodat ze veel informatie konden geven over de vroegste vogelevolutie.
In 2009 werd ook een mogelijk basaal lid van de Avialae beschreven, "Anchiornis". Deze vorm zou op de tak die naar de vogels voert nog iets dieper in de stamboom gelegen hebben dan "Archaeopteryx" en dus het dichtst van alle tot nu toe bekende soorten bij de vogels gestaan hebben; misschien gaat het echter om een zeer basale troödontide. Aan de andere kant kan het ook zelf een basale vogel geweest zijn; de beschrijving in 2011 van "Xiaotingia", een mogelijk nauwe verwant van "Archaeopteryx", wijst daarop.
Hoe vogels ontstonden.
Aan het einde van het Krijt roeide een catastrofe, waarschijnlijk de inslag van een grote meteoriet, de nauwste verwanten van de vogels uit. Sinds dat moment, 66 miljoen jaar geleden, hebben de vogels een bouw en uiterlijk die ze duidelijk onderscheidt van alle andere dieren — ook al delen ze als reptielen of Sauropsida daarvan de fundamentele morfologie. Hun naaste nog levende verwanten, de Crocodilia, zien er heel anders uit. Al die kenmerkende eigenschappen lijken echter alleen uniek als we uitgaan van de huidige toestand. Bekijken we de ontwikkeling door de tijd heen dan blijkt dat ze niet in één keer zijn verworven en ook zeker niet uitsluitend door de vogels. De allereerste zijn geëvolueerd bij voorouders die zelf nog lang geen vogel waren. Die ontwikkeling had eerst niets van doen met het vliegen; voor en door een andere functie geselecteerd zouden zulke eigenschappen pas later voor dat doel ingezet worden, een proces dat exaptatie heet.
Vogelkenmerken bij de Archosauriformes.
Van de grote reptielengroep van de Diapsida zijn de vogels tegenwoordig de enige vertegenwoordigers met een isolerende lichaamsbedekking en warmbloedigheid. Hun veren en hoge stofwisseling zijn zo typerend dat ze lang als beslissende gronden werden aangevoerd voor een aparte status als "klasse". Het is echter mogelijk dat juist deze onderscheidende kenmerken op de stamlijn naar de vogels tot de oudste behoren en dat ze ontstaan zijn bij de basale leden van een veel omvattender groep: de Archosauriformes. Uit recente vondsten is namelijk bekend dat ook de Ornithischia een soort vacht hadden en al langer is duidelijk dat dit geldt voor de pterosauriërs. Verder blijken de belangrijkste genen die de ontwikkeling van veren regelen al bij vroege archosauriformen ontstaan te zijn. Mocht het hier gaan om een ware homologie (materiële identiteit van eigenschappen doordat ze geërfd zijn van een gemeenschappelijke voorouder) dan was warmbloedigheid waarschijnlijk oorspronkelijk voor de Archosauria — waarna de krokodilachtigen het later, zodat hun huidige koudbloedigheid secundair is, zouden verliezen — en is vermoedelijk nóg eerder ontstaan. Dit wordt bevestigd door de botstructuur van "Euparkeria". De hoge stofwisseling zou een verklaring kunnen zijn voor het grote succes van de archosauriërs, die tijdens het Trias de Synapsida (waartoe ook de zoogdieren behoren) uit de niches van grote landdieren zouden verdringen. In het midden van de twintigste eeuw werd nog algemeen aangenomen dat warmbloedigheid en een verenkleed ontwikkeld waren om het vliegen mogelijk te maken.
Vogels zijn Dinosauromorpha.
Uitzonderlijk onder de diapsiden is ook de manier van lopen bij de vogels: op de achterpoten, die recht onder het lichaam staan. Hun verre voorouders hadden nog de bouw als een tegenwoordige hagedis met zijwaarts staande poten waarvan het bereik vergroot werd door een krommende beweging van de romp. Die laatste is bij vogels juist erg stijf en onbeweeglijk. Erg mobiel daarentegen is de lange S-vormige nek die eindigt in een vrij klein hoofd. Dit alles werd traditioneel wederom verklaard als aanpassingen voor de vlucht: de vogels hadden de armen vrij moeten maken om ze als vleugels te gebruiken; een stijve romp was nodig om niet vervormd te raken door de enorme krachten die tijdens de vleugelslag worden uitgeoefend. In feite echter ontstonden deze eigenschappen al bij een subgroep van de archosauriërs: de Dinosauromorpha. Deze ontwikkelden — nadat eerdere archosauriformen al een meer opgerichte gang hadden verworven — een heupkop die haaks op de lengteas van het dijbeen staat, zodat de achterpoten nog slechts in de bewegingsrichting van het hele dier van voor naar achteren konden bewegen. Dit werd verder vergemakkelijkt door een afgeleide mesotarsale enkel met een simpel scharniervlak, wat de kans op een zijdelings verzwikken vermindert. De romp kon zo stijf gehouden worden wat de longfunctie en dus de zuurstofvoorziening verbetert. Terwijl de benen langer werden en de dieren als teengangers gingen lopen in plaats van zoolgangers, werden de voorpoten korter en verloren hun dragende functie. Een langere nek compenseerde voor de toegenomen lichaamshoogte, zodat de kop de grond kon blijven bereiken. Lang voor de vogels zelf, ontstonden in het Trias zo de typische proporties van een vogel.
Vogels zijn Dinosauria.
Bij de vogels heeft de duim een speciale functie: voorzien van veren is die veranderd in de alula, een soort vleugelklep die net zo werkt als de neusschoep van vliegtuigen. Hij kan met zijn tipwervel de luchtstroom over de bovenzijde van de vleugel bij een grote invalshoek, dus als de vogel met een schuine stand opstijgt of daalt, stabiliseren, zodat het dier ondanks een lage snelheid niet overtrokken raakt en neerstort doordat de vleugel zijn opwaartse kracht verliest. Het vermogen om, doordat het gewricht van het eerste kootje meer naar buiten gedraaid is, de duim onder of schuin boven de andere vingers te brengen is een synapomorfie ofwel nieuwe gedeelde eigenschap van een deelgroep van de Dinosauromorpha: de Dinosauria. Bij de dinosauriërs werd ook de functie van de achterpoten versterkt: het darmbeen werd langer, het zitbeen versmalde en er ontstond een perforatie in het heupgewricht om de kop van het dijbeen beter te omvatten. Dit zijn allemaal nog steeds kenmerken van de vogels.
Een andere synapomorfie van de dinosauriërs is het uitgroeien van het sprongbeen over het scheenbeen, waardoor ook de moderne vogels nog een stuk bot voor op deze tibia hebben. Omdat in alle dinosauriërgroepen aanwijzingen zijn gevonden voor broedkolonies of broedzorg, is het mogelijk dat het broeden van de vogels een volgende eigenschap is die haar oorsprong vond rond de afsplitsing van de dinosauriërs. Vogels hebben tegenwoordig eieren van een speciaal type, dat sterk verschilt van de lederachtige eieren van andere reptielen. Een uniek kenmerk daarvan is onder andere de gelaagdheid van de eierschaal; die gelaagdheid is een eigenschap die alle dinosauriëreieren delen. Vermoedelijk heeft ook de vorming van een hoornsnavel bij de allereerste dinosauriërs plaatsgevonden.
Vogels zijn Saurischia.
De ademhaling van de vogels is tegenwoordig volstrekt uniek: de longen veranderen niet van volume om als een balg de lucht heen en weer te pompen maar zijn stijf. De lucht gaat door een ingang naar binnen en door een aparte uitgang weer naar buiten, zodat de luchtstroom altijd in één richting loopt wat de zuurstofopneming aanzienlijk verbetert. Niet de longen zelf maar een ingewikkeld systeem van luchtzakken en kleppen pompt de lucht rond. Die luchtzakken vertakken zich tot in de botten die daardoor gepneumatiseerd worden: doortrokken van luchtholtes. Lange tijd werd deze speciale bouw bij uitstek gezien als een aanpassing aan het vliegen: de gewichtsbesparing en het hoge zuurstofgebruik zouden de bepalende selectiefactoren zijn geweest. Het is echter ontdekt dat ook de Sauropoda, die zich als zwaarste landdieren aller tijden niet van de grond konden verheffen, zulke luchtzakken bezaten. Die schijnen dus geëvolueerd te zijn bij de basale leden van een deelgroep van de dinosauriërs: de Saurischia, die de Theropoda (de tak die naar de vogels loopt) en Sauropodomorpha (waaronder de Sauropoda) omvatten — als ze niet nóg ouder zijn want ook pterosauriërs hadden luchtzakken. Andere vogeleigenschappen die bij de vroege saurischiërs hun oorsprong vinden zijn wellicht een verlenging van de halswervels en een verlenging van de tweede vinger ten opzichte van de derde.
Vogels zijn Theropoda.
Vogels hebben een typische voet met drie dragende tenen, terwijl de eerste en vijfde teen gereduceerd zijn; met schubben bedekt is het nog steeds een onderdeel dat meteen aan reptielen doet denken, maar omdat basale Dinosauromorpha nog vijf langere tenen hadden, is het een afgeleid kenmerk. Dit ontwikkelde zich bij de theropode tak van de Saurischia, vermoedelijk als een aanpassing om de snelheid bij het lopen op de grond te vergroten. Daarvoor werd de voet ook verlengd; later zouden de vogels dit gebruiken voor een sterkere afzet om het luchtruim te kiezen. Bij de Theropoda kon de hand zich verder strekken door rondere uiteinden van de middenhandsbeenderen, een kenmerk van basale vogels.
Heilmann dacht nog dat sleutelbeenderen bij dinosauriërs niet meer voorkwamen en de furcula of vorkbeen, de vergroeiing van de sleutelbeenderen in een enkel element, zag men algemeen als uniek voor de vogels omdat men het niet anders wist te verklaren dan als een methode om samendrukking van de borstkas tijdens het vliegen te voorkomen. In feite duikt de furcula al bij zeer basale theropoden op, zoals "Syntarsus". De functie ervan is echter niet heel duidelijk. Een andere verandering bij de schoudergordel die later bij het vliegen van pas zou komen, was het meer zijwaarts draaien van het schoudergewricht, zodat de armen hoger geheven konden worden.
Vogels hebben een zeer beweeglijke kop; het vermogen het hoofd beter te wenden ten opzicht van de nek is verworven door de basale theropoden die een vergrote "condylus occipitalis" ontwikkelden, het "balgewricht" achter op de schedel. Bij deze vormen nam ook de interne beweeglijkheid van de schedeldelen ten opzichte van elkaar, hun "kinesis", sterk toe. Alle beenderen werden bij de theropoden holler, vooral de wervels en die van de ledematen. Basale theropoden hebben een prismatische eierschaal, een voorloper van de harde eieren van vogels.
Vogels zijn Tetanurae.
De hand van de vogels heeft drie vingers, opnieuw een reductie aangezien basale Saurischia nog vijf vingers hadden. De vermindering naar drie vond plaats bij de vroege Tetanurae, een deelgroep van de Theropoda; vermoedelijk waren toen de vijfde en vierde vinger weggevallen. Meer basale Tetanurae tonen ook andere eigenschappen van vogels: een verlies van de achterste tanden, een verlenging van de uitgroei van het sprongbeen en, de hele groep is ernaar genoemd, de verstijving van de staart door verlengde uitsteeksels van de staartwervels. Tetanurae hebben eierschalen van het ornithoïde type; de Neognathae, waartoe de meeste moderne vogels behoren, hebben een afgeleid subtype maar dat van loopvogels is gelijk aan dat van eerdere tetanuren.
Vogels zijn Avetheropoda.
Meer directe aanwijzingen in de vorm van speciale aanpassingen, onder andere van de ribben, voor luchtzakken, vinden we bij een deelgroep van de Tetanurae: de Avetheropoda. Ze zouden kunnen duiden op een vergroot systeem voor een nog hogere stofwisseling. Luchtzakken bevonden zich nu ook achter de longen en werden aangedreven door de beweeglijker ribben. De pneumatisering van de botten en de verstijving van de staart nam toe. Het middelste middenvoetsbeen begon naar boven toe te versmallen.
Vogels zijn Coelurosauria.
Direct bewijs voor een primitief verenkleed duikt op bij de basale Coelurosauria, een deelgroep van de Avetheropoda. Het gaat om haarvormige structuren bij "Sinosauropteryx" die een soort korte vacht vormen. Meer behoudend ingestelde onderzoekers hebben geen eerder voorkomen van zo'n lichaamsbedekking bij meer omvattende groepen willen veronderstellen maar de ontdekking van de behaarde dan wel bevederde ornithischiër "Tianyulong" wijst erop dat zo'n beperking wellicht al te voorzichtig is.
Vogels delen verder vele detailkenmerken met de andere coelurosauriërs, vooral in het verhemelte, de polsbeenderen, het bekken en de schoudergordel. Er ontstonden drie paar sternale ribben die aan het borstbeen vastzaten.
Vogels zijn Maniraptoriformes.
De huidige vogels hebben een duidelijk grotere hersencapaciteit dan de andere reptielen. Dit is weer verbonden met een zeer goed gezichtsvermogen; het reukvermogen is echter matig. Grotere hersenen zijn een kenmerk van een deelgroep van de Coelurosauria, de Maniraptoriformes; de reuklobben namen echter in relatieve grootte af. Vermoedelijk nam ook de lengte van de armen verder toe.
Vogels zijn Maniraptora.
Bij een deelgroep van de maniraptoriformen, de Maniraptora, treffen we, naast protoveren van allerlei vorm, echte veren aan van een moderne structuur met een schacht en baarden. Die vormen een volledige bedekking van het lichaam; op de armen en het uiteinde van de staart zitten langere pennen. De maniraptoren tonen een volledige overgangsreeks van "haren" naar pluimen en via veren met een schacht en baarden naar pennen met door haakjes verstevigde vanen.
De armen en handen zijn ook sterk verlengd en de uiterste polsbeenderen, de carpalia, hebben, in een proces dat al bij de basale coelurosauriërs begon, de vorm van een halve maan gekregen wat het mogelijk maakt de "vleugel" beter op te vouwen om beschadiging van de lange veren te voorkomen. Al deze kenmerken zouden vroeger als vanzelfsprekend als aanpassingen aan het vliegen geduid zijn. De moderne verklaring ervoor verwijst echter naar een veelheid van functies: een betere isolatie; het gebruik als pronk- en baltsveren; een betere verwarming van de eieren bij een echt broeden in moderne zin; een verbeterde grijpfunctie van de armen tijdens de jacht.
Bij de Maniraptora nam de flexibiliteit van de nek verder toe.
Vogels zijn Eumaniraptora.
De Avialae, de vogels en hun voorlopers, zijn met hun zustergroep de Deinonychosauria verenigd in een deelgroep van de Maniraptora: de Eumaniraptora. De vogels delen vele, vaak minieme, details in de schedel met de andere eumaniraptoren, waaronder een ruitvormig bovenvlak van het supraoccipitale. Het darmbeen werd parallellogramvormig. Een opvallende verandering is dat het schaambeen meer naar achteren gericht wordt en versmalt. Vroeger typisch verklaard als een betere massaverdeling tijdens de vlucht door de ingewanden meer naar achteren te brengen, komt het kenmerk ook bij de dromaeosauriden voor. Zelfs de beruchte sikkelklauw van de Deinonychosauria heeft zijn tegenhanger bij "Archaeopteryx", waarvan de tweede teen ook opgetrokken kon worden. De deinonychosauriërs tonen een overgang van normale theropode tanden naar tandkronen die aan de basis versmald zijn, een vogelkenmerk dat Alick Walker nog als een aanwijzing voor een directe relatie met de krokodillen zag.
Sommige dromaeosauriden, zoals "Microraptor", hadden heel lange armen met lange asymmetrische slagpennen. Ze waren minstens tot een glijvlucht in staat en misschien zelfs tot een slagvlucht. Een mogelijke aanpassing aan het vliegen is bij de Deinonychosauria de verminderde rotatie van de onderarm.
Vogels zijn Avialae.
Bij de Eumaniraptora aangekomen zijn we nog maar twee onderverdelingen van de vogels verwijderd. Bij de verdere afsplitsingen zouden zich geen heel grote veranderingen in bouw voordoen. "Archaeopteryx" verschilt maar in een beperkt aantal eigenschappen van de laatste gemeenschappelijke voorouder der eumaniraptoren. We weten echter niet precies wanneer die zich op de eumaniraptore stamlijn die direct naar de vogels voert, de Avialae, voor het eerst voordeden of in welke volgorde. De basale avialen die we kennen, zoals "Scansoriopteryx" en "Epidendrosaurus", zijn meestal lastig te interpreteren omdat ze incompleet zijn of de fossielen van jonge dieren. Daarbij schijnen ze, zoals uit de ontdekking van "Yi" blijkt, een voor dinosauriërs geheel uniek systeem van membraanvleugels ontwikkeld te hebben. Op de stamlijn werd de snuit puntiger, de tanden namen wellicht af in aantal en ze verloren hun karteling; de handen werden nog iets groter. Misschien konden de meeste basale avialen vliegen. De staart verstijfde verder door langere werveluitsteeksels.
Vogels als vogels.
De ons onbekende laatste gemeenschappelijke voorouder van alle vogels, de échte oervogel die in het midden van het Jura leefde, moet in bepaalde eigenschappen van zijn verwanten onder de avialen verschild hebben. Dit zijn de synapomorfieën, gedeelde nieuwe kenmerken, van de vogels. "Archaeopteryx" kan ons daarover goede aanwijzingen verschaffen, maar is geen perfecte informatiebron daar deze soort zelf ook maar een afsplitsing is — zij het vroegste die we kennen — zonder nog levende nakomelingen en dus geheel eigen unieke kenmerken ontwikkeld zal hebben, zijn zogenaamde autapomorfieën. Door het toenemen van onze kennis is het aantal bekende synapomorfieën van de vogels de laatste tijd steeds afgenomen. Van sommige vermeende synapomorfieën is het namelijk duidelijk geworden dat ze zich al eerder bij de basale avialen ontwikkeld hebben; andere, zoals een met een slaapvenster versmolten oogkas, een naar achter grijpende grote teen en de sluiting van een gat in de onderkaak, werden verondersteld al bij "Archaeopteryx" voorgekomen te zijn maar bleken uit beter fossiel materiaal, zowel van deze soort zelf als van andere basale vogels, toch latere ontwikkelingen te moeten zijn geweest. Een mogelijke valide synapomorfie is nog de reductie van de staart naar 23 wervels, hoewel sommige basale avialen een nog kortere staart hebben.
In een iets kortere staart ligt natuurlijk niet de essentie van het vogel-zijn besloten. Dat de vogels, die tegenwoordig zo'n wezenlijk andere groep vormen, in het beeld dat de huidige stand van wetenschap over hun evolutie kan verschaffen, zonder plotse overgangen in andere groepen vervloeien, is een teken dat die wetenschap correct hun plaats bepaald heeft.
Niet alle vogels zijn moderne vogels.
Vogels zouden in de 150 miljoen jaar na "Archaeopteryx" nog een aanzienlijke evolutie meemaken. Iedere moderne vogel, lid van de Neornithes, verschilt enorm van de "oervogel". De staart verkortte tot een "os pygostyle". De tanden verdwenen. Vele schedelbeenderen smolten samen en sommige veranderden in een mechanisme om prokinese mogelijk te maken, het opklappen van de bovenkaak. De vingers vergroeiden. Er kwam een kam op het borstbeen om de vliegspieren te verankeren, met een speciaal katrolmechanisme om de vleugel te heffen. Pols- en middenhandsbeenderen vergroeiden in een carpometacarpus. Het aantal wervels verminderde, de romp verstijfde volledig en de buikribben verdwenen geheel. Het kuitbeen verdween bijna. De middenvoetsbeenderen vergroeiden tot een enkel element, de tarsometatarsus. Het dijbeen verkortte en de hoofdrotatie van de benen verplaatste zich van de heup naar de knie. Schaambeen en zitbeen vergroeiden en de bekkenwervels versmolten tot een synsacrum, een proces dat de functie van de staart overnam. Al deze veranderingen verhoogden de eigenheid van de vogels zozeer dat, ook al maakt een basale aviaal al een zeer vogelachtige indruk, het verband tussen hem en moderne vogels toch een stuk onzekerder zou zijn geweest als we geen basale vogels als "Archaeopteryx" gekend hadden. De meeste van deze aanpassingen deden zich voor vlak na "Archaeopteryx", in een proces van versnelde evolutionaire veranderingen.
Een problematisch gegeven hierbij is echter dat sommige kenmerken van meer afgeleide vogels dan "Archaeopteryx" ook al bij eerdere afsplitsingen in de Maniraptora kunnen worden waargenomen. Een tandeloze bek hebben ook afgeleide Ornithomimosauria en de Oviraptorosauria. De laatste groep toont ook een sterke verkorting van de staart en zelfs het begin van een pygostyle. De Alvarezsauridae tonen een carpometacarpus en prokinese. De Deinonychosauria hebben een veel sterker borstbeen dan "Archaeopteryx" — en daarop ook een lage kam. De staart is bij sommige dromaeosauriden stijver dan bij "Archaeopteryx". Hun ribben hebben speciale uitsteeksels voor een betere pompwerking van de luchtzakken — net als modernere vogels. Hun ellepijp en derde middenhandsbeen zijn sterker gebogen — veranderingen die zich bij de vogels pas na "Archaeopteryx" voordoen en daar verklaard worden als een aanpassing aan het vliegen. In de standaardhypothese moeten deze verschijnselen geduid worden als een voorbeeld van parallelle evolutie.
De oorsprong van de vogelvlucht.
Behalve het vraagstuk waar de vogels vandaan komen is er het probleem hoe ze hun vermogen tot vliegen verworven hebben. Deze kwestie staat bekend als de "Oorsprong van het vliegen", waarbij vaak vergeten wordt dat insecten als eersten het luchtruim kozen — en in veel groter aantal: er zijn zo'n tienduizend moderne vogelsoorten en naar schatting zo'n tien miljoen insectensoorten —, dat pterosauriërs de eerste gewervelde vliegende dieren waren en dat er ook een duizendtal moderne soorten vleermuizen bestaat.
Beide vraagstukken staan natuurlijk niet los van elkaar: de eigenschappen van de voorouders van de vogels kunnen ons aanwijzingen geven over hoe het vliegvermogen geëvolueerd is. In het begin van de theorievorming over dit probleem speelde dit echter nauwelijks een rol. Voornamelijk op grond van theoretische overwegingen stelde men twee hoofdmodellen op. In het Engels heten die tegenwoordig "ground up" en "trees down", dus "van-de-grond-omhoog" en "uit-de-bomen-omlaag".
Omhoog of omlaag?
Allereerst kwam in 1879 de Amerikaan Samuel Wendell Williston met de hypothese dat het vliegen ontstaan was bij een over de grond rennend dier dat zijn sprongen verlengde door zijn armen uit te slaan en zo wat verder te glijden. Naarmate de armen langer werden en bevederd zouden ze ook de stabiliteit in de sprong bevorderd hebben en op den duur door ermee te klappen voortstuwingsvermogen hebben geleverd. Begin twintigste eeuw zou dit model worden verdedigd door baron Franz Nopcsa.
In 1880 kwam Othniel Charles Marsh met een alternatieve hypothese. De voorouders van de vogels zouden bosbewoners geweest zijn die het vliegen verwierven door uit de bomen te glijden. Hoewel er geen van dergelijke boombewonende reptielen bekend waren onder de Archosauria en zeker niet onder de "primitieve thecodonten" waar men in de loop van de twintigste eeuw de vogelvoorouders zocht, werd dit in die tijd verreweg de populairste hypothese. De reden hiervoor lag in de biomechanische plausibiliteit van het model. Het vermogen tot glijden kan zich eenvoudig ontwikkelen en biedt ook enorme voordelen voor een boombewoner. Het begint met het parachuteren: het afremmen van de val zodat het dier die kan overleven. Evolutie is een gevolg van natuurlijke selectie, het vergroten van de relatieve overlevingskans. Het voorkomen van een onmiddellijke dood levert dus een zeer grote selectiedruk op. Parachuteren kan eenvoudig omgezet worden in een glijvlucht door het vergrote oppervlak van het dier dat de val afremt een zekere asymmetrie en richtingsstabiliteit te geven zodat een schuine baan afgelegd wordt in plaats van een loodrechte. Dat verzacht de klap bij het neerkomen. Bij een langere glijvlucht kan ook een grote energiebesparing bereikt worden: een boomdier kan dan met minieme inspanning en hoogteverlies veilig van boom naar boom glijden, terwijl het anders, kwetsbaar voor roofdieren, moeizaam uit en in een boom had moeten klauteren. Zeer veel bosbewoners, uitgestorven en nog levende, hebben dan ook het vermogen tot glijden ontwikkeld, onder de huidige gewervelde dieren in meer dan dertig onafhankelijke afstammingslijnen waaronder de huidvliegers, vliegende buidelmuizen, vliegende eekhoorns, vliegende slangen, de vliegende kikker en het vliegende draakje.
Anders dan de namen van deze dieren zouden doen vermoeden gaat het echter niet om echte vliegers. Dit duidt op een zwakte in het "uit-de-boom-omlaag-model" die eerst door modern onderzoek duidelijk is geworden. De overgang van een glijvlucht naar een klappende vlucht is in de evolutie kennelijk onwaarschijnlijk: slechts bij de vleermuizen betwist bijna niemand dat die heeft plaatsgevonden. Biomechanisch gezien is er een aantal hindernissen voor de evolutie van een echt vliegvermogen. Om te beginnen moet het dragende oppervlak door de ledematen aangedreven kunnen worden. Dit is lang niet altijd het geval: slangen en hagedissen bijvoorbeeld gebruiken vaak hun verwijde ribben om te glijden. Dat oppervlak moet ook groot genoeg worden en dat is alleen voordelig in het kader van een vermogen tot zweven, waarbij de vlucht verlengd wordt door thermiek of stijgwinden. Juist in bossen, met hun microklimaat, is het effect daarvan echter beperkt. Het belangrijkste probleem is echter dat het op en neer slaan van de vleugels het glijden onderbreekt. Alleen een zeer specifieke beweging, een slag naar voren en onderen, met voldoende kracht uitgevoerd, zal het dier tegelijk voortstuwen en in de lucht houden. Dat mechanisme dient al een hoge mate van volmaaktheid te hebben wil het enig voordeel verschaffen: minder perfecte tussenvormen leveren een slechter resultaat op dan een pure glijvlucht. Dit maakt het moeilijk te verklaren hoe het geleidelijk geëvolueerd kan zijn.
Ostroms omhoog-model.
Er ontstond voor het eerst een sterke band met het vraagstuk van de afkomst van de vogels toen Ostrom in de jaren zeventig "Deinonychus" voorstelde als het model van een vogelvoorouder. "Deinonychus" was namelijk duidelijk een grondbewoner. De Dromaeosauridae leken weinig aanpassingen te vertonen aan het leven in de bomen. Hun achterpoten, sterk gespecialiseerd in het rennen, konden niet zijwaarts bewogen worden en dus ook niet om een stam geklemd worden. Ook de enkel was te stijf om de voet naar binnen te bewegen. De tenen konden niet gespreid worden. Het onderbeen kon niet draaien en ook de onderarm was niet tot een pronatie in staat. De ruggengraat kon niet gebogen worden. Het vorkbeen verminderde de mobiliteit van de schoudergordel en achteraan zou de stijve staart steeds in de weg gezeten hebben. Later onderzoek zou consistent als uitkomst hebben dat dromaeosauriden en zelfs basale vogels in de proporties van hun lichaam en de kromming van hun klauwen meer met moderne gronddieren dan met boombewoners gemeen hebben.
Ostrom zag zich gedwongen terug te keren naar het "van-de-grond-omhoog"-model van Williston. Vogelvleugels zouden ontstaan zijn voor sprongverlenging. Omdat Ostrom besefte dat een erg korte vleugel hiervoor nauwelijks functioneel had kunnen zijn, stelde hij een voorafgaande exaptatie voor: de vleugels zouden eerst ontwikkeld zijn als een soort net om insecten te vangen. Daarna zouden ze sprongen langer gemaakt hebben en pas dan voortstuwing hebben geleverd om die sprongen in een korte vlucht te doen overgaan. Geleidelijk was zo het vliegen geëvolueerd. "Archaeopteryx" zou ons daarbij een blik gunnen op deze ontwikkeling want volgens Ostrom kon deze soort nog helemaal niet vliegen en was het een springende renner.
Al snel ontstond er aanzienlijke kritiek op dit scenario. Allereerst was er het probleem dat het verlengen van een sprong alleen efficiënt is ten opzichte van blijven lopen als het dier al rennend een zeer grote snelheid bereikt. Zo te rennen is echter zelf helemaal niet efficiënt: het energieverbruik neemt in beginsel toe met het kwadraat van de snelheid. Dieren gaan er alleen toe over als dit een speciaal voordeel biedt, zoals het ontsnappen aan een roofdier, of omgekeerd, het verschalken van een prooi. In dit soort situaties is het echter contraproductief om te springen want iedere sprong zou het dier onmiddellijk sterk afremmen, juist als het vleugels uitslaat. Er zijn dan ook geen vogels bekend die deze methode toepassen en de meeste soorten plegen helemaal niet rennend op te stijgen maar door een afzet met beide poten. Hoe dan ook zou het selectievoordeel van sprongverlenging gering zijn en de verklarende kracht van het model dus ook. Ook de exaptatie van de vleugel als insectennet is niet waarschijnlijk: het dichtslaan van de vleugel wekt een luchtstroom op die insecten juist wegstuwt. Daarbij heeft Ostroms model nog steeds het probleem dat vliegen uit glijden afgeleid wordt, zonder dat het een verklaring kan bieden hoe de speciale voortstuwende slag ontwikkeld is.
Chatterjees klimmende Deinonychosauria.
Op verschillende manieren is getracht om de Dromaeosauridae en andere Deinonychosauria als type voor de vogelvoorouder te handhaven maar een ontwikkeling voor het vermogen tot vliegen te bedenken die de moeilijkheden van Ostroms model omzeilt. Een ervan is aannemelijk te maken dat sommige deinonychosauriërs wel degelijk in bomen leefden. Dat wordt al gesuggereerd door de huidige fauna: onze bomen zitten immers vol met theropoden, namelijk de vele duizenden vogelsoorten die daarin vaak hun verblijf houden. Natuurlijk hebben die een voordeel dat niet-vliegende Deinonychosauria niet bezaten: ze kunnen vliegen. Maar ook als ze daarvan geen gebruik maken, weten vogels zich uitstekend in bomen voort te bewegen door van tak naar tak te hoppen. In bosranden hangen de takken meestal tot op de grond en, mede het betere grijpvermogen van hun armen benuttend, zouden kleine theropoden geen moeite gehad moeten hebben omhoog te klimmen en springen.
Volgens de Indiaas-Amerikaanse paleontoloog Sankar Chatterjee zouden ze zelfs goed op stammen hebben kunnen klimmen. Inderdaad misten ze de aanpassingen die hagedissen en zoogdieren meestal daarvoor ontwikkelen maar volgens Chatterjee evolueerden de Deinonychosauria geheel eigen methoden die even goed waren. In plaats van de benen om de stam te klemmen zouden ze zich met hun voetklauwen omhoog hebben gewerkt — en dat zou zelfs de oorspronkelijke functie geweest zijn van de beruchte sikkelklauw: te werken als een stijgijzer. De stijve staart zou dan als een ondersteuning hebben kunnen dienen, net als bij de huidige spechten. De grotere handen van de Maniraptora zouden wel een klemmende functie hebben gehad en de grotere beweeglijkheid van het polsgewricht en de vingergewrichten wordt zo ook verklaarbaar. Chatterjee heeft de fase van het glijden en zweven uitgebreid gemodelleerd en meent dat de kloof tussen het controleren van de glijvlucht en echte voortstuwing niet onoverkomelijk is. De ontdekking van "Microraptor", een dromaeosauride met vleugels, misschien zelfs ook aan de achterpoten, ziet hij als een bevestiging van zijn model.
Een hypothese die dicht bij die van Chatterjee aansluit is het "Pouncing Proavis" - model van Joseph Garner: deinonychosauriërs zouden het vliegen geleerd hebben door zich uit de bomen bovenop hun prooi te storten ("to pounce"). Een combinatie van parachuteren, naar het doel glijden en het vinden van balans bij het gevecht zou zo tot een klappende vlucht hebben geleid.
WAIR.
Bij het glijden is de overgang naar een klappende vlucht problematisch omdat het dier als dit mechanisme nog niet volmaakt werkt, hoogte verliest. Dit gevaar doet zich niet voor als het zich op de grond voortbeweegt en met de vleugels gaat slaan. Tijdens het lopen op een vlakke ondergrond is het echter niet voordelig de vleugels uit te slaan voor extra voortstuwing: als het hard rent, remt de hogere luchtweerstand het dier juist af; als het niet rent, is het om een hogere snelheid te bereiken efficiënter dat wel te doen. Het is dan ook geen methode die enige vogel toepast, behalve soorten die heel slecht rennen zoals eendachtigen. Dit wordt echter anders bij een helling: die kan zo steil zijn dat de te overwinnen zwaartekracht een belangrijkere factor wordt dan de luchtweerstand en dan zou met de vleugels slaan wel voordelig kunnen zijn. Dit gegeven bracht Kenneth Dial er in 2003 toe het WAIR-model te presenteren, "Wing-Assisted-Incline-Running" ("Vleugelondersteund Hellingrennen"), dat stelt dat vogels het vermogen tot vliegen verworven hebben door al hellingen oprennend met de vleugels te slaan. Experimenten met levende vogels die hij trainde om al fladderend tegen schuine platen op te lopen toonden aan dat de vleugels bij platen steiler dan 60° een reële bijdrage konden leveren aan het klimvermogen. Mede doordat de hypothese zo door een onderzoek werd bevestigd, wordt er tegenwoordig veel naar het WAIR-model verwezen. Toch wordt het niet gezien als de uiteindelijke oplossing van het probleem. Zo bleek het oorzakelijk verband tussen de voortstuwende slag en het klimmen niet direct te zijn: de proefdieren stegen niet meteen door de vleugelslag maar doordat ze tegen de plaat gedrukt werden en zo meer houvast hadden voor de achterpoten. Daarbij konden de proeven vanzelfsprekend alleen uitgevoerd worden met moderne vogels en is het dus de vraag of het mechanisme ook zou werken bij voorlopers die een veel minder ontwikkeld vermogen tot vliegen hadden, vooral gezien het feit dat zelfs "Archaeopteryx", zoals blijkt uit zijn schoudergewricht, nog niet in staat was zijn armen heel sterk te heffen. Een studie uit 2013 toonde aan dat moderne soorten bij hellingrennen de neerwaartse beweging van de vleugel, niet de opwaartse, beperkten. Een studie uit 2022 bevestigde deze bezwaren en concludeerde dat WAIR niet zal zijn ingezet bij basale vogels. Een laatste bezwaar is opnieuw het geringe selectievoordeel dat dit gedrag kan hebben opgeleverd: zo vaak zal het niet voordelig geweest zijn zich tegen een rotswand vast te pennen om wanhopig omhoog te klauteren.
Combinerende theorieën.
De scheiding tussen de twee hoofdmodellen, "omhoog" of "omlaag", is niet absoluut. Tussenvormen zijn mogelijk en dit heeft de laatste tijd meer aandacht gekregen nu theorieën die een enkel hoofdmechanisme voorstellen, gefaald hebben een volledig bevredigende verklaring te geven.
Zo veronderstelt Christopher Bennett voor zowel vogels als pterosauriërs dat ze het vermogen tot vliegen wel in een meer vlakke beweging verworven hebben maar dan niet op de grond doch door in de bomen van tak tot tak te springen. Bij de vogels zouden veren, oorspronkelijk ontwikkeld als isolatie en op de armen uitgegroeid om mee te pronken, de sprong meer stabiliteit en een zekere richting hebben kunnen geven. Het klappen zou ontstaan zijn voor het bewaren van het evenwicht en meteen daarna zou de voortstuwende slag zich hebben ontwikkeld om de afzet van de benen te versterken. Een zuiver glijdende fase zou er dus niet geweest zijn: klappende vlucht en glijvlucht zouden elkaar versterkt hebben. Sinds de verschijning van het WAIR-model wordt ook dit in de combinatie opgenomen. Het slaan van de vleugels zou het dan makkelijker gemaakt hebben, niet zozeer om een vrij zeldzame steile helling op te rennen, maar om zich hoger in de alom tegenwoordige bomen te begeven. Een hypothese die het met de vleugels klappen ter wille van het evenwicht combineert met een levenswijze op de grond is het "flapping first"-model van Denver Fowler dat aanneemt dat vroege maniraptoren met de armen wiekten voor een verhoogde stabiliteit bij het bedwingen van een op de bodem liggende prooi met de voetklauwen.
Alternatieve hypothesen.
De standaardhypothese dat vogels dinosauriërs zijn, wordt vrij algemeen aanvaard. Er zijn echter alternatieve hypothesen ontwikkeld. De meeste daarvan zijn variaties op de standaardhypothese en hebben tot doel deze op bepaalde als problematisch ervaren punten te verbeteren. Deze betreffen voornamelijk het grote aantal veronderstelde exaptaties en de bloei van de basale Maniraptora nadat "Archaeopteryx" al ontstaan was. Er is ook een positie die niet zozeer een betere hypothese wil opstellen maar het nog te vroeg acht voor enig definitief standpunt: de zogenaamde BAND.
De Pauliaanse Hypothese.
In het begin van de jaren tachtig viel het biologiestudent en tekenaar Gregory S. Paul, die een volledige reeks reconstructies van de skeletten van de toen bekende Maniraptora aan het produceren was, op dat deze dieren in veel kenmerken meer afgeleid waren dan "Archaeopteryx". Hij bedacht voor deze groep, die vóór die tijd nog niet als een geheel begrepen was en ook nog niet de naam "Maniraptora" droeg, de informele aanduiding "dinobirds". Dat begrip was letterlijk zo bedoeld: Paul meende dat de Maniraptora en wellicht ook de basale Maniraptoriformes, dus de Ornithomimosauria, zich in een meer afgeleide positie in de stamboom bevonden dan "Archaeopteryx" en dat het dus in wezen een soort, hun vermogen tot vliegen verloren hebbende, loopvogels zouden zijn — zij het niet nauw verwant aan de huidige loopvogels. De afgeleide kenmerken zouden dus geen gevolg zijn van parallelle evolutie maar de restanten van een vliegende fase in hun ontwikkeling. Als voorbeelden daarvoor zag hij onder andere het opvouwmechanisme in de pols; de kortere staart bij de Oviraptorosauria; de tandeloze bek van deze groep en van de ornithomimosauriërs; het sterke gekielde borstbeen en horizontaal geplaatste schouderblad van de Deinonychosauria en de "processus uncinati", haakvormige uitsteeksels, op hun ribben die de luchtzakken aandreven. Dit alles zou ook verklaren dat de basale Maniraptora hun bloei beleefden na "Archaeopteryx": het waren latere afsplitsingen van de vogelstamboom.
Kladogram naar Mayr "et al." (2005);taxa die ook traditioneel als vogels worden beschouwd in het vet
Paul publiceerde zijn hypothese in 1988 in zijn boek "Predatory Dinosaurs of the World". De "dinobirds" werden daarin afgebeeld met een verenkleed en pronkveren aan de armen. Pauls suggestie vond echter weinig weerklank. Velen beschouwden het al te gewaagd veren en luchtzakken te veronderstellen, laat staan de status als vogel. Paul voerde ook geen kladistische analyses uit om zijn idee te testen. In de jaren negentig echter bleken de Chinese vondsten als twee druppels water op Pauls afbeeldingen te lijken. Verenkleed, pronkveren en luchtzakken waren aanwezig zoals hij voorspeld had. Daarna bewees "Microraptor" dat sommige deinonychosauriërs minstens tot een glijvlucht in staat waren. In 2002 publiceerde Paul het boek "Dinosaurs of the Air" waarin zijn hypothese zeer gedetailleerd werd uitgewerkt en hij vele mogelijke synapomorfieën, gedeelde nieuwe kenmerken, van de Deinonychosauria en meer afgeleide (hoger dan "Archaeopteryx" in de stamboom staande) Aves gaf. De ontdekking van het tiende "Archaeopteryx"-skelet dat bewees dat deze soort in bouw basaler was dan eerst aangenomen — en het dus waarschijnlijker was dat hij dieper in de stamboom lag — ondersteunde de "Pauliaanse Hypothese" verder. Op 2 december 2005 publiceerde Gerald Mayr in "Science" een artikel, "A Well-Preserved "Archaeopteryx" Specimen with Theropod Features", waarin hij aantoonde dat als men deze nieuwe kenmerken invoerde in de toen bestaande kladistische analyses, de Deinonychosauria (dat dan van bereik verandert) en Troodontidae in de klade van de vogels vallen. Latere analyses zouden meestal weer een meer traditionele stamboom opleveren maar in 2011 werd bij de beschrijving van "Xiaotingia" een kladogram gepubliceerd waarin de Deinonychosauria opnieuw vogels waren, zij het dan dat ze geen latere afsplitsing waren dan "Archaeopteryx" maar met deze een eerste aftakking vormden.
Terwijl dus wat betreft de Deinonychosauria de Pauliaanse Hypothese een reguliere variant is geworden van de standaardhypothese, geldt dit niet voor de andere groepen Maniraptora. Weliswaar is er in 2002 een kladistische analyse gepresenteerd met als uitkomst dat ook de Oviraptorosauria vogels waren, maar meer uitgebreide analyses hebben dit niet kunnen bevestigen. Basale oviraptorosauriërs hadden ook nog tanden, zodat het verlies daarvan bij meer afgeleide typen een parallelle ontwikkeling lijkt te zijn geweest. Ook de Alvarezsauridae, eind jaren negentig nog als de beste kandidaten voor het vogelschap gezien, vallen ondanks hun carpometacarpus en prokinese in analyses erg basaal uit. Vondsten in 2009 en 2010 gedaan van vroege vormen uit het Jura van China bevestigen dit laatste punt — hoewel ze aan de andere kant aanwijzingen opleverden dat de oviraptorosauriërs misschien toch boven "Archaeopteryx" in de stamboom stonden.
Voor de vogelachtige kenmerken van deinonychosauriërs is nog een derde verklaring mogelijk naast parallelle evolutie en het behoren tot de vogels. Het zou kunnen dat de laatste gemeenschappelijke voorouder van de Eumaniraptora weliswaar geen vogel was maar toch kon vliegen. De meer afgeleide Deinonychosauria zouden dan het vermogen tot vliegen weer zijn kwijtgeraakt. Deze zwakke variant van de Pauliaanse Hypothese — naast de sterke die ook het vogel-zijn omvat — is aanzienlijk waarschijnlijker geworden door het feit dat de wellicht vliegende vorm "Microraptor" een basale positie in de Dromaeosauridae inneemt, dat het meest basale bekende lid van de groep de zeer kleine vorm "Mahakala" is en dat de basale troödontide "Anchiornis" ook klein is en op een vogel lijkt. Dezelfde zwakke variant kan ook toegepast worden bij andere groepen basale Maniraptora, of wellicht bij de laatste gemeenschappelijke voorouder van alle Maniraptora. Over de precieze kenmerken daarvan hebben we echter maar weinig aanwijzingen. In 2018 concludeerde een studie dat al de laatste gemeenschappelijke voorouder van de Pennaraptora gewrichtsvlakken had tussen de middenhand en de pols die erop wezen dat de hand ten opzichte van de onderarm geïmmobiliseerd kon worden ten bate van een vliegende levenswijze.
BCF.
Begin jaren negentig bedacht de amateurpaleontoloog George Olshevsky, na het lezen van "Predatory Dinosaurs of the World", dat dezelfde gedachtegang die Paul tot het aannemen van een vermogen tot vliegen bij de Maniraptora had gebracht, zeer veel verder kan worden doorgetrokken. Misschien zouden alle zogenaamde exaptaties voor het vliegen, zoals luchtzakken en het vorkbeen, die bij de ruimere groepen waartoe de vogels behoren voorkomen, wel meteen voor dat vliegen ontwikkeld zijn. De vormen die wij uit de evolutiegeschiedenis kennen, vertegenwoordigen vrijwel zeker allemaal zijtakken. De hierdoor verborgen stamlijn van de evolutie van de Archosauriformes kan dus kenmerken hebben gehad die afwijken van die zijtakken. Olshevsky stelde dat die lijn bestond uit kleine in de bomen klimmende bosbewoners die een lichaamsbedekking hadden, warmbloedig waren en konden glijden of vliegen. Die lijn — doordat hij uit kleine soorten bestond veel sneller evoluerend — zou steeds weer opnieuw groepen grotere bodembewoners hebben voortgebracht in overeenstemming met de Wet van Cope die inhoudt dat grote dieren van kleine afstammen. Dat er tot nu toe nog nooit van dergelijke kleine vliegende vormen zijn teruggevonden, verklaarde hij uit het gegeven dat de zure bosbodems botten oplossen en fossielen daar dus niet bewaard blijven. Een vriend van hem, dinosauriërillustrator Tracy Lee Ford, gaf de hypothese een pakkende naam: "Birds Came First" ("Vogels Waren er het Eerst") of "Birds Come First" wat al snel afgekort werd tot BCF.
De afkorting is tamelijk misleidend. Olshevsky beweerde niet dat de hoofdlijn uit echte vogels bestond in fylogenetische zin, dus dat ze zich later afgeplitst zouden hebben dan "Archaeopteryx". Ze leken alleen maar op vogels. Olshevskys hypothese is in principe met iedere uitkomst van een kladistische analyse verenigbaar daar zo'n analyse altijd een stamboom met een verborgen stamlijn oplevert. Dit aansluiten bij de resultaten van huidige methodiek heeft BCF echter geen steun opgeleverd. De ongewone gedachte dat de ontwikkeling van de morfologie meestal omgekeerd verlopen is dan tot nu toe altijd werd aangenomen, kon niet aanvaard worden zonder sterk bewijs en de kladistiek kon dat bewijs niet leveren, juist omdat een kladistische analyse nooit de onwaarheid ervan zou kunnen aantonen. Wel vereist BCF bij een enorm aantal takken forse morfologische veranderingen — volgens de standaardinterpretatie toont immers geen enkele bodembewonende archosauriform enige aanpassing aan een klimmende levenswijze. Ook het beroep op de onvolledigheid van de "fossil record" leek verdacht veel op een poging zich immuun te maken voor kritiek. De sterke punten van BCF: het geen beroep hoeven te doen op exaptaties en het in overeenstemming zijn met "Cope's Law", wogen daar niet tegen op want deze wet geldt niet strikt — en volgens sommigen helemaal niet — en een verklaring door exaptaties wordt algemeen als onproblematisch ervaren omdat men bijna geen enkel ingewikkelder evolutieproces zonder ze kan begrijpen. BCF zou dus pas als een reële optie kunnen worden gezien als er alsnog kleine vliegende of althans klimmende basalere archosauriformen zouden worden gevonden. Een kleine verbetering van de empirische ondersteuning heeft zich voorgedaan door het acceptabel raken van de Pauliaanse Hypothese — in zekere zin een zeer verzwakte vorm van BCF — en door het groeiende aantal aanwijzingen voor warmbloedigheid en lichaamsbedekking bij basale archosauriformen. Een studie uit 2014 concludeerde dat miniaturisatie zich voornamelijk bij de basale Coelurosauria en Maniraptora voordeed, gecombineerd met zeer snelle evolutionaire veranderingen in bouw aan de basis van de Paraves, alles zo'n 165 miljoen jaar geleden. Binnen de standaardinterpretatie is dat de fase waarin zich het begin van een combinatie van een klimmende en glijdende levenswijze zou hebben kunnen voorgedaan.
"Protoavis".
Een fossiel dat op het eerste gezicht toch op een kleine vliegende archosauriform lijkt, is dat van "Protoavis" uit het Trias van Texas. "Protoavis", in ieder geval een diapside reptiel, is 225 miljoen jaar oud, 75 miljoen jaar ouder dan "Archaeopteryx" en een tijdgenoot van de eerste bekende dinosauriërs. Zijn ontdekker, Sankar Chatterjee, heeft de resten ervan gereconstrueerd als een vliegend dier en het zou als zodanig een voorbeeld kunnen zijn van de basale vormen die Olshevsky veronderstelt. Chatterjee, die de standaardhypothese grotendeels aanvaardt, ziet het echter als een echte vogel, dus een dier dat zich afgesplitst heeft na "Archaeopteryx". Deze interpretatie past bijzonder slecht bij wat er van de evolutie van de dinosauriërs bekend is. Al de eerdere afsplitsingen van de omvattende dinosauriërgroepen waartoe de vogels behoren, zouden zich dan al voor 225 miljoen jaar geleden moeten hebben voorgedaan, dus nog voordat er ook maar een enkele dinosauriër in de aardlagen opduikt en in een fauna waarin voor hun specialisaties geen plaats lijkt te zijn, omdat die niches vervuld worden door andere wel bekende archosauriformen. Niet alleen is het in dat geval vreemd dat dinosauriërs in de tientallen miljoenen jaren ervoor geen sporen zouden hebben achtergelaten: de kennelijk al bestaande en diversificerende Maniraptora zouden pas weer een honderd miljoen jaar later in groten getale opduiken.
"Protoavis" zou daarmee een ernstig probleem voor de standaardhypothese hebben opgeleverd, ware het niet dat de kwaliteit van de fossielen zo slecht is dat de meeste paleontologen zich niet bezwaard voelen ze volledig te negeren. De resten zijn nooit goed gedocumenteerd, bestaan uit losse, vaak zwaar beschadigde, botjes en zijn vrijwel zeker afkomstig van individuen van minstens drie diersoorten (waaronder geen enkele vogel): het is dus een zogenaamde chimaera.
Zou men de standaardhypothese willen verwerpen in de zin dat vogels helemaal niet tot de dinosauriërs behoren, dan past een mogelijke vogel uit het Trias daar beter bij en naar "Protoavis" wordt daarom nog veel verwezen door een groep waarvan de naam al aanduidt dat ze dinosauriërs als vogelverwanten afwijzen: de BAND.
BAND.
Toen in de jaren zeventig en tachtig de methodiek in de paleontologie veranderde, ging niet iedereen daarin mee. Sommigen bleven vasthouden aan het tot dan toe gangbare bevatten van het evolutieproces als een serie uit elkaar voortkomende wolken. De nieuwe eis van grotere exactheid leek hun de spankracht van het wetenschappelijk kenvermogen verre te overschrijden. Ze hadden zich er al bij neergelegd dat het raadsel van de vogelafkomst nooit met enige zekerheid zou kunnen worden opgelost. Wetenschappelijke voortreffelijkheid bestond hierin dat te onderkennen en in hun optiek was het principieel fout toch zo'n pretentie te hebben. Ornithologen waren toen ook al ruim een eeuw gewoon "Archaeopteryx" als de eerste Ware Vogel te zien. Alle kenmerken van het dier werden al die tijd allereerst binnen het vogelmodel geduid. Natuurlijk was het een "primitieve" vogel, met nog zekere reptielkenmerken zoals de tanden, maar het was toch allereerst een vógel, iets van een heel andere orde, in dit geval zelfs Klasse, dan een reptiel. Eigenschappen die niet volledig bekend waren, werden dan ook met vogelkenmerken ingevuld. Zo werd "Archaeopteryx" gereconstrueerd in een bijna verticale romphouding, met sterk opgetrokken dijbenen, met een volledig naar achteren gedraaide grote teen en met oogkassen die van achteren open waren en in de slaapvensters overgingen — net als bij moderne vogels. Toen Ostrom "Archaeopteryx" presenteerde als een enigszins gemuteerde rennende dromaeosauriër, ging dat het bevattingsvermogen te boven. Als nog onzinniger zag men de bewering dat dromaeosauriden, tenslotte reptielen, warmbloedig zouden kunnen zijn geweest of zelfs veren zouden hebben gehad — reptielen waren immers haast per definitie koudbloedig en hadden schubben. Iets als een "gevederde dinosauriër" gold als een contradictio in terminis. De meeste ornithologen zouden op den duur de dinosauriërhypothese toch aanvaarden omdat ze ook de moderne methodiek overnamen. Vogelkundigen die op dit punt conservatief waren, bleven echter vaak sceptisch staan tegenover de nieuwe leer.
Twee ornithologen die van hun afwijzing van de dinosauriërhypothese een belangrijk deel van hun carrière zouden maken, waren de Amerikanen Alan Feduccia en Larry Martin. Er vormde zich een losse groep wetenschappers om hen heen die zichzelf de naam "BAND" gaf voor "Birds Are Not Dinosaurs" ofwel "Vogels Zijn Géén Dinosauriërs". Mensen die daar anders over dachten, duidden ze aan met de naam "BAD" ("Birds Are Dinosaurs", "Vogels Zijn Dinosauriërs"). De naam was welgekozen want het standpunt van de BAND was allereerst negatief. Men was het er over eens dat vogels zeker géén dinosauriërs waren. Wat ze dan wel waren behalve archosauriërs, wist men niet en wilde men principieel ook niet weten want iedere poging een concreet alternatief aan te dragen zou nu precies neerkomen op het soort exactheid dat men methodisch afwees. Zolang de krokodillenhypothese nog enigszins plausibel bleef, verwees men er vaak naar maar toen die onhoudbaar bleek, was dat eigenlijk des te beter aangezien zo het ideaal van een vage vooroudergroep, in dit geval der "thecodonten", beter benaderd werd. Bij voorkeur werd een verband gelegd met "gegeneraliseerde" vormen binnen de "Pseudosuchia" — een verzamelbegrip voor die thecodonten waarvan men zelfs intern niet kon bepalen bij welke subgroep ze hoorden — dus soorten als "Euparkeria" die zulke algemene kenmerken hadden dat ze van vrijwel iedere afgeleide groep archosauriërs de voorouders konden zijn. Men probeerde niet binnen de thecodonten van een bepaalde kandidaat definitief te bewijzen dat die nauwer aan de vogels verwant was dan een andere thecodont aangezien zo de groep gespleten zou worden en niet vaag meer zou zijn. De BAND heeft dan ook geen onderzoeksprogramma's voortgebracht om de "thecodonten" diepgravend te analyseren. Paleontologie kreeg minder aandacht dan ornithologie en er werd in publicaties van de BAND zelden naar recente paleontologische vakliteratuur verwezen. Met kladistiek hield men zich al helemaal niet bezig. Feduccia oordeelde: "De cladistische methode moet wel fout zijn, want iedere methode die uitwijst dat vogels dinosauriërs zijn, is fout" (bron?). De oude methode om twee vormen in een totaalindruk te vergelijken, leek hun afdoende te zijn en dan namen ze direct waar dat vogels geen dinosauriërs konden zijn, zoals Feduccia het uitdrukte: "I just don't see it".
In plaats van alternatieve verwanten te zoeken voor de vogels, probeerde men de totale afwijzing van de dinosauriërhypothese tot uitdrukking te brengen in een paar kernpunten die onmiddellijk duidelijk moesten maken hoe onzinnig die hypothese was. Dit betrof allereerst Ostroms voorstel dat het vermogen tot vliegen zich "van-de-grond-omhoog" ontwikkeld had. De inherente problemen met dit model waren voor de BAND reden tot ogenblikkelijke verwerping. Martin oordeelde dat het leed aan een "volstrekte ongeloofwaardigheid" ("utter unbelievability"). Het traditionele model, "uit-de-boom-omlaag", achtte men een voldoende verklaring, zij het aangevuld met een beginfase waarin van tak tot tak gesprongen werd, iets waarvan Martin een van de eerste moderne verkondigers was.
Een tweede punt was de zogenaamde "tijdsparadox" ("temporal paradox"). Dit betrof het probleem waar Paul ook naar verwees, dat de basale Maniraptora waarin de vogels hun oorsprong hadden ons pas zo'n dertig miljoen jaar na "Archaeopteryx" veel goede fossielen beginnen na te laten. Anders dan Paul zag de BAND dat natuurlijk niet als een aanwijzing dat sommige Maniraptora vogels waren — deze suggestie werd als lachwekkend afgewezen (bron?)— maar dat vogels geen dinosauriërs konden zijn.
Ook de BAND kon niet ontkennen dat dinosauriërs en vogels op het eerste gezicht vele kenmerken gemeen hebben. Daarvan moest dan aangenomen worden dat ze geen ware homologie vertegenwoordigden maar convergente evolutie, het bij verschillende groepen evolueren van gelijkende kenmerken, een verschijnsel dat een kladistische analyse geheel waardeloos kon maken. Nu kan als men de fossielen bestudeert alleen weer de kladistiek zelf kwantificeerbaar aantonen dat er inderdaad van zulke convergenties sprake is en dat was in dit geval niet de uitkomst van de analyses. De BAND verwees daarom naar een onderzoeksterrein buiten de paleontologie: de embryologie. In de embryonale ontwikkeling wil immers nog weleens duidelijk worden hoe vorige evolutiefasen verlopen moeten zijn, als het embryo korte tijd kenmerken vertoont die volwassen voorouders ook bezaten maar het huidige dier bij de geboorte alweer verloren heeft. Hierin zou de BAND een van zijn beroemdste tegenargumenten vinden. De fossielen leken namelijk aan te tonen dat bij de theropoden eerst de vijfde en toen de vierde vinger van de hand verloren gingen om zo de drievingerige hand van de vogels te bereiken. Bij vogelembryo's echter zien we eerst vier vingers tot ontwikkeling komen maar op een positie ten opzichte van de ellepijp die bij andere Tetrapoda kenmerkend is voor de tweede tot en met vijfde vinger. De embryologie had hieruit al geconcludeerd dat de eerste en vijfde vinger verloren waren gegaan en de BAND kwam tot de gevolgtrekking dat dit een dwingend bewijs opleverde dat vogels geen dinosauriërs waren.
De tegenwerpingen van de BAND hadden weinig invloed op de hoofdstroom van de paleontologische theorievorming. De zwakten van het "van-de-grond-omhoog"-model kon men ook zonder de BAND wel inzien en onafhankelijk daarvan kwamen alternatieve en verbeterde modellen tot ontwikkeling. De "tijdsparadox" maakte weinig indruk omdat door de vele gaten in onze kennis de stambomen van alle diergroepen vol zitten met verborgen ontwikkelingslijnen en juist voor het midden van het Jura de "fossil record" erg slecht is door een gebrek aan fossiliserende aardlagen. Daarbij zou een alternatieve voorouder uit het Trias een nóg langere onbekende afstammingslijn creëren. Nieuwe vondsten zouden in de jaren negentig de kloof snel sluiten; tegenwoordig kennen we Troodontidae en basale Avialae die ongeveer even oud zijn als "Archaeopteryx". Ook werd het belang van het argument verminderd door het algemene standpunt van de BAND: die meende immers dat de speciale gelijkenis tussen de vogels en de Maniraptora slechts schijn was — maar daarvan uitgaande deed de tijdsparadox er ook niet meer toe. Een ernstiger tegenstrijdigheid kenmerkte het embryologische argument. Wilde men van meer basale Tetanurae beweren dat bij hen wél de vierde en vijfde vinger waren verloren gegaan — zodat een tegenstelling met de vogels gemaakt kon worden — dan kon dat slechts door te verwijzen naar de gedetailleerde overeenkomsten in vorm, zoals het aantal vingerkootjes, met basale theropoden die nog wel vijf vingers hadden. Maar precies dezelfde details toont de hand van "Archaeopteryx". Dus dezelfde bewijsvoering zou aantonen dat ook vogels theropoden waren — of men moest die gelijkenis schijn noemen, maar dan was er geen reden dat alleen voor de vogels te veronderstellen en niet bij andere Tetanurae met drie vingers.
Hoewel het embryologische argument dus in beginsel geen dwingend bewijs kan opleveren tegen de dinosauriërhypothese, wees het toch naar een gegeven dat lastig te verklaren bleek. Sommigen losten dit op door aan te nemen dat de fossielen in dit geval de onbetrouwbaarheid van de embryologische methode hadden aangetoond in plaats van omgekeerd, maar het probleem leidde ook tot een zeldzame constructieve reactie van de wetenschappelijke hoofdstroom op de BAND door het formuleren door Jacques Gauthier van de hypothese van de zogenaamde "frameshift", die stelt dat bepaalde genen de locatie waar ze in de embryonale ontwikkeling tot uitdrukking komen, kunnen verschuiven, zodat in dit geval vingers een tot en met vier hun aanleg hebben op de normale plaats van vingers twee tot en met vijf. In 2011 werd dit bevestigd door experimenteel onderzoek van vogelembryo's, terwijl dat ook aangaf dat het bepalen van de posities gecompliceerd wordt doordat de botten ten opzichte van de weke delen een afwijkende oorsprong kunnen hebben. Het transcriptoom van de zogenaamde tweede vinger van vogels bleek grote gelijkenis te vertonen met dat van de eerste teen. Andere mogelijke interpretaties zijn dat de hoofdas van de handontwikkeling al bij de Saurischia van de derde naar de tweede vinger gebracht werd zodat vogels een tot en met drie bewaard hebben, of dat reeds bij basale Tetanurae de duim verloren was gegaan zodat die al alleen vingers twee tot en met vier hebben. De zaak wordt gecompliceerd door het feit dat bij het vogelembryo de zone die de vingers voortbrengt veel nauwer is dan de vergelijkbare zone van de voet. De embryonale ontwikkeling van de handwortelbeentjes van vogels wijst erop dat er twee groeikernen zijn voor het halvemaanvormige polsbeen en dat vogels later aan de buitenkant van de hand een pisiform polsbeen herontwikkeld hebben, wat de illusie wekt dat deze beenderen aansluiten bij een tweede tot en met vierde vinger, terwijl dat in feite de eerste tot en met derde vinger zijn.
In 1996 publiceerde Feduccia "The origin and evolution of birds", een boekwerk dat grotendeels gewijd was aan de evolutie van de vogels na "Archaeopteryx" maar ook aandacht besteedde aan hun oorsprong. In de aanloop hiertoe ontkwam hij er niet aan wat concreter te zijn met het aanwijzen van vogelverwanten en hij gaf als kandidaten de "primitieve archosauriërs" "Megalancosaurus" en "Longisquama" omdat ze klein waren, vermoedelijk in bomen leefden en een spitse relatief kleine kop bezaten. De laatste had ook nog een soort lange veerachtige schubben op de rug. De keuze weerspiegelt het feit dat behalve theropoden binnen de Archosauromorpha geen dieren te vinden zijn die ook maar enigszins de vogels in morfologie benaderen. Anders dan Feduccia aannam, behoren "Megalancosaurus" en "Longisquama" vermoedelijk niet eens tot die groep: om die ene overeenkomst in kopvorm te vinden, had hij zich dus in feite gedwongen gezien zijtakken op te zoeken waarvan het bijna onmogelijk was dat ze iets met vogels te maken zouden kunnen hebben. Feduccia kon dat in 1996 nog niet weten, omdat "Megalancosaurus" alleen van de voorkant van een fossiel bekend was. Toen ook de rest gevonden werd, moest hij zijn stelling intrekken, na eerst nog een poging te hebben gedaan de zware grijpstaart als het roer van een glijdende vorm te interpreteren. Zo blijft alleen "Longisquama" over, waarvan de achterkant nog niet ontdekt is; de vermoedelijke verwantschap met "Megalancosaurus" binnen de Avicephala wordt tegenwoordig door de BAND ontkend — die is immers aangetoond door kladistische analyses. Een poging van de BAND in 2009 om toch een alternatieve groep aan te wijzen door een kladistische analyse, waarbij opzettelijk de meeste afgeleide eigenschappen die vogels en dinosauriërs delen buiten beschouwing werden gelaten, leverde geen goed ondersteunde kandidaat op, ondanks een zeer selectieve keuze van taxa en kenmerken en werd zo door de heersende leer opgevat als juist een bevestiging van de dinosauriërhypothese.
Feduccia's boek en de publiciteit die ermee gepaard ging, riep een geïrriteerde reactie op: het merendeel der paleontologen stelde zich op het standpunt dat de positie van de BAND als afdoende weerlegd kon worden beschouwd. Dat de "BANDits" weigerden zich hierbij neer te leggen, leidde tot het oordeel dat ze zich daarmee diskwalificeerden als wetenschapper. Deze sterk afwijzende houding wordt mede beïnvloed door het in wetenschappelijke kring als zeer ongelukkig ervaren gegeven dat creationisten zich op de BAND beroepen om de hele evolutietheorie in diskrediet te brengen. Paleontoloog Christopher Brochu drukte het in 2001 zo uit: "Dat vogels afgeleide theropoden zijn, staat onder geleerden niet meer ter discussie". De BAND reageerde hier weer op door de andere paleontologen van dogmatisme te beschuldigen, een poging zich aan kritiek te onttrekken door eenzijdig de discussie over de oorsprong van vogels als gesloten te verklaren. Tegen de BAND is in dit verband weer tegengeworpen dat men zelf nauwelijks empirische ondersteuning gevonden heeft en dus een typisch voorbeeld zou zijn van "degeneratieve wetenschap" volgens het model van Imre Lakatos.
Ondertussen was de positie van de BAND zich echter aanzienlijk aan het wijzigen, onder druk van nieuw feitenmateriaal.
MANIAC.
In 1996 werd de ontdekking van "Sinosauropteryx" bekendgemaakt, de basale coelurosauriër met protoveren. Was dit voor het grote publiek en zelfs voor paleontologen wier theorieën het voorspeld hadden al opzienbarend, voor de BAND kwam het als een regelrechte schok. Veren behelsden het wezen van het vogel-zijn en het bezit ervan door een dinosauriër doorbrak de strikte scheiding tussen beide begrippen die de kwintessens vormde van het BAND-standpunt. Een delegatie bestaande uit John Ostrom, Peter Wellnhofer en Larry Martin vertrok uit Amerika naar China om het fossiel te onderzoeken. Martin kwam al snel tot de geruststellende conclusie dat de zaak nog helemaal niet zeker was. Tussen de zichtbare haarachtige structuren en moderne vogelveren bestond geen noodzakelijk verband. De grens van een preserverende lijmlaag voor de huid van het dier aanziend, suggereerde Feduccia dat de structuren daaronder zaten in plaats van aan de buitenkant. Het woord "protoveren", met de implicatie dat uit deze structuren inderdaad veren geëvolueerd zouden zijn, verwierp men als volstrekt voorbarig.
De rust zou echter niet lang duren. Binnen enkele jaren verschenen de fossielen van "Protarchaeopteryx", "Caudipteryx", "Sinornithosaurus" en "Microraptor" die geen "primitieve" protoveren hadden, met een haarachtige structuur, maar een compleet verenkleed met in wezen moderne veren. Ook bij zulke specifieke en complexe aanpassingen weer een beroep doen op convergente evolutie leek een onhoudbare positie op te leveren en dus ging men over tot een fundamentele verandering van standpunt.
De eerste stap die men zette was het aanvaarden van de Pauliaanse Hypothese, die men kort tevoren nog als onzinnig had afgedaan. Ook de BAND accepteerde dus de mogelijkheid dat sommige Maniraptora in feite vogels waren. Dat zou dan verklaren dat ze veren hadden. De onmiddellijke reactie op het bekend raken van "Caudipteryx" en "Protarchaeopteryx" was geweest ze simpelweg vogels te noemen, nog zonder een verband met de maniraptoren te leggen, maar dat bleek al snel onverdedigbaar te zijn. De uiteindelijke consequentie daarvan was dat men alle kritiek die men twintig jaar lang op het kandidaatschap van "Deinonychus" als vogelverwant had gehad moest herroepen, waaronder de ontkenning van de homologie van gelijkende eigenschappen en de bewering dat direct waarneembaar zou zijn dat die verwantschap niet bestond. Dat was opmerkelijk, omdat de hele BAND ontstaan was in reactie op "Deinonychus". Martin begreep echter dat zelfs dit nog niet voldoende was. Het was maar de vraag of steeds aannemelijk gemaakt zou kunnen worden dat iedere maniraptoor van een vliegende vogel afstamde en het "binnenhalen" van dinosauriërs dreigde het hele BAND-project te ondermijnen. Wilde men toch nog het onderscheidende kenmerk van de BAND behouden en dinosauriërs als groter geheel blijven afwijzen dan moest men een nieuwe breuk aanbrengen, dieper in de stamboom. Martin had zo'n model al in 1982 overwogen: dat de groep Theropoda polyfyletisch is, dus een kunstmatige samenvoeging van twee niet nauw verwante groepen, waarvan er één de vogels omvat — en daarin zitten vanzelfsprekend alle bevederde vormen — en zelfs niet tot de Dinosauria behoort: de Maniraptora. Het was dus niet erg dat "Deinonychus" erbij hoorde want hij was bij nader inzien geen dinosauriër. De tegenstanders van de BAND waren er snel bij om hiervoor een acroniem te bedenken: MANIAC ("Maniraptora Are Not In Actuality Coelurosauria", "Maniraptora Zijn in Feite Geen Coelurosauria" ), een verwijzing naar de vermeende onzinnigheid van het model.
De nieuwe MANIAC-positie hield in dat de BAND het traditionele "uit-de-boom-omlaag"-model met klimmende "viervoeters" moest opgeven om net zoals andere paleontologen op zoek te gaan naar een methode voor tweebenige dromaeosauriërs om te klimmen of van de grond af op te stijgen. Het eerste hoofdargument tegen de dinosauriërhypothese verviel dus en dat gold ook voor het tweede: als Maniraptora en vogels één groep vormen, kan geen beroep worden gedaan op de "tijdparadox". Bij het embryologisch argument werd nog eens duidelijk dat het geen grens trekt tussen vogels en andere Tetanurae: moeiteloos nam de BAND nu aan dat alle Maniraptora vingers twee tot en met vier behielden. Aan de andere kant verbeterde de bewijspositie van de BAND ook: men had nu in de Maniraptora voor het eerst plausibele vogelvoorouders en omdat die net als basale theropoden meestal op de grond leefden, werden convergenties veel waarschijnlijker dan bij een hypothetische "viervoetige" boombewoner.
Voor de MANIAC-variant was het cruciaal dat aangetoond kon worden dat de "protoveren" van basale coelurosauriërs niet homoloog zijn aan echte veren: anders kon men de scheiding tussen Maniraptora en Dinosauria niet handhaven — het belang daarvan is nadien overigens afgenomen door de aanwijzingen dat het bezit van een soort vacht ruimer verspreid was onder de Archosauromorpha. Theagarten Lingham-Soliar poogde daarom een alternatieve verklaring te vinden voor de haarachtige structuren door te veronderstellen dat deze gefossiliseerde bindweefselvezels waren. De conclusies van Martin hadden geleid tot nieuwe onderzoeken, eerst van Phil Currie en daarna van deze met Chen Pei-Ji waarbij een aantal kenmerken waren vastgesteld die zouden wijzen op het karakter als vacht. Lingham-Soliar wees erop dat die implicatie een speculatief element bevatte: dat bijvoorbeeld de structuren gebogen waren en een donkere binnenkant hadden, betekende nog niet dat ze echt buigzaam waren en hol. Men had niet gezocht naar alternatieve verklaringen of gepoogd de eigen theorie te falsifiëren. Het lukte hem om voor ieder kenmerk van de structuren van "Sinosauropteryx" een parallel te vinden in het bindweefsel van fossielen, onder andere van ichthyosauriërs en "Psittacosaurus". Dit succes heeft er echter niet toe geleid dat de paleontologie zich gedwongen voelde de homologie van "protoveren" en veren op te geven. Lingham-Soliar was niet geslaagd in een falsificatie daarvan door eigenschappen vast te stellen die onverenigbaar waren met het karakter van een vacht; dat leverde dus een corroboratie, ondersteuning, op van de standaardinterpretatie. Zijn alternatief bleef zo een sterk ad-hoc-karakter dragen: misschien dat bindweefsels inderdaad zulke fossielen kunnen voortbrengen maar het zou wel heel toevallig zijn dat die nu net opduiken bij potentiële vogelvoorlopers en niet bij de vele andere perfect geconserveerde fossielen uit de Chinese aardlagen. Daarbij is Lingham-Soliars hypothese zelf gefalsifieerd door de latere vondst van zeer lange haren bij "Beipiaosaurus" en "Sinocalliopteryx", die een onwaarschijnlijk dikke bindweefsellaag zouden opleveren; zelfs de vier centimeter lange structuren bij "Sinosauropteryx" werden al geacht de interpretatie als bindweefsel uit te sluiten. Lingham-Soliar heeft dit weer ondervangen door aan te nemen dat het om hoge huidkammen zou gaan, maar zijn vaststelling dat "protoveren" alleen worden aangetroffen op de middenlijn van het dier wordt niet algemeen aanvaard. Problematisch voor het alternatief is ook dat sommige vondsten een combinatie tonen van "haren" en pluimen, en andere weer van pluimen en pennen: Lingham-Soliar neemt voor de eerste pluimen aan dat het bindweefsel betreft maar bij de tweede dat het veren zijn, hoewel ze niet in structuur verschillen. In 2010 werden kleurende melanosomen in de veren aangetroffen, organellen die men niet in bindweefsel zou verwachten.
Ander empirisch onderzoek werd verricht door fysioloog John Ruben die vanaf het begin van de jaren negentig probeerde aan te tonen dat dinosauriërs toch koudbloedig waren, in plaats van warmbloedig zoals de moderne hypothese luidt. Hoewel er geen direct verband is met de afkomst van vogels — volgens hem was zelfs "Archaeopteryx" koudbloedig — veronderstelde hij wel vaak eigenschappen bij dinosauriërs die het onwaarschijnlijk zouden maken dat vogels ertoe behoren en werkte hij nauw met de BAND samen. Zo stelde hij dat de neusholten van dinosauriërs relatief te klein waren om condensatieplooien te veronderstellen — die vogels wel hebben om vochtverlies tegen te gaan — en dat ze ademden via een middenrif in plaats van luchtzakken. Zijn onderzoek kreeg eerst veel aandacht maar heeft aan invloed verloren toen bleek dat hij grootte en loop van de neusholten fout had vastgesteld en dat het veronderstelde gefossiliseerde middenrif bij "Scipionyx" een met lijm gevulde breuk in het fossiel was.

</doc>
<doc id="23129" url="https://nl.wikipedia.org/wiki?curid=23129" title="Protoavis">
Protoavis

Protoavis texensis is de binominale naam voor een uitgestorven diersoort uit het Trias die volgens zijn ontdekker Sankar Chatterjee de oudst bekende vogel is, namelijk wel zo'n zeventig miljoen jaar ouder dan alle andere ontdekte vogels. De meeste paleontologen beschouwen "Protoavis" echter niet als een geldige soort maar denken dat het een samenraapsel is van beenderen van drie of meer verschillende diersoorten — waaronder geen enkele vogel.
Het vermeende bestaan van een vogel uit het Trias, bekendgemaakt in 1986, is door anderen dan Chatterjee gebruikt om de gebruikelijke denkbeelden over de oorsprong van de vogels aan te vallen, met name de hypothese dat vogels dinosauriërs zijn, zodat het vraagstuk van de echtheid van "Protoavis" in de jaren tachtig en negentig tot een grote controverse heeft geleid. Tegenwoordig wordt die echtheid door bijna niemand meer verdedigd behalve door Chatterjee zelf.
Een opzienbarende vondst.
Chatterjee, een paleontoloog die in India geboren is, maar thans in Texas werkt, ontdekte het fossiele materiaal vanaf juni 1973 in de "Post Quarry" in de "panhandle" van Texas. In 1986 werd er voor het eerst over gepubliceerd en toen duidde Chatterjee het aan als een jong van de theropode dinosauriër "Coelophysis". Datzelfde jaar nog veranderde hij echter van mening. Hij werkte toen met een vaste toelage van "National Geographic" en op hun vraag of zijn onderzoek nog interessante zaken had opgeleverd, gaf hij aan te vermoeden dat de vondst een vogel betrof. "National Geographic" liet daarop de gezaghebbende paleontoloog John Ostrom de fossielen bekijken. Na een inspectie van een uur concludeerde Ostrom dat als de botten inderdaad correct door Chatterjee geïdentificeerd waren, het om een vogel zou kunnen gaan. Daarna bracht "National Geographic" de zaak onder de aandacht van de internationale pers. Chatterjee kondigde in augustus 1986 in een interview met "The New York Times" aan de oudste bekende vogel gevonden te hebben.
Die bewering baarde veel opzien. De lagen waar de vondsten gedaan zijn, de Bull Canyon-formatie van de Dockumgroep, stammen uit het Carnien-Norien van het late Trias. Ze zijn daarmee 215 miljoen jaar oud, maar liefst 65 miljoen jaar ouder dan de oervogel "Archaeopteryx". Chatterjee ging indertijd uit van een nog hogere ouderdom van 225 miljoen jaar. Toch betrof zijn vondst volgens Chatterjee een vogel, zelfs al verder ontwikkeld dan "Archaeopteryx" zelf.
Als dat waar zou zijn, zo gaf Chatterjee zelf meteen al aan, zet het de denkbeelden over de oorsprong van de vogels op zijn kop, daar volgens de gangbare theorieën de vogels pas veel later van de dinosauriërs afstammen, ongeveer 155 miljoen jaar geleden. "Protoavis" heeft nauwelijks de tijd gehad om van de dinosauriërs af te stammen, daar hij ongeveer tegelijk met de eerste dinosauriërs leefde. Chatterjee zelf is overigens wel aanhanger van de theorie dat vogels dinosauriërs zijn. Omdat "Protoavis" volgens zijn beschrijving erg geavanceerd is, zou er een verborgen ontwikkelingslijn tot in het vroege Trias moeten lopen, hoewel er zelfs geen onomstreden voetsporen van dinosauriërs uit die periode bekend zijn. Dit zou ook betekenen dat een belangrijk deel van de evolutie der Theropoda zich al in het Trias zou hebben afgespeeld: alle belangrijke groepen zouden zich dan al moeten hebben afgesplitst.
Naamgeving en fossiel materiaal.
Chatterjees claim kreeg al meteen veel kritiek te verduren. John Ostrom betwijfelde al in 1987 of het bij nader inzien wel echt om een vogel ging. Dat weerhield Chatterjee er uiteindelijk niet van de soort in 1991 formeel te benoemen als "Protoavis texensis". De geslachtsnaam, die hij al vermeld had in het interview uit 1986, en in een korte beschrijving van de schedel in 1987, betekent 'eerste vogel'; de soortaanduiding verwijst naar de herkomst uit Texas.
Het holotype van de soort heeft het inventarisnummer TTU P 9200. Het bestaat uit een losse verzameling beenderen die Chatterjee interpreteert als afkomstig van een enkel skelet van een dier ter grootte van een kraai. De beenderen lagen niet in verband dus geen enkel bot is in articulatie met een ander bot gevonden. Ze bestaan uit skeletelementen die door aaseters of water verspreid zijn geraakt en min of meer bij elkaar zijn afgezet. Tijdens dat proces zijn ze tamelijk sterk geërodeerd wat hun identificatie extra bemoeilijkt. Ze zijn tijdens de preparatie volledig uit het omvattende gesteente bevrijd en daarna met behulp van gips en epoxyhars gerestaureerd, waarbij Chatterjee ontbrekende delen en beschadigingen aanvulde uitgaande van de gedachte dat het om een vogel zou gaan.
Chatterjee wees in 1991 een tweede vondst als paratype aan: specimen TTU P 9201. Ook hier ging het weer om een verzameling losse botten die ten dele de elementen van het holotype dupliceerden, ten dele aanvulden. Bij elkaar vertegenwoordigden de vondsten een belangrijk deel van het mogelijke skelet; naar Chatterjees eigen schatting zo'n tachtig procent van de skeletelementen.
In 1995 wees Chatterjee nog een dertigtal los gevonden beenderen, van verschillende individuen, aan de soort toe. Het gaat om de specimina TTU P 9350-9380. Hiervoor gaf hij overigens geen rechtvaardiging, dat wil zeggen: hij wees geen kenmerken aan in de nieuwe fossielen die overeenkwamen met die van de eerdere vondsten.
Chatterjee zelf heeft in 1997 een lijvig boekwerk over "Protoavis" laten verschijnen: "The Rise of Birds". Hierin staan vele tekeningen van zijn interpretatie van het fossiel, maar geen foto's van de botten zelf en geen analyse van hoe hij tot die interpretatie is gekomen.
Interpretatie van het materiaal.
Chatterjee: "Protoavis" is een vogel en een dinosauriër.
Chatterjee zelf neemt aan dat "Protoavis" zich hoger dan "Archaeopteryx" op de stamboom bevindt, op grond van een door hemzelf uitgevoerde cladistische analyse die later sterk bekritiseerd zou worden omdat er te veel weinig kenmerken en soorten in waren meegenomen. In 1991 zag hij de soort als een zeer basale vogel; in 1999 minder basaal, als een lid van de Ornithothoraces.
Deze opvatting heeft hij willen ondersteunen door het aangeven van typische vogelkenmerken die de soort zou bezitten. Sommige daarvan zijn zeer vogelachtig. Het postorbitale is afwezig zodat de oogkas doorloopt tot in het onderste slaapvenster. Het quadratum heeft cotylen voor een gewrichtsverbinding met het pterygoïde en met het quadratojugale, condylen voor een verbinding met de onderkaak. De vorm van het basisfenoïde, de schouderbladen en de sleutelbeenderen zou identiek aan die van basale vogels zijn. Het borstbeen heeft groeven voor de verbinding met de ravenbeksbeenderen en een richel op de middenlijn. De ellepijp heeft "papillae ulnares" voor de aanhechting van slagpennen en zulke knobbels bevinden zich ook op de middenhand. Het schaambeen steekt naar achteren. Het darmbeen is vergroeid met het zitbeen. In het heupgewricht heeft het zitbeen de versterkende antitrochanter, een teken dat de dijbeenderen opgetrokken werden gehouden als bij de vogels. Het scheenbeen is vergroeid met de enkel. Van juist deze kenmerken echter kon in 2001 door een onafhankelijk onderzoek door Lawrence Witmer die bij wijze van uitzondering de fossielen direct mocht inspecteren, er niet één bevestigd worden.
Sommige andere kenmerken bleken Witmer wel aanwezig te zijn. Het squamosum raakt het quadratojugale en het postorbitale niet. De halswervels hebben ruime ruggenmergkanalen, zadelgewrichten en goed ontwikkelde hypapofysen. Het ravenbeksbeen is langwerpig, balkvormig en bezit procoracoïde en acrocoracoïde uitsteeksels.
Paul: "Protoavis" is een nabootser van vogels.
In 1988 bedacht Gregory S. Paul een mogelijke verklaring voor de overeenkomsten van "Protoavis" met vogels die niet de hele stamboom overhoop zou halen: het dier zou een "bird mimic", vogelnabootser, zijn geweest, een vroege aftakking in de fylogenie van de dinosauriërs die in een proces van convergente evolutie het vermogen tot vliegen zou hebben ontwikkeld. Paul dacht daarbij aan een lid van de Herrerasauridae. Een verwante gedachte is geopperd door George Olshevsky die in zijn "Birds Came First"-hypothese ook aannam dat een bouwwijze als die van de vogels al veel eerder dan de echte vogels zou zijn geëvolueerd maar dan niet als geïsoleerd verschijnsel maar als dominante morfologie van de hoofdstam van de dinosauriërs of zelfs nog ruimere groepen. "Protoavis" zou dan een van de weinige concrete aanwijzingen hiervoor zijn.
BAND: "Protoavis" is een vogel maar geen dinosauriër.
Er is een kleine groep paleontologen die de hypothese afwijst dat vogels dinosauriërs zijn: de BAND ("Birds Are Not Dinosaurs"). Voor de "BANDits" is het bestaan van "Protoavis" niet problematisch: ze gaan al uit van een zeer vroege herkomst van de vogels en omdat ze deze geen dinosauriërs achten, schept zo'n vroege oorsprong ook geen verborgen dinosaurische ontwikkelingslijnen. Het is daarom ook niet verwonderlijk dat sommigen hunner, zoals de Rus Evgeni Koerotsjkin, "Protoavis" als oudste bekende vogel hebben verwelkomd. In 1995 bevestigde Koerotsjkin, nadat hij zelf de vondsten mocht onderzoeken, zijn oordeel dat het om een vogel zou gaan. Het materiaal van "Protoavis" is echter zo dubieus dat ook de meeste "BANDits", zoals Alan Feduccia, de geldigheid van het taxon afwijzen.
Heersende leer: "Protoavis" is een chimaera.
Chatterjee nam na zijn publicatie in 1991 aan dat hij een overtuigend bewijs had geleverd dat "Protoavis" de status van vogel zou bezitten.
Sommige paleontologen gaven hem het voordeel van de twijfel, zoals in 1994 Dieter Stefan Peters, maar de typische reactie was sterk afwijzend, waarbij vooral veel kritiek was op de beperkte toegang tot de fossielen.
De algemene conclusie dat "Protoavis" helemaal geen vogel of directe vogelvoorouder was, riep de vraag op wat dan wel de aard was van de, immers op zich wel degelijk authentieke, fossielen. Een dergelijke alternatieve verklaring werd bemoeilijkt door het ontbreken van een in verband liggend skelet. Het holotype werd al in de jaren tachtig door Timothy Rowe omschreven als een "real roadkill", de Amerikaanse term voor een platgereden dier, maar het hoofdprobleem is niet zozeer de verstrooiing van de skeletelementen als het ontbreken van een documentatie van de positie waarin ze gevonden zijn zodat een mogelijke samenhang niet meer kan worden vastgesteld. Dit maakt het noodzakelijk om van ieder element afzonderlijk de identiteit te bepalen. Het resultaat van dit proces bevestigt een al meteen door critici geopperd vermoeden dat de vondst een zogenaamde 'chimaera' betreft: een samengeraapt geheel van botten van dieren van verschillende soorten.
Chatterjee dacht zelf al eerst dat het om een exemplaar van "Coelophysis" ging; tegenwoordig wordt van de hersenpan algemeen aangenomen dat die van een of andere kleine coelophysoïde theropode afkomstig is — eigenschappen die op een meer afgeleide coelurosauriër leken te wijzen bleken later ook bij meer basale soorten voor te komen. Dezelfde theropode afkomst zou waar kunnen zijn voor de ledematen, waarbij het Paul Sereno al opviel dat de door Chatterjee beschreven hand in feite een voet is. Momchil Atanassov meent echter dat deze delen van een basaal lid van de Pterosauromorpha komen, waaronder een zitbeen dat Chatterjee oorspronkelijk als een borstbeen beschreef en later als een vomer; dit zou verklaren waarom deze elementen zo klein zijn terwijl jonge theropoden zelden worden gevonden — dit past echter weer slecht bij het feit dat de wel theropode hersenpan ook zo klein is. De halswervels van "Protoavis" maakten een zeer vogelachtige indruk omdat ze heterocoel zijn, dus met zadelvormige uiteinden. In 2002 echter wees Paul erop dat de Drepanosauridae gelijksoortige wervels hebben en dat de drepanosauride "Dolabrosaurus" uit de formatie bekend is. Een drepanosauride oorsprong nam Paul ook voor de vogelachtige elementen in de schedel aan, zoals het quadratum en het squamosum.
Het lijkt er dus op dat "Protoavis" een mengeling is van minstens twee en misschien wel drie of meer soorten. Van het voorste deel van de schedel en de staartwervels is nog niet duidelijk om wat voor een soort dier het gaat. Gemeenlijk wordt aangenomen dat het geen vogel zal zijn.
Terwijl aldus slechts het vreemd kleine ravenbeksbeen als vogelachtig element onverklaard blijft, ontbreken in het materiaal belangrijke gedeelde nieuwe kenmerken, synapomorfieën, van de vogels of meer omvattende theropode groepen: secundaire luchtholten in het bovenkaaksbeen, een halvemaanvormige vergroeiing van de polsbeenderen, een drievingerige hand met lange vingers en het typische eumaniraptore bekken. Het is de afwezigheid hiervan die het zo onwaarschijnlijk maakt dat het om een vogel zou gaan.
Dat "Protoavis" niet echt bleek maar tot op de dag van vandaag wel door Chatterjee verdedigd bleef worden, heeft zijn reputatie geen goed gedaan maar uiteindelijk ook weer geen zeer ernstige consequenties gehad voor zijn carrière. Een gezaghebbend paleoörnitholoog als Luis Chiappe vond de interpretatiefouten vergeeflijk gezien het op het oog vogelachtige karakter van het slaapvenster en de zadelvormige halswervels. Wel verweet men Chatterjee een neiging om gebrekkige vondsten veel te spectaculair te willen duiden. "Protoavis" was daarvan niet het enige of eerste geval: in 1984 beweerde Chatterjee van de door hem benoemde "Technosaurus" dat het het oudst bekende basale lid van de Ornithischia was — later bleek ook dit een chimaera te zijn. In 1993 stelde hij bij de benoeming van "Shuvosaurus" zelfs dat het een lid van de Ornithomimidae was en daarmee honderd miljoen jaar ouder dan enige andere bekende ornithomimide. Vervolgonderzoek toonde aan dat het om een lid van de Poposauridae ging. De populairwetenschappelijke schrijver Donald Lessem heeft gesuggereerd dat het genereren van publiciteit een belangrijk motief voor Chatterjee geweest is, aangezien de financiering van zijn onderzoek bij de "Texas Tech University" afhankelijk was van particuliere giften.

</doc>
<doc id="23130" url="https://nl.wikipedia.org/wiki?curid=23130" title="Afkomst van de vogels">
Afkomst van de vogels



</doc>
<doc id="23133" url="https://nl.wikipedia.org/wiki?curid=23133" title="Christiaan V van Denemarken">
Christiaan V van Denemarken

Christiaan V (Flensburg, 15 april 1646 – Kopenhagen, 25 augustus 1699) was koning van Denemarken en Noorwegen van 1670 tot 1699.
Hij werd in Flensburg geboren en was de oudste zoon van Frederik III en Sophia Amalie van Brunswijk-Lüneburg. Vlak na zijn aantreden beledigde hij zijn vrouw openlijk door zijn maîtresse Amelia Moth, die op dat moment zestien jaar was, aan het publiek voor te stellen. Hij kreeg acht kinderen bij zijn officiële vrouw Charlotte Amalia, een dochter van Willem VI van Hessen-Kassel, en zes bij zijn maîtresse.
De koning stichtte de Orde van de Dannebrog die nog steeds zijn monogram draagt.
Hij was zeer populair bij het volk vanwege zijn persoonlijke moed, maar was een slecht staatsman.
Kinderen.
Uit het huwelijk van koning Christiaan V met Charlotte Amalia van Hessen-Kassel werden de volgende kinderen geboren:

</doc>
<doc id="23136" url="https://nl.wikipedia.org/wiki?curid=23136" title="Rode neusbeer">
Rode neusbeer

De rode neusbeer of honingbeer ("Nasua nasua") is een neusbeer uit Zuid-Amerika.
Kenmerken.
De rode neusbeer lijkt op een wasbeer met een lange, spitse snuit. De vacht is rood-, grijs- of geelbruin. De staart is geringd. De lichaamslengte is 41-70 cm, de staartlengte 42-70 cm en het gewicht 2,5 tot 7 kg.
Leefwijze.
Ze trekken in groepen van tien tot twintig individuen door het oerwoud. Contact met elkaar onderhouden ze met een speciale roep. Ze gaan al krabbelend en snuffelend op zoek naar vruchten en wortels, maar ook insecten en andere diertjes. Bij gevaar - hun natuurlijke vijanden zijn grote katachtigen en wurgslangen - vluchten ze meestal in de bomen. Ongetwijfeld doet de slurfachtige neus uitstekend dienst als reukorgaan. Hun fikse gebit gebruiken ze om dierlijke prooien te doden, zich te verdedigen en in gevechten om de macht met soortgenoten. Rode neusberen eten paddenstoelen, vruchten en insecten.
Voortplanting.
Na een draagtijd van 10 tot 11 weken worden in een boomnest twee tot zeven jongen geboren. Volwassen mannetjes eten meer dierlijk voedsel, soms zelfs de jongen van de eigen soort.
Verspreiding.
Deze soort komt voor in uiteenlopende habitats van Zuid-Amerika.
In Suriname in het een beschermde diersoort. De jacht erop is verboden.
Invasieve exoot.
Gezien de mogelijke impact van de soort op broedvogels, amfibieën en ongewervelden, staat de soort sinds 2016 op de lijst van invasieve exoten die zorgwekkend zijn voor de Europese Unie, de Unielijst. Dit betekent dat deze soort niet langer in de Europese Unie mag worden ingevoerd, gehouden, vervoerd, gecommercialiseerd, gekweekt, gebruikt, uitgewisseld of vrijgelaten in de natuur. Bovendien geldt voor lidstaten de plicht om te proberen de in de natuur aanwezige exemplaren op te sporen, te verwijderen, of als dat niet lukt, zodanig te beheren dat verspreiding en schade zoveel mogelijk wordt voorkomen.

</doc>
<doc id="23139" url="https://nl.wikipedia.org/wiki?curid=23139" title="Petra (historische stad)">
Petra (historische stad)

Petra is een historische stad in Jordanië. Petra (Πέτρα) was de Griekse naam van de hoofdstad van de Nabateeërs. De Nabateeërs zelf noemden de stad "Raqmu". De plaats is werelderfgoed en gelegen in een dal in de heuvels. Ze is vooral bekend vanwege de in de rotsen uitgehakte graftombes. Vrijwel alle gebouwen die er ooit stonden zijn nu ruïnes.
De bloeitijd van de plaats is te danken aan de handelsroute voor wierook vanuit het 1600 km zuidelijker gelegen Jemen naar Perzië, Syrië en de Griekse en Romeinse rijken. Petra was daarnaast een knooppunt voor andere handelsroutes. De belastingopbrengsten van de handelaars maakten de heersers van Petra schatrijk en dat is te zien aan de luxe gebouwen en grafmonumenten. Rond het begin van de jaartelling woonden in Petra naar schatting 25.000 mensen.
De stad ligt in een dal dat alleen via smalle kloven te bereiken is en is daardoor goed te verdedigen. De stad beschikte over een ingenieuze watervoorziening waardoor men het hele jaar door voldoende water had. De Nabateeërs hadden lange tijd een eigen koninkrijk. In 106 werd hun rijk door het Romeinse Rijk veroverd. De handelsroutes veranderden waardoor Petra langzaam haar handelspositie kwijtraakte en in de 7e eeuw verlaten werd.
De Zwitser Johann Ludwig Burckhardt, vermomd als Indiase handelaar, herontdekte Petra in 1812 voor de westerse wereld. De stad was inmiddels tot een ruïne verworden. Petra is in 1985 door UNESCO tot Werelderfgoed verklaard. In 2007 werd de stad verkozen tot een van de zeven nieuwe wereldwonderen.
Geologie.
Petra ligt in een weids dal, ingesloten tussen bergwanden, ten oosten van de Grote of Aravaslenk, halverwege tussen de Golf van Akaba en de Dode Zee op een hoogte tussen 800 en 1350 m. Als gevolg van tektonische activiteiten zijn er diverse breuken in het zandsteen ontstaan. Langs sommige van deze breuken zijn kloven ontstaan en het dal is alleen via deze kloven te bereiken waardoor het goed te verdedigen was. Op hoge punten werden wachttorens gebouwd zodat men strijders al vroeg kon zien aankomen.
Op meerdere plaatsen (in de Wadi Musa) werd water afgetapt en vervoerd door uitgehakte geulen en via buizen van aardewerk die waterdicht waren gemaakt. Ook beschikte men over een systeem om water via verschillende bassins te zuiveren en drinkbaar te maken en naar cisternen te vervoeren. Hierdoor was er het hele jaar door voldoende water en beschikte men zelfs over badhuizen. Water was overigens niet altijd een goede vriend. Enorme regenval kan de siqs (kloven) uiterst gevaarlijk maken. De siqs kunnen zeer snel gevuld worden met water. Aan het begin van de siq vind je dan ook een dam, gebouwd in 1963. Deze is gebouwd boven op een dam uit het jaar 50.
Door deze combinatie van een goed verdedigbare plek, voldoende water en een strategische ligging langs belangrijke karavaanroutes groeide de stad uit tot een belangrijk handelsknooppunt.
De naam Wadi Musa (rivierbedding van Mozes) is tegenwoordig van toepassing op de gehele omgeving van de stad. Hij gaat terug op de enge verbinding tussen water en rots in de regio. Hier is de legende ontstaan dat Petra de plaats is geweest waar Mozes gedurende de exodus van het volk Israël met een slag van zijn staf water uit de rots liet komen, volgens Exodus 17:6. Daadwerkelijk is het zo dat de Nabateeërs met hun kennis van waterhuishouding een kunstmatige oase schiepen en daarmee een voorwaarde voor de bloei en de groei van de stad.
Bouw van de monumenten.
De grafmonumenten zijn uitgehakt in rode zandsteen. Omdat er in de omgeving nauwelijks hout te vinden was kon men geen gebruik maken van steigers. Er werd bovenaan begonnen en naar beneden toe uitgehakt. Bij de Al Khazneh moest men zelfs eerst een route naar boven uithakken. Hierbij was nauwelijks ruimte voor fouten omdat verkeerd uitgehakte delen niet hersteld konden worden en men kon, als men eenmaal lager was met het uithakken, niet meer naar boven om de gevel bij te werken.
Andere gebouwen werden opgebouwd met stenen uit nabij gelegen steengroeves. Deze groeves lagen bijna allemaal hoger zodat de stenen over balken naar beneden gerold konden worden.
Geschiedenis.
Petra was in de 8e eeuw v.Chr. de belangrijkste stad van de Edomieten. Het werd in de 4e eeuw v.Chr. de hoofdstad van de Nabateeërs. Zij beheersten de handel in wierook vanuit Jemen en de hars van de wierookboom werd in de gehele antieke wereld als een bijzonder kostbare offergave en medicijn gezien. Deze route voerde vanaf Jemen langs de westkust van Arabië en deelde zich bij Petra in een noordwestelijke tak die naar Gaza voerde, en in een noordoostelijke in de richting van Damascus. Ook andere handelswaar kwam langs de stad want door haar ligging en watervoorziening was het een bevoorrechtte tussenstop voor karavanen uit Arabië, Egypte en Perzië. Op deze manier kwam er van alles voorbij, zoals kruiden uit het Indiase subcontinent, ivoor uit Afrika, parels uit de Rode Zee en goudsmeedwerk uit Aleppo. Tussenhandel en doorvoerrechten leverden de Nabateeërs hoge winsten op. In 312 v. Chr. deed het leger van Antigonos I Monophthalmos een aanval op de stad maar deze mislukte. Dit is ook de eerste keer dat de stad in geschriften genoemd werd.
In 106 werd de stad ingenomen door de Romeinen en ingelijfd in de Romeinse provincie Arabia Petraea. De provincie zou vanuit zowel Petra als Bosra bestuurd worden. De Romeinen drukten een groot stempel op de stad. Onder de Romeinen verloor de stad veel van haar betekenis omdat de handel steeds meer over de Rode Zee ging. In 363 vond een grote aardbeving plaats. Veel gebouwen werden vernietigd en het watersysteem raakte zwaar beschadigd. De stad werd gedeeltelijk herbouwd in Byzantijnse architectuur. Nadat het christendom de staatsreligie in het Romeinse Rijk werd, werd de stad de zetel van een bisdom. Langzaamaan raakte de stad haar handelspositie kwijt en in 551 volgde een vernietigende aardbeving waar de stad nooit meer bovenop kwam. In de 7e eeuw werd de stad helemaal verlaten en na verloop van tijd wisten alleen de lokale bedoeïenen deze nog te vinden.
In de westerse wereld dacht men lange tijd dat Kerak het vroegere Petra was. De Zwitserse geoloog Johann Ludwig Burckhardt herontdekte de stad in 1812.
Opgravingen.
Archeologische opgravingen begonnen pas in de jaren twintig van de 20e eeuw. Iets later begon dan ook de toeristische ontsluiting van de ruïnestad. De eerste archeologische opgravingen in het gebied van Petra vonden plaats in 1929. Ze werden voortgezet tussen 1935 en 1937 en in 1954. In 1958 begon de British School of Archaeology het centrum van de stad op te graven.
Sindsdien zijn er voortdurend archeologen ter plaatse aanwezig. De laatste grote opgravingscampagne vond plaats in de jaren 1993 tot 2002. Onder leiding van de Jordaanse Dienst voor het antiekwezen legden Amerikaanse wetenschappers van de Brown University uit Providence, Rhode Island de resten van de hoofdtempel (Quasr-al-Bint) in het centrum en in het gebied rond de Temenospoort bloot.
Belangrijke monumenten.
Petra is het bekendst door een groot aantal graftombes die in de rotsen zijn uitgehakt waarbij Al Khazneh het bekendst is. De stad herbergt ook een aantal Romeinse bouwwerken.
Enkele kilometers ten noorden van Petra ligt Siq al-Berid, ook wel Klein-Petra genoemd. Het is veel kleiner dan Petra en er komen minder toeristen. Naast in de rotsen uitgehakte gebouwen zijn hier enkele rotsschilderingen te bewonderen. Hoewel Petra en Klein-Petra fysiek gescheiden zijn, zijn ze gezamenlijk opgenomen in de Werelderfgoedlijst van UNESCO.
Filmdecor.
Petra werd onder andere gebruikt als locatie voor de films "Indiana Jones and the Last Crusade", "The Mummy Returns", "" en "Samsara" en de televisieprogramma's "Wie is de Mol?" en "De Pelgrimscode".
Petra was ook de inspiratie voor het decor van de scène op pagina 28 en 29 in het Kuifje-album "Cokes in voorraad".

</doc>
<doc id="23140" url="https://nl.wikipedia.org/wiki?curid=23140" title="Middelpuntvliedende kracht">
Middelpuntvliedende kracht

Middelpuntvliedende kracht, centrifugale kracht of centrifugaalkracht is een schijnkracht die wordt waargenomen door een zelf meebewegende waarnemer. Wanneer piloten bijvoorbeeld een looping maken, worden ze dieper in hun stoel gedrukt. Als we dit beschrijven in een assenstelsel dat met hen meebeweegt, lijkt er dus tijdens de looping een kracht te zijn in de richting van de onderkant van het vliegtuig. Die kracht wordt aangeduid met de term "centrifugaalkracht". In een inertiaalstelsel (een niet versneld assenstelsel) maken lichamen alleen een cirkelbeweging als er een kracht op ze werkt "naar het middelpunt toe", de middelpuntzoekende kracht.
De naam verwijst naar de richting waarin de schijnkracht lijkt te werken: middelpuntvliedend ('vlieden' = vluchten) en centrifugaal (Latijn: "centrum" = midden en "fugere" = vluchten). De schijnkracht wordt voorgesteld als een vector met een richting weg van het rotatiecentrum.
Inleiding.
Wanneer op een voorwerp geen kracht wordt uitgeoefend, beweegt dit voorwerp zich in een rechte lijn, volgens de eerste wet van Newton. Om een voorwerp een cirkelbeweging te laten maken, is een kracht nodig die gericht is naar het middelpunt van de draaiing: een "middelpuntzoekende" of "centripetale" kracht. In bijvoorbeeld een centrifuge oefent de wand van de centrifugetrommel die kracht uit op het wasgoed dat er in zit. Voor een "stilstaande" waarnemer (buiten de centrifuge) is die kracht voldoende om de bewegingen in de centrifuge te verklaren: het wasgoed draait door deze kracht rond, en de waterdruppels in het wasgoed vervolgen zoveel mogelijk hun rechtlijnige baan (volgens Newton), zodat ze de centrifuge uit bewegen.
Wanneer we, als waarnemers, echter zelf zouden "meedraaien" in de centrifuge, in een roterend assenstelsel, ervaren we dat de waterdruppels naar buiten bewegen. In het draaiende assenstelsel lijkt het dus alsof er op de waterdruppels een kracht wordt uitgeoefend die het water door de was heen naar buiten trekt. Deze kracht wordt aangeduid als "centrifugaalkracht", en is dus alleen nodig in het ronddraaiende assenstelsel, om de beweging van voorwerpen naar buiten te verklaren. De grootte van de centrifugaalkracht (in het roterende stelsel) is gelijk aan die van de centripetaalkracht (in het stilstaande stelsel).
In het niet-roterende assenstelsel van een waarnemer buiten de centrifuge is die centrifugaalkracht er niet, vandaar dat die kracht een "schijnkracht" genoemd wordt: deze is alleen nodig als we in een roterend assenstelsel redeneren. Wanneer een stilstaande waarnemer zou beweren dat het water “door de centrifugaalkracht naar buiten geslingerd wordt”, verwart deze dus feitelijk twee perspectieven: die van de stilstaande en die van de roterende waarnemer.
Berekening.
De grootte van de centrifugaalkracht op een voorwerp in een roterend stelsel is gelijk aan die van de centripetaalkracht die in het stilstaande stelsel de cirkelbaan veroorzaakt:
waarin:
Uitgedrukt in de hoeksnelheid formula_6 (in rad/s) wordt dit:
Voor de hoeksnelheid geldt ook:
waarin:
Een voorwerp waarop geen krachten worden uitgeoefend, krijgt in een roterend stelsel dus een versnelling formula_11 (in m/s2) gelijk aan:
Hiervan kan gebruik worden gemaakt om in een ruimtestation kunstmatige zwaartekracht op te wekken door het ruimtestation te laten roteren. Voor een fietsbandvormig ruimtestation met een straal van 50 m zou volgens bovenstaande formules één omwenteling per 35 seconden nodig zijn om een zwaartekrachtsversnelling na te bootsen gelijk aan die op de maan (1,62 m/s2).
Een bewoner van het ruimtestation die een voorwerp loslaat, ziet dit dan “vallen” zoals dat op de maan zou gebeuren. Een niet-meedraaiende waarnemer buiten het ruimtestation zou, als de wanden van het ruimtestation doorzichtig waren, het voorwerp na het loslaten echter in een rechte lijn zien bewegen (met de snelheid die het bij loslaten had) tot het de vloer van het ruimtestation bereikt (zie afbeelding).
Natuurkundige omschrijving volgens Newton.
Volgens de eerste wet van Newton blijft bij het ontbreken van een resulterende kracht op een voorwerp, dit voorwerp met dezelfde snelheid in een rechte lijn bewegen.
De tweede wet van Newton zegt dat als er een resulterende kracht op een voorwerp werkt, er een versnelling zal optreden. Als een voorwerp een bocht maakt, dan is er altijd sprake van een versnelling die haaks staat op de richting van de beweging. Anders gezegd: om een voorwerp een bocht te laten maken, is er een kracht nodig die het voorwerp naar het midden toe duwt of trekt. Als die kracht plotseling ophoudt, schiet het voorwerp 'uit de bocht' en volgt vanaf dat punt een rechte lijn.
Volgens de derde wet van Newton komen krachten steeds voor in paren tussen twee voorwerpen. Als voorwerp A een kracht uitoefent op voorwerp B, dan zal voorwerp B een even grote maar tegengestelde kracht uitoefenen op voorwerp A. Noemt men de kracht van A op B de actiekracht, dan is de kracht van B op A de reactiekracht. Wanneer men een middelpuntvliedende kracht invoert, dan is er geen tweede voorwerp dat die uitoefent. Het is geen kracht zoals Newton dat ziet en daarom noemt men het dikwijls een schijnkracht.
Een voorwerp beweegt in een cirkelvormig baan omdat er een (afbuigende) kracht op wordt uitgeoefend. Het is niet omdat een voorwerp in een cirkelvormig baan beweegt dat er een (middelpuntvliedende) kracht ontstaat.
Bij een planeet die om een zon draait, speelt hetzelfde. Zonder afbuigende kracht zou de planeet rechtuit gaan. De zwaartekracht die de zon en de planeet op elkaar uitoefenen doet de planeet afbuigen. Omdat de planeet veel snelheid heeft, stort hij niet op de zon. De zwaartekracht zorgt voor de kromme baanbeweging. Hier is de zwaartekracht de afbuigende kracht. Wanneer heel precies gekeken wordt naar de situatie van één zon en één planeet, dan draait niet de planeet om de zon, maar draaien zij beide om hun gemeenschappelijke zwaartepunt. Omdat een zon in het algemeen veel groter is dan de planeet ligt dat gemeenschappelijke zwaartepunt vlak bij het zwaartepunt van de zon, vaak diep in die zon. Op het moment dat de zwaartekracht weg zou vallen (wat onmogelijk is), dan zouden beide hemellichamen vanaf dat moment bewegen in een rechte lijn volgens de richting en met de snelheid die ze op het moment van het wegvallen hadden.
Bij een persoon die een steen ronddraait aan een touw, zorgt de spankracht in het touw voor de benodigde afbuigende kracht. De trekkracht in het touw zorgt voor de kromme baanbeweging van de steen. Tegelijkertijd wordt een tegengestelde kracht uitgeoefend op de persoon die het touw vasthoudt.

</doc>
<doc id="23141" url="https://nl.wikipedia.org/wiki?curid=23141" title="Centrifugaalkracht">
Centrifugaalkracht



</doc>
<doc id="23142" url="https://nl.wikipedia.org/wiki?curid=23142" title="Urban Trad">
Urban Trad

Urban Trad was een Belgische folkgroep, die bestond uit zowel Vlamingen als Walen.
Biografie.
Urban Trad nam deel aan het Eurovisiesongfestival 2003, waar ze tweede werden met het lied "Sanomi" (35.000 verkochte exemplaren in België), een moderne folksong in een fantasietaal gezongen. Een paar maanden voor het festival werd besloten dat zangeres Soetkin Collier niet mee kon doen. Collier zou een verleden hebben met extreemrechtse sympathieën. Later bleek dat uit een rapport van Comité I dat de inlichtingendiensten controleert, dat het verouderde informatie betrof en Collier de laatste vijf jaar (voor de deelname) niet meer was opgedoken bij nationalistische en extreemrechtse verenigingen. Later heeft Collier een proces aangespannen tegen de RTBF.
Na het voltooien van het album "Kerua" (35.000 verkochte exemplaren in België) verliet Didier Laloy de band en werd vervangen door de jonge accordeoniste Sophie Cavez. In september 2004 werd hun nieuwe album "Elem" uitgebracht die 13.000 exemplaren verkocht in Duitsland. Eind maart 2007 bracht de folkgroep na bijna drie jaar een nieuw album uit, dat "Erbalunga" gedoopt werd naar de naam van een dorp in Noord-Corsica.
In 2012 is de groep officieel gestopt. Op 5 februari 2012 speelden ze voor het laatst een afscheidsconcert in de AB in Brussel. Op 5 juli 2013 traden ze toch nog eens op op de folkavond van Beleuvenissen in Leuven. Vanaf 2014 is de groep sporadisch opnieuw met optreden begonnen in gewijzigde bezetting. Een try-out met besloten toegang vond plaats in folkclub 't Ey in Belsele op 23 juni. Op Transfolk in Zwevegem, opvolger van het ter ziele gegane Deerlycke in Deerlijk, volgde het eerste concert in de nieuwe samenstelling. De groep brengt in die samenstelling nog steeds muziek met traditionele invloeden, maar doedelzak, fluiten en accordeon werden geschrapt. In 2016 brachten ze een eerste comebacksingle uit. In februari 2020 viel dan ten slotte het doek over de band, met enkele afscheidsconcerten in CC's als CC Zwanenberg, Heist-op-den-Berg, CC Bertrix, en CC Lommel.

</doc>
<doc id="23143" url="https://nl.wikipedia.org/wiki?curid=23143" title="Radio-Télévision belge de la Communauté française">
Radio-Télévision belge de la Communauté française

Radio-Télévision belge de la Communauté française (RTBF) (Belgische Radio- en televisieomroep van de Franse Gemeenschap) is de Franstalige publieke omroep, en daarmee de tegenhanger van de Nederlandstalige VRT en de Duitstalige BRF in België. 
Geschiedenis.
De Belgische Franstalige openbare omroep heette van 1960 tot 1977 RTB (Radio-Télévision Belge). Het is de opvolger van het INR (Institut national de radiodiffusion), dat van 1930 (en vanaf 1953 voor de televisie) tot 1960 verantwoordelijk was voor de publieke radio- en televisie-uitzendingen.
In februari 2023 werd de RTBF opgeschrikt door de zelfmoord van een journalist van de nieuwsdienst, waarna vragen gesteld werden over de aandacht voor het welzijn van de werknemers.
Televisienetten.
De RTBF zendt uit op vijf televisienetten (La Une, Tipik, La Trois, TipikVision en ARTE Belgique). Voorheen was er ook RTBF Sat, maar dat werd opgedoekt wegens besparingen binnen de RTBF. La Deux ging op in Tipik, een fusie tussen de tv-zender en radiozender Pure. ARTE Belgique is de facto een overname van de Franse versie van ARTE. Via DVB-T wordt de Franstalige versie van Euronews overgenomen. De omroep bezit ook zes radiozenders: La Première, VivaCité, Musiq3, Tipik, Classic 21, Tarmac, Viva+, Jam en RTBF Mix.
Andere talen.
In tegenstelling tot de VRT, die televisieprogramma's veelvuldig voorziet van ondertitels, zijn uitzendingen van de televisienetten van de RTBF.be bijna uitsluitend in het Frans en worden anderstalige programma's meestal nagesynchroniseerd.

</doc>
<doc id="23144" url="https://nl.wikipedia.org/wiki?curid=23144" title="Wildviaduct">
Wildviaduct



</doc>
<doc id="23145" url="https://nl.wikipedia.org/wiki?curid=23145" title="Petra">
Petra



</doc>
<doc id="23147" url="https://nl.wikipedia.org/wiki?curid=23147" title="Petra (voornaam)">
Petra (voornaam)

Petra is een meisjesnaam.
Het is de vrouwelijke vorm van Petrus, wat is afgeleid van het Griekse "petra", wat "rots" betekent. De naam verwijst dan naar vastheid en betrouwbaarheid. De naam Petrus werd door Christus gegeven aan Simeon.
De naam Petra kan ook een afkorting zijn van Petronella (wat is afgeleid van de naam Petronius).
Voor meer voornamen die zijn afgeleid van Petrus en betekenis van die naam, zie Peter (voornaam).

</doc>
<doc id="23148" url="https://nl.wikipedia.org/wiki?curid=23148" title="Navigatie">
Navigatie

Navigatie is de kunst van het plannen en volgen van een route om zich daarmee van de huidige positie naar de bestemming te verplaatsen. Het woord 'navigatie' is afgeleid uit de Latijnse woorden "navis", dat schip betekent, en "agere", dat in deze context bewegen of sturen betekent.
Onderdelen.
In de navigatie zijn de belangrijkste onderdelen:
Bij de plaatsbepaling zijn de nauwkeurigheid, de waarnemings- en verwerkingstijd en de interval tussen de waarnemingen van belang. De positie wordt bepaald met meerdere positielijnen. Dit kan door de navigator zelf gebeuren met een navigatie-instrument, zoals bij zichtpeilingen of astronavigatie. Sinds de Tweede Wereldoorlog zijn deze instrumenten uitgebreid met volledige navigatiesystemen waarbij de positie bepaald wordt met weinig en sinds de opkomst van de computer geen inbreng van de navigator zoals met bijvoorbeeld gps. Indien geen directe positie kan worden bepaald, wordt wel van het gegist bestek gebruikgemaakt.
Andere navigatiehulpmiddelen zijn een kompas, de land- of zeekaart, de passer en parallelliniaal, en de chronometer, of externe navigatiemiddelen zoals radar en eventueel een heel verkeersleidingssysteem.
De koers en afstand richting de bestemming kan met loxodroomnavigatie of grootcirkelnavigatie worden bepaald.
Geschiedenis van de navigatie.
Aanvankelijk voeren zeelieden alleen dicht onder de kust en bepaalden hun plaats en koers aan de hand van markante punten op de wal. Dit werd bemoeilijkt door mist of een donkere nacht. Vuurtorens maakten het makkelijker, de bepaalde bodemtypen te herkennen, soms zelfs door te proeven van de modder, informatie over de plaats te winnen. Ook de waterdiepte (in vadem) geeft informatie: in Handelingen 27:28-29 meten de zeelui een verminderde diepte, en dat doet vermoeden dat land in de buurt is, wat men door de duisternis niet kan zien.
De koers kon worden bepaald aan de hand van zon en sterren, maar ook dat kon natuurlijk alleen bij helder weer. De vermelding in Handelingen geeft aan dat de zeelui geen enkele indicatie hadden over de koers. Het magnetisch kompas, dat eeuwenlang een belangrijke koersindicator was, bestaat pas sinds de 12e eeuw.
Een plaats op zee, overal op aarde, is door de breedtegraad en de lengtegraad bepaald. Beide worden in graden uitgedrukt, niet in kilometers of mijlen. De breedte is vrij makkelijk te bepalen: door de hoek tussen de zon en de horizon op het hoogste punt van de schijnbare zonnebaan te meten kan deze vrij eenvoudig worden afgeleid. Ook andere hemellichamen met een bekende positie, zoals de poolster, kunnen hiervoor worden gebruikt. Hiervoor werden, in chronologische volgorde, het astrolabium, de jakobsstaf en de sextant gebruikt. De lengte is lastiger: Voor de bepaling van de lengtegraad uit de hoogte van de zon moet men een zeer nauwkeurige tijdsbepaling hebben en dat was eeuwenlang een belangrijk probleem. Pas omstreeks 1762 werd de eerste voldoende nauwkeurige chronometer voor dit doel gemaakt, door John Harrison.
Door een dicht wolkendek kan het onmogelijk zijn om een ster te schieten. Slecht zicht kan er ook voor zorgen dat kenbare punten aan de wal niet goed zijn waar te nemen. Men navigeert dan volgens een gegist bestek. Vanuit de laatst bekende positie, bijvoorbeeld verkregen uit een stersbestek, zet men de sindsdien gevaren koers en afstand uit. Dit wordt natuurlijk onnauwkeuriger naarmate de verstreken tijd sinds de laatste bekende verblijfplaats groter is. Ook is het een probleem als het effect van wind en stroom niet goed bekend is.
Vroeger werd gebruikgemaakt van een sleeplog om de vaart door het water te bepalen. Dit was een niet al te nauwkeurig instrument, waardoor de gegiste positie vaak enorm afweek van de werkelijke positie. Een andere manier is het gissen buitenboord. Tegenwoordig wordt veel gebruikgemaakt van elektromagnetische loggen, gebaseerd op de lorentzkracht, of dopplerloggen. Het dopplerlog kan, afhankelijk van de waterdiepte, ook de vaart over de grond meten.
De richting was met het magnetische standaardkompas redelijk goed te bepalen. De introductie van het gyroscopisch kompas was een behoorlijke verbetering, doordat dit niet gehinderd wordt door variatie en deviatie. Zeer geavanceerde instrumenten zijn het ringlasergyrokompas en het fibre optic gyrokompas.
Radionavigatie.
Een van de eerste systemen voor luchtvaartnavigatie om nauwkeurig en betrouwbaar de positie te bepalen, onafhankelijk van weersomstandigheden, was via radiobakens. Deze radiobakens bevinden zich op een vaste plaats op aarde, waarvan de precieze coördinaten bekend zijn. Wanneer schepen een signaal ontvangen van een radiobaken, kunnen ze met behulp van een radiorichtingzoeker aan boord bepalen vanuit welke richting het signaal van het baken komt. Als een schip signalen van minimaal twee radiobakens heeft ontvangen, kan precies bepaald worden waar het schip zich bevindt (zogenaamde kruispeiling). De nauwkeurigheid neemt toe naarmate meer bakens kunnen worden ontvangen, en de hoeken tussen de gepeilde richtingen zo recht mogelijk zijn. De nauwkeurigheid van dit systeem was echter nog niet zo groot.
Voor de Tweede Wereldoorlog werd in Duitsland het "Ultrakurzwellen-Landefunkfeuer" (LFF) of Lorenz-systeem ontwikkeld als "Instrument Landing System". Dit systeem werkte via Morse. Twee zenders, die beiden langs de landingsbaan gericht stonden, zonden een signaal uit. De ene zond punten uit, de andere streepjes. In het midden overlapten de signalen elkaar, zodat de landingsbaan met redelijke nauwkeurigheid gevonden kon worden.
De volgende stap was "VHF Omnidirectional Range", of VOR. Hierbij wordt het continue signaal van een "master"zender vergeleken met een roterend "slave"station. Door het faseverschil te meten, kan een hoek bepaald worden die in theorie nauwkeuriger is dan via radiobakens.
Tijdens de Tweede Wereldoorlog werden in Groot-Brittannië meerdere systemen ontwikkeld om de nauwkeurigheid te vergroten. Dit waren onder andere Gee en DECCA. In de Verenigde Staten werd hieruit LORAN-A ontwikkeld, later LORAN-C. Dit zijn zogenaamde hyperbolische plaatsbepalingssystemen. Hierbij werd het faseverschil (DECCA) of het tijdsverschil (Gee en LORAN) bepaald tussen een "master"- en een "slave"zender. Dit levert een hyperbool op als mogelijke positielijn. Door gebruik te maken van minimaal twee "slave"zenders, kan de positie bepaald worden. Deze zou moeten liggen op de snijding van de hyperbolen.
In 1960 lanceerde de Amerikaanse marine het TRANSIT- of NAVSAT-systeem ("Navy Navigation Satellite System"). Hierbij werd gebruikgemaakt van het dopplereffect om de positie te bepalen. Nadeel hierbij was dat er slechts eens in de paar uur een positie kon worden bepaald.
Vanaf 1978 begon het Amerikaanse ministerie van defensie satellieten te lanceren voor het NAVSTAR GPS ("Navigation Signal Timing and Ranging Global Positioning System"), beter bekend als kortweg gps. Hierbij worden de "pseudoranges" gemeten tot de satellieten. De positie zou theoretisch moeten liggen op de snijding van denkbeeldige bollen rond de satellieten. De straal van deze bollen is gelijk aan de tijdverschil tussen het zenden en ontvangen, vermenigvuldigd met de snelheid van het licht plus een onbekende constante afstand als gevolg van het niet gelijklopen van de klok in de satelliet en de ontvanger.
Voor toepassingen die grotere nauwkeurigheid vereisen dan mogelijk is met gps – normaal tussen 5 en 15 meter – wordt met behulp van differential GPS de nauwkeurigheid opgeschroefd. Er zijn verschillende methodes, sommige met een nauwkeurigheid van enkele millimeters, zoals RTK – al is dit door het beperkte bereik niet goed geschikt voor de navigatie. Een modern DGPS-systeem is ontwikkeld door de Technische Universiteit te Delft onder de naam Eurofix (2004). Hierbij wordt het correctiesignaal verzonden door Loran-C-stations. Het correctiesignaal wordt gemoduleerd op het Loran-C-signaal. Voordeel hierbij is redundantie, doordat er ook nog gewoon genavigeerd kan worden op enkel het Loran-C-signaal. Voor gebruik in "Dynamic Positioning" wordt vaak gebruikgemaakt van commerciële DGPS van bedrijven als Fugro die differentiaalsignalen versturen via een satelliet, wat het mogelijk maakt om meerdere referentiestations te combineren.
De Russische versie van gps is GLONASS. Vanaf 1982 werd begonnen met de lancering van de satellieten. Door de economische malaise werd het echter sterk verwaarloosd, waardoor het eind jaren negentig buiten gebruik raakte. In 2001 werd besloten om het systeem weer operationeel te maken. Sinds 2011 is het systeem weer wereldwijd bruikbaar. 
Galileo is het Europese antwoord op gps en zou in 2021 volledig operationeel moeten zijn. De nauwkeurigheid van de nu al beschikbare standaard service wordt vergelijkbaar met gps. De geplande gratis high-accuracy service zou een nauwkeurigheid van minder dan een meter zou moeten geven.

</doc>
<doc id="23149" url="https://nl.wikipedia.org/wiki?curid=23149" title="Magnetische declinatie">
Magnetische declinatie

De magnetische declinatie of variatie van een kompas wordt veroorzaakt doordat de geografische polen en de geomagnetische polen een zekere afstand van elkaar liggen.
De geografische pool valt samen met de draai-as van de aarde, voor de geomagnetische pool van het aardmagnetisch veld is dat niet het geval. 
Oriënteert men zich met een kompas op de richting van de geomagnetische pool, dan is er afhankelijk van de locatie op aarde een verschil met de richting van de geografische pool. Dit verschil, de magnetische declinatie, is niet steeds hetzelfde, maar hangt af van waar op aarde men zich bevindt. 
De declinatie of variatie heeft een eigen waarde en een eigen teken. In de navigatie wordt geen + of - teken gebruikt, maar de indicatie O (oost) of E (east) voor het plusteken en de indicatie W (west) voor het minteken. De waarde vinden we terug op variatiekaarten of in de kompasrozen van zeekaarten. Op Engelse zeekaarten staat bijvoorbeeld: var 5°24 W (2002) increasing 6' annually.
De magnetische polen veranderen continu van locatie, daardoor is de declinatie voor elke locatie op aarde door de tijd heen aan verandering onderhevig. Tussen 2015 en 2018 werd een versnelde verandering van locatie van de geomagnetische noordpool geconstateerd van de Canadese kant van de geografische noordpool naar de Siberische kant.
Doordat de veldlijnen van het aardmagnetisch veld een hoek maken met het aardoppervlak, is een magnetisch kompas op de polen en op breedten groter dan 70° niet meer bruikbaar.

</doc>
<doc id="23152" url="https://nl.wikipedia.org/wiki?curid=23152" title="RTBf">
RTBf



</doc>
<doc id="23153" url="https://nl.wikipedia.org/wiki?curid=23153" title="Egeïsche Zee">
Egeïsche Zee

De Egeïsche Zee, Grieks: Αιγαίο Πέλαγος, "Aigaío Pélagos", Turks: "Ege Denizi", of Icarische Zee is het deel van de Middellandse Zee dat tussen Griekenland en Turkije in ligt. Er liggen veel eilanden in de Egeïsche Zee, waarvan verreweg de meeste tot Griekenland behoren, maar ook enkele tot Turkije. De Turkse Dardanellen vormen in het noordoosten een grens van de Egeïsche Zee, in het noordwesten het Griekse schiereiland Chalcidice, in het westen het Griekse eiland Evia en het Griekse vasteland, in het oosten het Turkse vasteland en in het zuiden het Griekse eiland Kreta. Het zuidelijk deel van de zee heet de Kretenzische Zee in in het zuidwestelijk deel de Myrtoïsche Zee. Ten westen ligt de Ionische Zee, ten zuiden de Libische Zee en ten zuidoosten de Levantijnse Zee.
De eilanden van de Egeïsche Zee zijn populair bij mensen die voor hun plezier van eiland tot eiland reizen. Zij worden in het Engels "island hoppers" genoemd. Er staan bij de haven van een eiland vaak mensen de veerboten op te wachten, om de toeristen kamers, Grieks: "dhomatia", aan te bieden voor een overnachting op het eiland. Er wordt ook tussen de Griekse eilanden en het Griekse en Turkse vasteland gevaren.
Etymologie.
Er zijn sinds de klassieke oudheid verschillende verklaringen bekend voor de naam Egeïsch. Men zei dat de naam verwees naar de stad Aigai, dat een archeologische site is, naar Aegea, koningin van de Amazonen die in de zee verdronk, of naar Aigaion, de 'zeegeit', een andere naam voor Briareus, een van de Hekatoncheiren.
Een andere mogelijkheid is dat de zee haar naam dankt aan de mythe van Aigeus, Grieks: Αἰγεύς, Latijn: Ægeus of Aegeus, de vader van Thèseus, Grieks: Θησεύς, Latijn: Theseus. Theseus had toen hij van een reis terugkwam, waarbij hij de Minotaurus had gedood, vergeten Aigeus met een wit zeil te seinen dat hij nog leefde. Aigeus sprong daarom in de Egeïsche Zee en overleed.
Nog een andere mogelijke etymologie is dat het een afleiding betreft van het Griekse woord αἶγες, "aiges", golven. Hesychius van Alexandrië gebruikt ze als metafoor afgeleid van αἴξ, "aix", geit, vandaar 'golvende zee', bijvoorbeeld ook αἰγιαλός, "aigialos", kust.
De zee wordt in het Bulgaars de Witte Zee, Бяло море, genoemd, tegenover de Zwarte Zee, Черно море. Dit gebruik is afgeleid van het Turks "Ak Deniz", Witte Zee, en "Kara Deniz", Zwarte Zee, hetgeen weer verwijst naar een oud Turks gebruik om de woorden wit en zwart te gebruiken voor zuid en noord.

</doc>
<doc id="23154" url="https://nl.wikipedia.org/wiki?curid=23154" title="Magnetische inclinatie">
Magnetische inclinatie

De magnetische inclinatie "i" is de hoek die de totale intensiteit "T" of magnetische fluxdichtheid ten opzichte van het vlak van de ware horizon maakt. Deze hoek varieert van evenwijdig aan het aardoppervlak aan de magnetische evenaar tot haaks op de magnetische polen. Plaatsen met gelijke inclinatie worden verbonden door isoclinen, waarbij de magnetische evenaar acline wordt genoemd als lijn waar de inclinatie 0° is.
De inclinatie mag niet verward worden met de "magnetische declinatie" die een zijdelingse afwijking veroorzaakt.

</doc>
<doc id="23155" url="https://nl.wikipedia.org/wiki?curid=23155" title="Claudia Beni">
Claudia Beni

Claudia Beni (Pobri, 30 mei 1986) is een Kroatisch zangeres. Toen ze voor het eerst deelnam aan Dora, de Kroatische nationale finale van het Eurovisiesongfestival was ze twaalf jaar. Toch was ze al een ervaren zangeres die opgetreden had in heel Kroatië, maar ook in Bosnië en Herzegovina, Slovenië en Montenegro met de Teens - eerder bekend als Mići Rokeri (Little Rockers). Na de verkoop van bijna 30.000 exemplaren van de drie Teens-albums, een aantal hitsingles en het ontvangen van de Porin-prijs 2002, brak Benimet met Teens.
Carrière.
Haar eerste soloalbum "Claudia" kwam vlak voor de zomer van 2002 uit. De singles "Tako hrabar da me ostavi?" ("Moedig genoeg om me te verlaten"), "Ili ona ili ja" ("Het is zij of ik") (Zagrebfest 2001), en "Led" ("IJs") (HRF 2002) brachten Beni aan de top van de hitparade. Haar eerste Europese optreden was op het Eurovisiesongfestival in Riga, 2003, waar zij het nummer Vise Nisam Tvoja (Ik kan jouw geliefde niet zijn) voordroeg. Daar bereikte ze de vijftiende plaats, waardoor Kroatië het jaar daarop eerst door een halve finale moest komen.
Beni werkte samen met een 'veteraan' van de Kroatische popscene, Ivana Banfić, met het nummer "Hrvatice vas vole" ("Kroatische vrouwen houden van jou"), opgedragen aan het Europees kampioenschap voetbal 2004. In 2004 bracht Beni ook haar tweede soloalbum uit: 'Čista kao suza'. Nummers van dit album als 'Čista kao suza', 'Bolesna' en 'U Noci Punog Mjesica' bereikten ook de hitlijsten. 
Beni heeft een kappersopleiding genoten in Opatija. Haar broer, Danijel Beni was een medelid van de Teens. Ze neemt vooral deel aan zomerfestivals, zoals het Marco Polo Fest.
In 2006 trad ze opnieuw in Dora (Kroatische preselecties voor Songfestival) aan met het lied 'Samo ti mi ostani' (Blijf alleen bij mij) om een deelnameplaats aan het Eurovisiesongfestival 2006 te bemachtigen, maar ze raakte niet door de preselectie. Beni zou deelnemen aan de Dora 2007 met het nummer 'Ti Si Tu'("Jij bent jij"), maar zag daar voor de voorrondes van af, omdat ze niet blij was met de keuze van het liedje. 

</doc>
<doc id="23162" url="https://nl.wikipedia.org/wiki?curid=23162" title="Deutschsprachige Gemeinschaft">
Deutschsprachige Gemeinschaft



</doc>
<doc id="23163" url="https://nl.wikipedia.org/wiki?curid=23163" title="Deutschsprachige Gemeinschaft Belgiens">
Deutschsprachige Gemeinschaft Belgiens



</doc>
<doc id="23169" url="https://nl.wikipedia.org/wiki?curid=23169" title="Communauté française de Belgique">
Communauté française de Belgique



</doc>
<doc id="23170" url="https://nl.wikipedia.org/wiki?curid=23170" title="Afrikaanse pinguïn">
Afrikaanse pinguïn



</doc>
<doc id="23171" url="https://nl.wikipedia.org/wiki?curid=23171" title="Communauté française">
Communauté française



</doc>
<doc id="23172" url="https://nl.wikipedia.org/wiki?curid=23172" title="Franse Gemeenschap van België">
Franse Gemeenschap van België



</doc>
<doc id="23173" url="https://nl.wikipedia.org/wiki?curid=23173" title="Duitstalige Gemeenschap van België">
Duitstalige Gemeenschap van België



</doc>
<doc id="23175" url="https://nl.wikipedia.org/wiki?curid=23175" title="Belgischer Rundfunk">
Belgischer Rundfunk

De Belgischer Rundfunk (BRF) is de Belgische publieke omroep van de Duitstalige Gemeenschap.
Geschiedenis.
In 1938 werden vanuit een studio in Eupen de eerste uitzendingen van de DRB - de "Deutschsprachige Rundfunkvereinigung belgiens" - verzorgd. De DRB moest gelden als Belgisch antwoord op de propaganda van Duitse radiostations in de Oostkantons. Later verhuisde de DRB naar Brussel, maar al in 1940 schafte de Duitse bezetter de zender af. Na de Tweede Wereldoorlog, waarin de Oostkantons opnieuw geannexeerd waren door Duitsland, moest de radio eens te meer de integratie van de Duitstaligen in België bevorderen. De DRB kwam niet meer terug, maar in plaats daarvan kwamen vanaf 1 oktober 1945 uitzendingen via de middengolf van het NIR/INR te Brussel. De uitzendingen staan bekend als de "Emissions en Langue allemande" (ELA). Veel meer dan een dagelijks programma van 20 (later 30) minuten was het niet.
Vanaf 1960 begon de toenmalige BRT/RTB uit te zenden via FM vanuit Luik. Enkele jaren later, in 1965, ontstond de "Belgischer Hör- und Fernsehfunk" (BHF). Toch zou het nog enkele tientallen jaren duren vooraleer de BRF ook zijn eerste televisie-uitzending uitvoerde. In 1977 veranderde de naam van de BHF in BRF en ging men vanuit Eupen uitzenden.
Programma's.
De BRF zendt uit op twee radiozenders in de Oostkantons (BRF1 en BRF2), en een gezamenlijke zender met de "Deutschlandfunk" in Brussel, allen via de FM-band. BRF 1 is in heel Wallonië te horen in het DAB-boeket alsmede in het (free to air) DVB-T aanbod van de RTBF.
Verder verzorgt de omroep ook televisie-uitzendingen via televisiezender BRF Fernsehen (voorheen KA3), via de kabel en dagelijks op het DVB-T kanaal van EuroNews via de RTBF-mux om 18:45-19 en 21:45-22 uur. Het programma bestaat sinds 1999 uit een nieuwsprogramma dat elk uur herhaald wordt. De "Belgischer Rundfunk" wisselt nieuws uit met L1, Westdeutscher Rundfunk (WDR) en Waalse en Vlaamse radiozenders. Voor entertainment zijn de Duitstaligen sinds jaar en dag aangewezen op de televisiesignalen vanuit Duitsland.
Faciliteiten.
In 1995 opende in Eupen een nieuw en modern omroepgebouw. In Sankt Vith en Brussel heeft de BRF regionale studio's.
De hoogste zendmast van de BRF staat in het Belgische Raeren (Petergensfeld). Via deze mast wordt 100'5 Das Hitradio uitgestraald. Deze mast zou in de toekomst ook kunnen gebruikt worden door de ARD en ZDF voor een betere DVB-T-dekking van de regio Aken. BRF bezit ook enkele kleinere zendmasten en gebruikt antennes in de mast van de RTBF te Ougrée.

</doc>
<doc id="23176" url="https://nl.wikipedia.org/wiki?curid=23176" title="BRF">
BRF



</doc>
<doc id="23177" url="https://nl.wikipedia.org/wiki?curid=23177" title="Tripoli (Griekenland)">
Tripoli (Griekenland)



</doc>
<doc id="23178" url="https://nl.wikipedia.org/wiki?curid=23178" title="Readymate">
Readymate



</doc>
<doc id="23180" url="https://nl.wikipedia.org/wiki?curid=23180" title="Elektrische spoel">
Elektrische spoel



</doc>
<doc id="23181" url="https://nl.wikipedia.org/wiki?curid=23181" title="Echtscheiding">
Echtscheiding

Een echtscheiding is in het familierecht de beëindiging van een burgerlijk huwelijk. Meer in algemene zin verwijst scheiding in de demografie naar de relatieontbinding van een huwelijk, geregistreerd partnerschap of ongehuwde samenwoonrelatie.
Geschiedenis.
Franse echtscheidingswet van 1792.
Op 20 september 1792 werd door de Franse Assemblée Nationale de wet op de echtscheiding vastgesteld. Deze uiterst liberale regeling maakte echtscheiding mogelijk door wederzijdse instemming, of simpelweg op grond van de bewering van onverenigbaarheid van karakter door één der echtgenoten. Echtscheiding hoefde niet uitgesproken te worden door een rechter, maar kon simpelweg worden geregistreerd door de ambtenaar van de burgerlijke stand. Omdat in 1794 Maastricht en heel het omliggende gebied door de Franse Republiek was veroverd, en het gebied per 1 oktober 1795 door Frankrijk werd geannexeerd, werd ook per besluit van 12 juli 1796 de wet op de echtscheiding van toepassing verklaard.
Het eerste echtpaar dat van de nieuwe mogelijkheid gebruik maakte was Wilhelmus Meers en Agatha Lenaerts, die op 26 november 1775 in de Sint-Jacobskerk te Maastricht waren getrouwd. Na verloop van jaren was de onenigheid tussen de echtelieden toegenomen en op 19 september 1794 sprak de kerkelijke rechter scheiding van tafel, bed en samenwoning uit. Twee jaar later maakte het echtpaar - mevrouw althans, want meneer kwam niet opdagen - gebruik van de nieuwe mogelijkheid tot echtscheiding die de Franse wetgeving bood. Jean-Abraham Mamin, ambtenaar van de burgerlijke stand van Maastricht, schreef op 29 fructidor van het jaar 4 (15 september 1796) hun scheidingsakte in, die daarmee de eerste echtscheiding in Nederland is. Met de Code Napoléon van 1804 werd de ruime mogelijkheid tot echtscheiding alweer teruggedraaid.
Nederland in de periode 1814-1971.
Voor de herziening van het Burgerlijk Wetboek in 1971 was het in Nederland moeilijk om tot echtscheiding te komen. In het Burgerlijk Wetboek van 1838 werden vier gronden omschreven: overspel, curatele op grond van verkwisting, veroordeling tot gevangenisstraf wegens misdrijf van vier jaar of meer, en mishandeling. Als geen van deze gronden aanwezig was, was er geen mogelijkheid tot echtscheiding. Wilde men toch scheiden, dan moest er een rechtsgeldige grond worden gecreëerd. Meestal koos men dan voor overspel, omdat de andere drie gronden problematisch konden worden. De één beschuldigde de ander van overspel, waarbij soms een derde persoon betrokken moest worden om een buitenechtelijke relatie voor de rechter aannemelijk te maken. Overspel hoefde niet langer bewezen te worden dankzij een arrest van de Hoge Raad uit 1883. Een bekentenis was voldoende. Hiermee legde het de basis voor de ‘grote leugen’: een echtscheiding aanvragen door overspel te bekennen, terwijl er in werkelijkheid geen sprake van was geweest. Het werd zo toch mogelijk om te scheiden als een van de echtgenoten de schuld op zich nam.
Nederland in de periode 1971-heden.
In Nederland voerde minister van Justitie Carel Polak uiteindelijk in 1971 een wetswijziging door. De enige grond voor echtscheiding werd "duurzame ontwrichting". Wanneer beiden deze grond aanvoeren, wordt dit voor waarheid aangenomen, tenzij de ander het bestrijdt. Als aan deze voorwaarde is voldaan, zal de rechter de echtscheiding uitspreken.
Het aantal echtscheidingen ligt in Nederland inmiddels al langere tijd rond de 30.000 per jaar: van 28.419 echtscheidingen in 1990 via een hoogtepunt van 34.650 in 2000 naar 33.272 echtscheidingen in 2012.
Regelingen in Nederland.
In Nederland is het huwelijk, inclusief de ontbinding daarvan, geregeld in Boek 1 van het Burgerlijk Wetboek.
Verzoek om echtscheiding.
Een gehuwde kan op elk moment na de huwelijkssluiting om een echtscheiding vragen en hoeft geen bepaalde periode getrouwd te zijn geweest. Men kan bij wijze van spreken op dezelfde dag van de huwelijkssluiting een echtscheiding aanvragen. Een scheidingsprocedure begint met een verzoekschrift aan de rechter. Het verzoekschrift kan iemand alleen indienen, maar ook samen met de huwelijkspartner. Het moet echter steeds door een advocaat worden ingediend. Als er een eenzijdig verzoek om scheiding wordt ingediend, kan het zijn dat de huwelijkspartner bezwaar heeft tegen dit verzoek of de nevenvoorzieningen. De wederhelft kan dan verweer voeren.
Als binnen het huwelijk kinderen worden geboren, die ten tijde van het verzoek tot echtscheiding nog minderjarig zijn, dan dient bij het verzoek tot echtscheiding tevens een ouderschapsplan te worden gevoegd. In dat plan dienen beide ouders afspraken vast te leggen over de wijze waarop zij de kinderen na de echtscheiding gezamenlijk willen opvoeden. Door de echtscheiding komt er geen wijziging in de gezagsrelatie tussen ouders en kinderen. Wel kan een van beiden het eenhoofdig gezag over de kinderen vragen, maar dat wordt enkel in zeer uitzonderlijke gevallen (mishandeling, seksueel misbruik e.d.) toegewezen.
In het verzoekschrift kan een gehuwde vragen om één of meer nevenvoorzieningen. Dit is een beslissing van de rechter over een verzoek dat samenhangt met de scheiding. De rechter kan een nevenvoorziening treffen voor:
Wettelijke vereisten.
In Nederland is echtscheiding alleen mogelijk als de verbintenis duurzaam is ontwricht. Er is sprake van duurzame ontwrichting, als de verhouding binnen het huwelijk zo moeilijk is geworden, dat het niet mogelijk is om nog langer bij elkaar te blijven. Als een van beide partijen dat stelt dan wordt de duurzame ontwrichting echter vrijwel altijd aangenomen door de rechter. Men kan een scheiding in gang zetten door als partners elk een eigen advocaat in te huren of door gezamenlijk voor mediation te kiezen. In het eerste geval wordt een scheiding vaker een juridische strijd en in het laatste geval wordt er in overleg met elkaar gescheiden. Bij mediation wordt er een vaststellingsovereenkomst opgemaakt waarmee een advocaat naar de rechter kan om het huwelijk te laten ontbinden.
De Nederlandse rechter is alleen in de volgende gevallen bevoegd om een echtscheiding uit te spreken:
Rechtbank en zitting.
Een verzoek om scheiding dient men in bij de rechtbank in het arrondissement waar men woont of waar de andere echtgenoot woont. Het verzoekschrift wordt door een advocaat naar de rechtbank gestuurd. Als een echtpaar samen om de scheiding vraagt en het eens is over de gevolgen of denkt het eens te kunnen worden, dan hoeven zij samen maar één advocaat te nemen. Bij een eenzijdig verzoek moeten beide echtgenoten een eigen advocaat nemen (tenzij de niet verzoekende partij geen verweer voert, in dat geval wordt de echtscheiding 'bij verstek' uitgesproken).
Als alle stukken bij de rechtbank zijn, wordt er een datum vastgesteld voor de zitting. De echtgenoten krijgen hiervoor een oproep. Zij zijn niet verplicht om naar de zitting te komen. Wegblijven is echter niet verstandig. De advocaten doen het woord voor de echtgenoten. Tijdens de zitting vraagt de rechter aan de echtelieden of zij nog iets willen zeggen dat van belang kan zijn voor de beslissing. Als iedereen aan het woord is geweest, deelt de rechter mee wanneer hij de beslissing neemt.
Er vindt geen zitting plaats als het een gemeenschappelijk verzoek betreft of als er een eenzijdig verzoek is ingediend zonder verweer.
Zijn er kinderen van 12 jaar of ouder (tot 18) betrokken bij de scheiding, dan ontvangen zij van de griffier een brief waarin zij worden opgeroepen om door de rechter gehoord te worden. De rechter vraagt hen dan naar hun mening omtrent het gezag / verblijfplaats. De kinderen kunnen ook aangeven niet gehoord te willen worden door de rechter en schriftelijk hun mening te willen geven.
De rechter beslist op basis van het verzoekschrift en andere stukken. Na de zitting neemt de rechter de beslissing. De beslissing wordt schriftelijk vastgelegd. Dit wordt een beschikking (geen vonnis) genoemd. De echtgenoten krijgen de beschikking via hun advocaat thuisgestuurd. Als een van de echtgenoten het niet eens is met de beschikking van de scheiding, kan deze in hoger beroep gaan bij het Gerechtshof. Het Hof bekijkt de zaak opnieuw en geeft daarna een beschikking. Is een van de echtgenoten het niet eens met de beschikking van het Hof, dan kan deze beroep in cassatie instellen bij de Hoge Raad der Nederlanden. De Hoge Raad bekijkt de zaak niet opnieuw. De Raad gaat alleen na of het recht goed is toegepast.
De gemiddelde doorlooptijd van echtscheidingszaken is één maand bij gemeenschappelijke verzoeken, drieënhalve maand bij eenzijdige verzoeken zonder tegenspraak, en elf maanden bij eenzijdige verzoeken op tegenspraak.
Flitsscheiding.
Van 1 april 2001 tot 1 maart 2009 was het in Nederland mogelijk het huwelijk te ontbinden door middel van de zogenaamde flitsscheiding waaraan de rechter niet te pas komt. Men zette dan het huwelijk om in een geregistreerd partnerschap (dat was ingevoerd in 1998, vooral als voorziening voor homoseksuele stellen die toen nog niet konden trouwen) en vervolgens werd dat geregistreerd partnerschap ontbonden. In totaal zijn op die manier iets meer dan 30.000 huwelijken ontbonden.
Voorlopige voorzieningen.
Een scheidingsprocedure kan veel tijd kosten als de echtgenoten het niet eens zijn over de dingen die geregeld moeten worden, zoals het gezag over de kinderen of de alimentatie. Het kan dan wenselijk zijn een voorlopige voorziening te laten treffen. Dit is een voorlopige beslissing van de rechter over zaken waarover men het niet over eens kan worden. Veelal betreft de hoogte van de (tijdelijke) alimentatie en de tijdelijke zorgregeling. Een veel gevraagde beslissing is om een van de echtgenoten het 'uitsluitend gebruik' van de echtelijke woning toe te kennen. Indien de rechter dit toestaat, mag de andere echtgenoot de woning niet langer betreden. De beslissing geldt alleen tijdens de procedure. Tegen een voorlopige voorziening kunnen de echtgenoten niet in hoger beroep gaan. Er is wel een beperkte mogelijkheid om wijziging van een voorlopige voorziening aan te vragen.
Een van de echtgenoten kan een voorlopige voorziening via de advocaat aanvragen. Men kan dit tijdens de scheidingsprocedure doen of vóórdat de scheidingsprocedure is gestart.
Een bijzondere voorlopige voorziening is het zogenaamde maritaal beslag. Met deze maatregel kan worden voorkomen dat een van de echtgenoten tijdens of na de echtscheidingsprocedure goederen aan de huwelijksgemeenschap onttrekt of wegmaakt.
Convenant.
Als de echtgenoten het eens zijn over de scheiding en de gevolgen, kunnen zij afspraken vastleggen in een convenant.
Het opstellen van een convenant is niet wettelijk verplicht, maar de echtscheiding kan met een convenant aanmerkelijk sneller verlopen. Daarnaast kunnen de scheidende partijen, door het schriftelijk vastleggen van de rechten en plichten van de scheidende partijen, bij mogelijke onenigheid in de toekomst terugvallen op de inhoud van het convenant.
Als de echtgenoten het eens zijn over de scheiding en de gevolgen, moet men via de advocaat een gemeenschappelijk verzoek tot echtscheiding indienen bij de rechtbank. Een convenant dat samen met het gemeenschappelijk verzoek wordt ingediend, wordt vaak aan de beschikking gehecht, waarmee het dezelfde status krijgt en de bepalingen daarin kunnen worden geëxecuteerd door de deurwaarder. Na het indienen van het gemeenschappelijk verzoek moet de rechtbank binnen drie maanden de echtscheidingsbeschikking hebben gewezen.
Een convenant heeft geen zogenaamde derdenwerking, maar bindt enkel de echtgenoten. Dat wil zeggen dat anderen niet gebonden zijn aan wat de echtgenoten afspreken in het convenant. Indien beiden bijvoorbeeld afspreken dat ieder 50% van een bestaande (gezamenlijke) schuld betaalt, hoeft de schuldeiser hiermee niet akkoord te gaan. Als een van beiden zich niet aan de afspraak houdt, mag de schuldeiser het volledige bedrag op de ander verhalen. Weliswaar kan dit weer worden verhaald op de niet-betalende ex-echtgenoot, maar het is zeer goed denkbaar dat deze 'verdwenen' is of geen verhaal biedt, of de procedurekosten hoger zijn dan de baten. Hieraan wordt vaak door advocaten en mediators te weinig of in het geheel geen aandacht besteed.
Pensioen.
In een convenant kan men ook afspraken maken over de verdeling van de door de partners opgebouwde pensioenen. Indien de partners dit niet onderling afspreken, volgt voor huwelijken die na 30 april 1995 zijn geëindigd een pensioenverevening volgens de Wet verevening pensioenrechten bij scheiding (wet VPS). Pensioenfondsen zijn verplicht aan die verevening mee te werken, mits de aanvraag binnen twee jaar na inschrijving is ingediend.
Scheiding definitief.
Nadat de beschikking is gegeven, kan binnen drie maanden hoger beroep worden ingesteld. Als het beroep is ingesteld tegen de echtscheiding zelf, kan de echtscheiding gedurende het hoger beroep niet worden ingeschreven. Het huwelijk is definitief ontbonden als de beschikking is ingeschreven in de registers van de burgerlijke stand. Voor de inschrijving moeten de scheidende echtgenoten een verzoek indienen bij de ambtenaar van de burgerlijke stand. Dit regelt meestal de advocaat. De echtgenoten kunnen ook samen persoonlijk de echtscheidingsbeschikking laten inschrijven door de ambtenaar van de burgerlijke stand. Dit gaat veel sneller en kan handig zijn als er haast is geboden, bijvoorbeeld vanwege de aan- of verkoop van een woning. Als zes maanden na de periode waarin hoger beroep openstaat, de beschikking nog niet is ingeschreven, vervalt de geldigheid daarvan.
Zodra de echtscheiding definitief is, kunnen de voormalig echtgenoten opnieuw een burgerlijk huwelijk aangaan.
Scheiding van tafel en bed.
Een bijzondere vorm van scheiding is de scheiding van tafel en bed. Bij een scheiding van tafel en bed blijven de echtgenoten volgens de wet getrouwd, maar gelden sommige rechten en plichten die verbonden zijn aan het huwelijk niet meer. Een scheiding van tafel en bed kan een oplossing zijn als iemand om godsdienstige of financiële redenen geen echtscheiding wil en wordt ingeschreven in het huwelijksgoederenregister bij de rechtbank. Indien men van tafel en bed gescheiden is, kan men gedurende drie jaar na de ingangsdatum niet definitief scheiden, tenzij beide partijen aangeven aan de Rechtbank toch echtscheiding te wensen. Na die drie jaar is de scheiding een formaliteit en kan men door een brief te schrijven aan de rechter eenzijdig tot ontbinding over gaan zonder dat de partner hier bezwaar tegen kan inbrengen. Bij ontbinding van het huwelijk na scheiding van tafel en bed is het huwelijk definitief beëindigd en kunnen de huwelijkspartners opnieuw trouwen of een geregistreerd partnerschap sluiten.
Regelingen in België.
Soorten echtscheiding.
Er zijn twee vormen van echtscheiding:
Echtscheiding door onderlinge toestemming.
Wanneer de echtgenoten alle twee wensen te scheiden en in staat zijn om tot een overeenkomst te komen kunnen zij in een gezamenlijk verzoek de echtscheiding aanvragen.
Voorwaarden.
Beide echtgenoten moeten voorafgaand aan het verzoek tot echtscheiding een overeenkomst maken over de verdeling van hun goederen, hun schulden, de erfrechten, de levensverzekeringen, de gezinswoning, en vooral ook over de kinderen (verblijfsregeling, omgangsregeling, alimentatie).
Hoe?
Het opmaken van de echtscheidingsovereenkomst doe je ofwel zelf (kan ook via internet), ofwel via een advocaat, een notaris of echtscheidingsbemiddelaar.
Eens een overeenkomst gemaakt, dien je een verzoekschrift in bij de rechtbank van eerste aanleg van jouw keuze.
Procedure.
Na de neerlegging van het verzoekschrift worden beide echtgenoten uitgenodigd om samen voor de rechter te verschijnen (binnen de maand). Op deze zitting wordt gevraagd aan beiden afzonderlijk of zij akkoord gaan met de overeenkomst en of zij nog steeds willen scheiden. Drie maanden later worden de echtgenoten nogmaals dezelfde vragen gesteld in een tweede verschijning. Als zij nog steeds akkoord gaan, wordt de echtscheiding uitgesproken. Het Openbaar Ministerie kan dan nog in beroep gaan binnen de maand. Is dit niet het geval, dan duurt het nog een achttal weken na het verstrijken van de beroepstermijn vooraleer de identiteitskaarten worden gewijzigd en de echtscheiding wordt overgeschreven in de registers van de burgerlijke stand. Vanaf dat ogenblik kan je indien gewenst opnieuw huwen.
Echtscheiding op grond van onherstelbare ontwrichting van het huwelijk.
Hoe?
De rechter spreekt de echtscheiding uit als hij vaststelt dat het huwelijk onherstelbaar ontwricht is. Het huwelijk is onherstelbaar ontwricht als het redelijkerwijs onmogelijk is geworden om het samenleven voort te zetten of te hervatten. Het bewijs van de onherstelbare ontwrichting kan met alle wettelijke middelen worden geleverd (artikel 229 § 1 Burgerlijk Wetboek). In dit geval moet de eiser de procedure met een dagvaarding opstarten.
De rechter spreekt de echtscheiding uit als de beide echtgenoten daarom vragen en zij meer dan 6 maanden feitelijk gescheiden wonen (artikel 229 § 2 Burgerlijk Wetboek). In dat geval kunnen de echtgenoten de echtscheiding vragen met een verzoekschrift. Dat verzoekschrift moet ondertekend worden door iedere echtgenoot of ten minste door een advocaat of notaris (artikel 1254 § 1 lid 1 Gerechtelijk Wetboek). Een verzoekschrift neerleggen bij de griffie van de rechtbank van eerste aanleg kost 100 euro aan rolrecht. Dat is veel goedkoper dan een dagvaarding.
De rechter spreekt de echtscheiding uit als één echtgenoot daarom vraagt en hij of zij meer dan 1 jaar feitelijk gescheiden woont van de andere echtgenoot (artikel 229 § 3 Burgerlijk Wetboek). In dat geval kan de eiser de procedure met een verzoekschrift opstarten (artikel 1254 § 1 lid 2 Gerechtelijk Wetboek). Dit verzoekschrift neerleggen op de griffie van de rechtbank van eerste aanleg kost ook 100 euro aan rolrecht. Dat is veel goedkoper dan een dagvaarding.
In geen geval is een advocaat verplicht, maar wel aan te raden.
Voorwaarden.
Er zijn geen voorwaarden wat betreft de leeftijd van de echtgenoten of de huwelijksduur.
Men moet wel het bewijs kunnen leveren van de aangevoerde feiten.
Procedure.
De echtscheidingsprocedure verloopt meestal voor twee verschillende rechters. Enerzijds worden de redenen tot echtscheiding beoordeeld door de bevoegde rechtbank van eerste aanleg, anderzijds worden de voorlopige maatregelen met betrekking tot de kinderen, de alimentatie, de schulden, de voorlopige verblijfsregeling beoordeeld door de kortgedingrechter.
Het gebeurt frequent dat moet worden overgegaan tot een verhoor van getuigen.
Indien de echtscheiding wordt toegestaan is het nodig deze beslissing te betekenen bij gerechtsdeurwaarder, om de beroepstermijn van een maand te doen ingaan.
Beslissingen van deze rechters zijn vatbaar voor hoger beroep bij het hof van beroep.
Is er geen beroep aangetekend, dan duurt het nog een achttal weken na het verstrijken van de beroepstermijn vooraleer de identiteitskaarten worden gewijzigd en de echtscheiding wordt overgeschreven in de registers van de burgerlijke stand. Vanaf dat ogenblik kan je indien gewenst opnieuw huwen.
Ontwikkeling van het recht.
Op 4 september 2006 verscheen de door justitieminister Onkelinx ingediende bilocatiewet. Het betreft een wet tot het bevoorrechten van een gelijkmatig verdeelde huisvesting van het kind van wie de ouders gescheiden zijn en tot regeling van de gedwongen tenuitvoerlegging inzake huisvesting van het kind.
Gevolgen van scheiding.
Gevolgen voor volwassenen.
Een echtscheiding (of een andere verbroken vaste relatie) kan financiële gevolgen hebben voor de betrokkenen. Het besteedbaar inkomen neemt vaak af, doordat beide partijen niet langer samen een huishouden voeren en in mindere mate vanwege de betaling van alimentatie. Soms belanden ex-echtgenoten hierdoor onder de armoedegrens. Van de Nederlandse stellen die recent zijn gescheiden leeft bijvoorbeeld 17% in armoede, terwijl twee jaar voor de scheiding slechts 9% van hen in armoede leefde. De kans op armoede is hoger voor vrouwen dan voor mannen en dan met name voor vrouwen met kinderen. Behalve voor het besteedbaar inkomen heeft scheiding gevolgen voor het pensioen. De scheiding zal ook voor ten minste een van de partijen een verhuizing betekenen. Soms moet de gemeenschappelijke woning worden verlaten en moeten beide ex-echtgenoten verhuizen. De echtscheiding brengt ook erfrechtelijke gevolgen met zich mee. De ex-echtgenoten zullen niet meer van elkaar erven. Als er echter een testament gemaakt was, zal deze beoordeeld moeten worden om te kijken of er bepalingen in staan ten behoeve van de ex-partner die niet langer wenselijk zijn. Ook is het mogelijk dat, vanwege gezamenlijke kinderen, de ene ex-partner toch nog aanspraak kan krijgen op de erfenis van de andere ex-partner. Hiervoor zijn specifieke echtscheidingstestamenten te maken.
Naast financiële gevolgen zijn er emotionele en psychologische gevolgen. Vooral bij vechtscheidingen kunnen deze ernstig zijn. De emotionele kunnen zich over vele jaren uitstrekken, afhankelijk van de duur van het huwelijk. Globaal wordt wel gesteld dat de emotionele verwerking in een optimale situatie net zoveel maanden duurt als de duur van het huwelijk in jaren. Als de conflicten tussen de ex-echtgenoten echter blijven voortduren na de echtscheiding worden dit soort gevolgen verergerd, en duurt de verwerking van de echtscheiding ook veel langer. Uit onderzoek blijkt dat gemiddeld mensen ongelukkiger zijn na de scheiding dan daarvoor.
Gevolgen voor kinderen.
De gevolgen voor eventuele betrokken kinderen kunnen afhangen van de leeftijd van de kinderen, maar vooral hoe de gescheiden ouders hun ouderschap vormgeven. Door een gedeeld ouderschap met goede afspraken en weinig conflicten kunnen de gevolgen voor kinderen worden beperkt. Gemiddeld blijkt dat kinderen van gescheiden ouders onder slechtere condities leven. Wat betreft de schoolresultaten, is er een negatief effect van scheiding op de onderwijsresultaten van kinderen in de jaren voordien (door conflict tussen ouders), in het jaar van de scheiding zelf (door stress door scheiding zelf en aanpassing aan nieuwe situatie) en in de jaren die volgen (door verwijdering van een van de ouders en lager gezinsinkomen). De onderzoeksresultaten geven aan dat dit negatief effect op de resultaten van leerlingen het grootst is tijdens het jaar van de scheiding. Onderzoek in België heeft ook aangetoond dat kinderen 45 procent minder kans op een diploma hoger onderwijs hebben, als de ouders voor de 18de verjaardag van het kind uiteengingen. Kinderen die vervreemd raken van een van de ouders (dit zijn in 2005 ongeveer 30 tot 40% van de kinderen rond 1 à 2 jaar na relatiebreuk) kunnen onder andere lijden aan het ouderverstotingssyndroom.
In Nederland heeft ongeveer 55% van de scheidende stellen kinderen. Dit is internationaal gezien vrij gemiddeld: het percentage varieert in Europa van 35%-70%. Voor België zijn geen vergelijkbare cijfers beschikbaar.
Relatie met geslacht.
In 2012 onderzocht het Britse Office for National Statistics de invloed van het geslacht op de echtscheidingsverzoeken. Hieruit bleek dat het aantal echtscheidingsverzoeken door vrouwen 1 tot 2 keer hoger was dan die door mannen. Een studie uit 2020, gepubliceerd in de American Law and Economics Review, liet hetzelfde zien: Meer dan 65% van de echtscheidingszaken in de VS werden ingediend door vrouwen. De trend wordt weerspiegeld door zoekgedrag op het internet, onderzocht in het Verenigd Koninkrijk. Het bleek dat 70% van de zoekvragen op internet door vrouwen werden ingediend. Ook in Nederland vragen vrouwen vaker een echtscheiding aan dan mannen. 
Wat betreft echtscheidingsregelingen kregen vrouwen in 60% van de gevallen een betere - of aanzienlijk betere - regeling dan mannen - althans volgens de Grant Thornton-enquête uit 2004 in het VK. In 30% van de gevallen werden de activa 50-50 verdeeld en in slechts 10% van de gevallen bereikten mannen betere schikkingen (tegen 24% het voorgaande jaar). Uit statistisch onderzoek in Nederland (2004, 2008 en 2017) bleek echter dat na een echtscheiding de vrouwen meestal koopkracht inleveren, terwijl mannen er op vooruit gaan. De eindsituatie heeft niet alleen te maken met de financiële regeling tijdens de procedure, maar ook met de verdiencapaciteit van de voormalige echtgenoot en de financiële zelfstandigheid.
Echtscheiding en religie.
Naast het burgerlijk huwelijk bestaan er ook "religieuze" of "kerkelijke huwelijken". Religieuze huwelijken worden in Nederland en België niet erkend: er vloeien geen juridische rechten of plichten uit voort. Niettemin is het in beide landen verplicht om een burgerlijk huwelijk te sluiten vóór een eventueel (symbolisch) religieus huwelijk. Aangezien het religieus huwelijk niet wordt erkend, worden religieuze scheidingen - voor zover die worden toegestaan door de betreffende religieuze instantie - ook niet erkend.
Een uitzondering hierop vormen religieuze huwelijken die in het buitenland zijn gesloten en daar als zodanig juridisch worden erkend. Deze huwelijken worden in Nederland in principe wél erkend, en zodoende worden echtscheidingen van die huwelijken ook erkend. Dat is alleen niet het geval indien het huwelijk of de echtscheiding strijdig is met de Nederlandse rechtsorde. Een voorbeeld hiervan is echtscheiding door middel van verstoting: dit heeft geen juridische gevolgen in Nederland.
Jodendom.
Het jodendom kent de man het recht toe zijn vrouw te verstoten. Met name in de Talmoedische tijd was er echter discussie onder welke omstandigheden hij dit recht heeft. De rechtsscholen van Hillel en Sjammaj stonden hierin lijnrecht tegenover elkaar, maar uiteindelijk werd de soepelere school van Hillel gevolgd. Dit betekent dus aanvankelijk dat een Beet Dien een verzoek tot echtscheiding in principe zal inwilligen. In de Middeleeuwen echter werd binnen de Asjkenazische gemeenschap voor een tijdbestek van duizend jaar door Rabbi Gersjom de verzwaring ingesteld dat echtscheiding slechts mogelijk is met toestemming van de vrouw. Hoewel deze duizend jaar inmiddels verlopen is, is het gewoonterecht algemeen verbindend gebleven. Allebei de partners kunnen een echtscheiding dus blokkeren.
In gevallen waarin een van beide partners weigert te scheiden, zijn de gevolgen zeer verreikend. In geval het Beet Dien het scheidingsverzoek gegrond heeft verklaard, zal een proces op worden gestart om de weigerachtige partner toch te bewegen in te stemmen met de scheiding. Wanneer dit niet gebeurt zijn er in Israël verschillende dwangmiddelen. Buiten Israël is dat uiteraard niet het geval vanwege de scheiding van kerk en staat. Het gevolg is dan dat de partners voor de Joodse wet nog steeds getrouwd zijn. Krijgt de vrouw in zo'n geval kinderen, dan worden die beschouwd als mamzeriem oftewel kinderen geboren uit overspel. De gevolgen hiervan zijn omvangrijk, en dus zal een Beet Dien als zij het scheidingsverzoek gegrond acht altijd proberen de man in kwestie te bewegen tóch een scheidingsakte, de ĝet, te tekenen.
Christendom.
Het christendom baseert zich op de Bijbel die bestaat uit het Oude Testament en het Nieuwe Testament. In het Oude Testament staan in de Tien geboden. De tekst in Exodus hoofdstuk 20, vers 14 luidt: ""Gij zult niet echtbreken". In de Nieuwe Bijbelvertaling is dit vertaald als "Pleeg geen overspel". In het Nieuwe Testament staat in het Evangelie volgens Marcus hoofdstuk 10, vers 9: "Wat God heeft verbonden, mag een mens niet scheiden."" Ook op andere plaatsen in het Nieuwe Testament staan referenties naar echtscheiding.
Omdat het huwelijk in de Katholieke Kerk als sacrament wordt beschouwd (iets wat door God verbonden wordt en genade geeft) is het kerkelijk huwelijk in deze kerk onverbreekbaar ("Wat God verbonden heeft, scheide geen mens"). Het canoniek recht kent voor kerkelijk gesloten huwelijken in enkele welomschreven gevallen wel de mogelijkheid van de nietigverklaring van een kerkelijk huwelijk.
Islam.
De islam staat in het algemeen echtscheiding voor zowel vrouwen als mannen toe. Volgens sommige opvattingen binnen de islam wordt er een onderscheid gemaakt tussen de manier waarop de man en de vrouw een echtscheiding kunnen vragen en de gronden waarop dat gebeurt. Zo kan de man dikwijls scheiden door drie maal een verstoting uit te spreken, waarna dikwijls verplichte bemiddeling dient plaats te vinden in een overgangsperiode. In sommige islamitische landen dient een rechter de verstoting te bekrachtigen.
Kinderen worden na scheiding vaak tot hun zevende jaar door hun moeder grootgebracht en daarna door hun vader. Tot het zevende jaar heeft de vader wel een onderhouds- en verzorgingsplicht. De islam zet dus minder makkelijk een van de ouders buiten spel dan gebruikelijk in westerse landen. Wel maakt ze een groter onderscheid tussen de taken van vaders en moeders.

</doc>
<doc id="23182" url="https://nl.wikipedia.org/wiki?curid=23182" title="Permanente magneet">
Permanente magneet

Een permanente magneet, meestal kortweg als magneet aangeduid, is een voorwerp dat van zichzelf magnetisme vertoont. Dit in tegenstelling tot een elektromagneet, waarvan het magnetisme het gevolg is van de elektrische stroom door de spoel. Een permanente magneet bestaat uit ferromagnetisch materiaal waarin de magnetische dipolen alle permanent dezelfde kant op staan. Hij oefent een aantrekkende dan wel afstotende werking uit op andere magneten en een aantrekkende werking op van zichzelf niet magnetisch ferromagnetisch materiaal, zoals ijzer en nikkel. Magnetisme is een eigenschap van het ferromagnetische materiaal waaruit een magneet bestaat.
Onder bijzondere omstandigheden kan een permanente magneet zijn magnetische eigenschap wel snel verliezen, onder andere door sterke verhitting, stoten en demagnetisering met behulp van andere magneten. Onder normale omstandigheden vindt het verlies van magnetisme echter zeer langzaam plaats.
Magnetisme.
Een magneet wekt een magneetveld op, waarvan de sterkte en de richting door veldlijnen wordt voorgesteld. Op voldoende grote afstand wordt dit veld beschreven door een dipoolveld en de sterkte van de magneet door het magnetisch moment. Een magneet vertoont twee plaatsen waar de magnetische werking het sterkst is, deze worden de polen van de magneet genoemd. Een van deze polen richt zich bij een vrij draaibare magneet naar het noorden en wordt daarom noordpool genoemd; de andere pool heet zuidpool. Een merkwaardig gevolg van deze afspraak is dat de magnetische noordpool van de aarde in de buurt van de geografische zuidpool van de aarde ligt. De noordpool van een magneet wordt soms ter herkenning rood gekleurd.
Op tekeningen merkt men de polen met de letters N en S.
De letter Z wordt afgeraden, omdat die, als de tekening gedraaid wordt, op de letter N lijkt.
Materiaal.
Oorspronkelijk werden permanente magneten van staal gemaakt, maar tegenwoordig bestaan er allerlei legeringen zoals Alnico die voor dit doel uitermate geschikt zijn, zoals legeringen van ijzer, nikkel en kobalt waaraan nog enig aluminium, mangaan en koper wordt toegevoegd, of ook keramische stoffen zoals bariumoxide en ijzer(III)oxide.
Zeer sterke permanente magneten maakt men tegenwoordig uit gesinterde combinaties met zeldzame aarden, zoals samarium-kobalt (SmCo5) of neodymium-ijzer-boor (Nd2Fe14B).
Toepassingen.
De permanente magneet heeft veel toepassingen, zoals in elektromotoren, bistabiele relais, kompassen, luidsprekers en gitaarelementen.

</doc>
<doc id="23184" url="https://nl.wikipedia.org/wiki?curid=23184" title="Shogun (titel)">
Shogun (titel)

Shogun (Japans: 将軍) ook sjogoen of sjogun is de afkorting van de titel "Seii Taishōgun" (Japans: 征夷大将軍). Dit betekent 'legerleider die de barbaren verslaat' en was oorspronkelijk de titel voor een Japans opperbevelhebber. De shogun had gedurende de Heianperiode (794-1185) de taak om de Emishi, volgens de Japanners 'barbaren', te bestrijden. Deze traditie leefde later voort in de naam "bakufu" voor de hofhouding van de shogun; bakufu betekent zoiets als 'tent-regering'.
Eind 12e eeuw kreeg Minamoto no Yoritomo, de leider van de machtige familie Minamoto, deze titel. Hij zorgde ervoor dat er in elke provincie een afgevaardigde van de shogun was. Officieel had Yoritomo als shogun slechts de controle over de militaire aspecten van de Japanse samenleving, maar de facto werd hij de heerser van Japan, de tennō (de Japanse naam voor de keizer) regeerde enkel nog in naam.
Yoritomo's zoons volgden hem op, maar hierna stierf zijn familie uit. De Hojo-familie, de familie van Minamoto's echtgenote, kregen als regenten (Shikken) voor de shogun (meestal jonge mannen uit hoge adellijke families in Kyoto) de macht in handen. Ze regeerden vanuit Kamakura, en deze periode heet dan ook wel de Kamakuraperiode.
Na de staatsgreep van Go-Daigo kwam het shogunaat in handen van Ashikaga Takauji en zijn opvolgers, de Ashikaga-familie (1336-1573). De macht van de shogun was echter in deze periode veel minder: de lokale heersers, later "daimyō" geheten, werden steeds machtiger, en de macht van de eerste Ashikaga berustte voornamelijk op hun contacten met deze daimyō. Later verdween het centrale gezag in Japan geheel, en hoewel de Ashikaga tot 1573 shogun bleven, was hun positie in de laatste eeuw slechts een papieren macht.
In 1600 werd Japan, na de Slag bij Sekigahara, herenigd. In 1603 werd de nieuwe sterke man, Tokugawa Ieyasu, shogun en dit was het begin van het 265 jaar durend Tokugawa-shogunaat. In deze tijd was de shogun feitelijk alleenheerser van het land. De keizer zat in een soort 'gouden gevangenschap' in zijn hof in Kyoto, zonder enige macht, en de shogun in Edo regeerde het land. De Tokugawaperiode in de Japanse geschiedenis staat ook bekend als de Edoperiode.
In 1868 volgde de Meiji-restauratie. De modernisering van Japan stond hierbij voorop. De laatste shogun, Tokugawa Yoshinobu, nam onder zware druk van de Tōzama daimyō van Satsuma, Chōshu en Tosa afstand van de shogunale macht en titel. Onder de strijdkreet "sonnō jōi", hetgeen 'vereer de keizer, verdrijf de barbaren' betekent, werd de keizer de heerser van Japan, hoewel ook nu meer in naam dan in werkelijkheid. Het shogunaat werd afgeschaft.

</doc>
<doc id="23186" url="https://nl.wikipedia.org/wiki?curid=23186" title="Edo (Japan)">
Edo (Japan)

Edo (Japans: 江戸) was de naam van de huidige Japanse hoofdstad Tokio tot aan de Meiji-restauratie van 1868.
Edo was in 1547 een vissersdorp. De plaats groeide sterk in omvang vanaf begin 17e eeuw. Van 1603 tot 1867 was Edo de zetel van de Tokugawa-shogun, die feitelijk het land bestuurde, terwijl de keizer een machteloos hof had in Kioto. Deze periode heet daarom ook wel de "Edoperiode". In 1721 was het veruit de grootste stad in Japan met een geschatte bevolking van 1 miljoen. Als een gevolg van de Meiji-restauratie werd de rol van de keizer versterkt. De nieuwe regering hernoemde Edo in Tokio (東京 of "oostelijke hoofdstad") en het werd de hoofdstad van Japan in 1868 met de verhuizing van de keizer naar Tokio.
Veel bouwmateriaal bestond uit hout en papier. De huizen en andere gebouwen stonden dicht bij elkaar slechts doorsneden met smalle wegen. De stad werd dan ook herhaaldelijk zwaar beschadigd als gevolg van branden. In 1657 werd een groot deel van de stad verwoest door de Grote brand van Meireki, waarbij naar schatting een derde van de bevolking om het leven kwam.

</doc>
<doc id="23188" url="https://nl.wikipedia.org/wiki?curid=23188" title="Herakleion">
Herakleion



</doc>
<doc id="23189" url="https://nl.wikipedia.org/wiki?curid=23189" title="Iraclion">
Iraclion



</doc>
<doc id="23190" url="https://nl.wikipedia.org/wiki?curid=23190" title="Irakleion">
Irakleion



</doc>
<doc id="23191" url="https://nl.wikipedia.org/wiki?curid=23191" title="Iraklio">
Iraklio



</doc>
<doc id="23193" url="https://nl.wikipedia.org/wiki?curid=23193" title="Iráklion">
Iráklion



</doc>
<doc id="23194" url="https://nl.wikipedia.org/wiki?curid=23194" title="Zeeuws volkslied">
Zeeuws volkslied

Het Zeeuws volkslied is in 1919 ontstaan als reactie op Belgische annexatieplannen die al tijdens de Eerste Wereldoorlog opkwamen. Sommige Belgen vonden dat Nederland zich door zijn neutraliteit tijdens de oorlog pro-Duits had gedragen. De Belgische regering wilde als compensatie voor de enorme schade en ellende die land en volk ondervonden twee Nederlandse gebieden annexeren voornamelijk teneinde de defensieve posities van België bij een mogelijk toekomstig conflict met Duitsland te verbeteren: Limburg vanwege de steenkool en om de strategische Maasovergangen bij Maastricht onder controle te hebben en Zeeuws-Vlaanderen vanwege de toegang tot Antwerpen, dat in 1914 door de neutraliteit van Nederland niet effectief via de zee militair ondersteund had kunnen worden.
In 1919 kwam het Belgische annexatiestreven nog sterker naar voren. Een grote groep in heel Zeeland voelde toen de behoefte de verbondenheid met Nederland en Oranje te benadrukken. De hoofdonderwijzer uit 's-Gravenpolder, D.A. Poldermans (1877-1939), schreef hierop de woorden van een volkslied waar de Middelburgse dirigent Jan Morks de muziek bij schreef. Het Zeeuws volkslied droegen zij op aan de Commissaris der Koningin, mr. H.J. Dijckmeester. Het lied bleek een blijver: in 2020 werd op initiatief van een raadslid uit de gemeente Borsele het 100-jarig bestaan ervan gevierd en bij vele gelegenheden, onder meer tijdens de nieuwjaarsrecepties van het Provinciaal Bestuur, wordt het door de aanwezigen met verve ten gehore gebracht.
Dit volkslied is minder bekend ten zuiden van de Westerschelde, waar men op gelegenheden eerder het Zeeuws-Vlaams volkslied als volkslied verkiest.
&lt;score lang="lilypond", raw=1, sound = 1&gt;
\version "2.22.0"
\header {
 dedication = "Opgedragen aan den heer Mr. H.J. Dijckmeester, Commissaris der Koningin in Zeeland."
 title = "Zeeuws Volkslied."
 composer = "Muziek van Jan Morks." 
 poet = "Woorden van D.A. Poldermans." 
 piece = "Hoofd der school te 's Gravenpolder"
 opus = "1919"
 tagline = ##f
\layout {
 #(define fonts (make-pango-font-tree "Serif" "Arial" "Arial" (/ 20 18)))
 \override Score.BarNumber.break-visibility = #'#(#f #t #f) % (end, in between, begin)
 indent = 20
 short-indent = 20
 line-width = 180\mm
global = {
 \key g \major
 \time 4/4
 \partial 4. % let op de punt
globalTempo = {
 % Om de tempowisselingen te verwerken
 \override Score.MetronomeMark.transparent = ##f
 \tempo 4 = 120\skip8 \skip4 \skip1*17 \skip2
 \tempo 8 = 24 \skip 8
 \tempo 4 = 100
soprano = \relative c" {
 \global
 r8 r4 r1 r1 r1 r2
 r8^\mf^\markup\italic"Met geestdrift, maar niet te snel." d8 e d g4. g8 a4. a8 b2~b8 \bar " \break
 g a g e 4 g c 4 e d2~d8 \bar " \break
 r8 b4 a4. a8 a4 e fis g a4 \bar " \break
 b cis a b8 e, b' cis a2~a8 \bar " \break
 r8 e4 g 4. g8 fis4 e fis4. g8 a4 \bar " \break
 d,4 d fis a4 d, g4. a8 b4 \bar " \break
 d,4 g4. g8 a4 g c^\&lt;^\markup\italic"iets terughouden" d e8\fermata\! \bar "" \break
 e8\f^\markup\italic"langzamer" e8 e8 d4 g,4 a 4. b 8 g2~g8 \bar ":|."
alto = \relative c' {
 \global
 r8 r4 r1 r1 r1 r2
 r8^\mf d8 e d g4. g8 a4. a8 b2~b8 \bar " \break
 g a g e 4 g c 4 e d2~d8 \bar " \break
 r8 b4 a4. a8 a4 e fis g a4 \bar " \break
 b cis a b8 e, b' cis a2~a8 \bar " \break
 r8 e4 g 4. g8 fis4 e fis4. g8 a4 \bar " \break
 d,4 d fis a4 d, g4. a8 b4 \bar " \break
 d,4 g4. g8 a4 g c^\&lt; d e8\fermata\! \bar "" \break
 e8\f e8 e8 d4 g,4 a 4. b 8 g2~g8 \bar ":|."
tenor = \relative c' {
 \global
 r8 r4 r1 r1 r1 r2
 r8^\mf d8 e d g4. g8 a4. a8 b2~b8 \bar " \break
 g a g e 4 g c 4 e d2~d8 \bar " \break
 r8 b4 a4. a8 a4 e fis g a4 \bar " \break
 b cis a b8 e, b' cis a2~a8 \bar " \break
 r8 e4 g 4. g8 fis4 e fis4. g8 a4 \bar " \break
 d,4 d fis a4 d, g4. a8 b4 \bar " \break
 d,4 g4. g8 a4 g c^\&lt; d e8\fermata\! \bar "" \break
 e8 e8 e8 d4 g,4 a 4. b 8 g2~g8 \bar ":|."
bass = \relative c {
 \global
 r8 r4 r1 r1 r1 r2
 r8^\mf d8 e d g4. g8 a4. a8 b2~b8 \bar " \break
 g a g e 4 g c 4 e d2~d8 \bar " \break
 r8 b4 a4. a8 a4 e fis g a4 \bar " \break
 b cis a b8 e, b' cis a2~a8 \bar " \break
 r8 e4 g 4. g8 fis4 e fis4. g8 a4 \bar " \break
 d,4 d fis a4 d, g4. a8 b4 \bar " \break
 d,4 g4. g8 a4 g c^\&lt; d e8\fermata\! \bar "" \break
 e8 e8 e8 d4 g,4 a 4. b 8 g2~g8 \bar ":|."
verse = \lyricmode {
 \set stanza = #"1. "
 Geen dier -- der plek voor ons op aard, __
 Geen oord ter we -- reld meer ons waard, __
 Dan, waar be -- schermd door dijk en duin,
 Ons toe -- lacht veld en bosch en tuin; __
 Waar steeds dal -- ou -- de Een -- dracht woont,
 En wel -- vaart "'s lands" -- mans werk be -- kroont.
 Waar klinkt des Leeu -- wen -- for -- sche stem:
 „Ik wor -- stel moe -- dig en ont -- zwem!” __
right = \relative c' {
 \global
 d8\f (\acciaccatura fis8 e8 d8) | 4. 8 4. &lt;e g b&gt;8 &lt;e g c&gt;4 &lt;e c' e&gt; &lt;d b' d&gt;4
 « {&lt;e g&gt;4} \\ { \tuplet 3/2 { c'8 (b8 a8)} } »
 &lt;d, g b&gt;4 &lt;g, d' g&gt;4 &lt;c fis a d&gt;4. &lt;c d fis&gt;8
 «{b2~b8} {d2~d8} {g2~g8} »
 d8\mf (\acciaccatura fis8 e8 d8) | 2 &lt;d fis a&gt;2 « { d2~d8} { g2~g8} {b2~b8}» \bar "" \break
 g8 (\acciaccatura b8 a8 g8) | &lt;c, e&gt;4 ( &lt;c e g&gt;4 &lt; e g c&gt;4 &lt;g c e &gt;4 ) « {g2~g8} {b2~b8} {d2~d8} »
 r8 &lt;d, g b&gt;4
 &lt;cis e a&gt;1 4 (4 4 &lt;d fis b&gt;4 )
 %11
 « {cis4 (cis4) } \\ { e4 (e4)} \\ {cis'4 (a4)} » &lt;d, e g&gt;2 « {cis2~cis8} {e2~e8} {a2~a8}»
 r8 4 1 4. ( (8) (4) )
 &lt;fis a d&gt;4 &lt;c' d&gt;1 4. (&lt;d a'&gt;8 &lt;d g b&gt;4)
 d4 4. 8 « {b4~b4} {d4~d4} {c'4~b4 } » &lt;c, g' c&gt;4\&lt;_\markup\italic"iets terughouden" ( &lt;d g b&gt;4 &lt;e g a&gt;8\fermata\! )
 r8_\markup\italic"langzamer" r4 &lt;d g b&gt;2\f « {d4 (c4)} \\ {fis4 (fis4)} \\ {a4. (b8)} »
 « {b,2~b8} {d2~d8} {b'2~b8}»
left = \relative c {
 \global
 r8 r4 &lt;g g'&gt;4 &lt;fis fis'&gt;4 &lt;e e'&gt;4 &lt;d d'&gt;4 &lt;c c'&gt;8 8 « {c8 e8} {c'8~c8} »
 &lt;g g'&gt;4 \tuplet 3/2 {a8 (b8 c8 )} d2. (&lt;d, d'&gt;4) \break
 g4 (fis4 g,8) r8 r4 &lt;g' g'&gt;2 d'2 &lt;g, g'&gt;4 &lt;d d'&gt;4 «{g8~g8} { g'8~ g8}»
 4 &lt;c g'&gt;4 (&lt;g g'&gt;4 &lt;e e'&gt;4 &lt;c c'&gt;4) | &lt;g g'&gt;4 c8.[c16] &lt;g' g'&gt;8
 r8 &lt;g g'&gt;4
 1
 &lt;d, d'&gt;4 ( &lt;e e'&gt;4 &lt;fis fis'&gt;4 &lt;d d'&gt;4 )
 &lt;e e'&gt;1
 4 (d4 a8)
 r8 a4 4 ( e'4 a2) d,4 (a'4 d4)
 d4 &lt;fis, d'&gt;1 &lt;g g'&gt;4 ( &lt;d d'&gt;4 &lt;e, g'&gt;4 )
 r4 &lt;g' g'&gt;4 &lt;fis fis'&gt;4 &lt;f f'&gt;2 &lt;e e'&gt;4 ( &lt;d d'&gt;4 &lt;cis cis'&gt;8\fermata)
 r8 r4 &lt;d d'&gt;2 &lt;d d'&gt;2 &lt;g g'&gt;4 d'8.[d,16] &lt;g g,&gt;8
choirPart = \new ChoirStaff «
 \new Staff \with {
 midiInstrument = "choir aahs"
 instrumentName = "Sopraan"
 shortInstrumentName = "S."
 } \new Voice = "soprano" «
 \globalTempo
 \soprano
 \new Lyrics \with {
 \override VerticalAxisGroup.staff-affinity = #CENTER
 } \lyricsto "soprano" \verse
 \new Staff \with {
 midiInstrument = "choir aahs"
 instrumentName = "Alt"
 shortInstrumentName = "A."
 } \new Voice = "alto" \alto
 \new Lyrics \with {
 \override VerticalAxisGroup.staff-affinity = #CENTER
 } \lyricsto "alto" \verse
 \new Staff \with {
 midiInstrument = "choir aahs"
 instrumentName = "Tenor"
 shortInstrumentName = "T."
 \clef "treble_8"
 \new Voice = "tenor" \tenor
 \new Lyrics \with {
 \override VerticalAxisGroup.staff-affinity = #CENTER
 } \lyricsto "tenor" \verse
 \new Staff \with {
 midiInstrument = "choir aahs"
 instrumentName = "Bas"
 shortInstrumentName = "B."
 \clef bass
 \new Voice = "bass" \bass
»
pianoPart = \new PianoStaff \with {
 instrumentName = "Piano"
 shortInstrumentName = "Pno."
 \new Staff = "right" \with {
 midiInstrument = "acoustic grand"
 } \right
 \new Staff = "left" \with {
 midiInstrument = "acoustic grand"
\score {
 \choirPart
 \pianoPart
 \midi {
&lt;/score&gt;

</doc>
<doc id="23195" url="https://nl.wikipedia.org/wiki?curid=23195" title="Advocaat (drank)">
Advocaat (drank)

Advocaat is een dikvloeibare likeur die bereid wordt met eieren, alcohol in bijna pure vorm of in de vorm van brandewijn of jenever of andere hoog-alcoholische dranken, gecondenseerde melk en suiker. De gele kleur wordt veroorzaakt door het eigeel (en fabrieksmatig vaak onder toevoeging van een E-kleurstof). Dunne, vloeibare advocaat is bereid met het gehele ei. Voor een dikke, stijve advocaat worden alleen de eierdooiers gebruikt. Dunne advocaat is vooral bedoeld voor de export.
Het alcoholgehalte van advocaat bedraagt ongeveer 14 volumeprocent.
Etymologie.
De naam advocaat wordt wel geassocieerd met advocaat in rechtszaken, omdat de alcoholische substantie de keel zou smeren en de spraakzaamheid bevorderen. Meer voor de hand liggend is dat het woord is afgeleid van het Franse "avocat" en het Spaanse "aguacate", dat avocado betekent. Van deze vrucht kan een drank worden gemaakt die qua substantie lijkt op de drank advocaat en in Indonesië "adpokat" heet.
Wettelijke omschrijving.
Volgens is advocaat: een al dan niet gearomatiseerde gedistilleerde drank op basis van ethylalcohol uit landbouwproducten, distillaat en/of eau de vie die de ingrediënten kwaliteitseigeel, eiwit en suiker of honing bevat. Het gehalte aan suiker of honing, uitgedrukt in invertsuiker, bedraagt ten minste 150 g per liter. Het gehalte aan kwaliteitseigeel bedraagt ten minste 140 g per liter eindproduct. Het minimum alcoholgehalte bedraagt 14 volumeprocent.
Gebruik.
Advocaat is zo viskeus dat deze niet gedronken kan worden, maar met een lepeltje gegeten wordt. Soms wordt de advocaat met een toef slagroom geserveerd. Advocaat wordt gelepeld uit een likeurcoupe of klein portglas en wordt ook gebruikt op ijs, poffertjes of gebak.
Een aangebroken fles advocaat is, mits koel en donker bewaard, ca. 6 maanden houdbaar. Ongeopend ca. 12 maanden.
Andere eierdranken.
In Nederland worden ook eierdranken gemaakt met een kleinere hoeveelheid brandewijn, zoals zachtvocaat, Brabants genot en tokkelroom. Zij gebruiken over het algemeen geen gele kleurstof, zodat deze een lichtbeige-gele kleur hebben. In België wordt een eierdrank gemaakt met nagenoeg dezelfde hoeveelheid alcohol als in advocaat, maar zonder toegevoegde suiker of zuivel.

</doc>
<doc id="23196" url="https://nl.wikipedia.org/wiki?curid=23196" title="Junior Eurovisiesongfestival">
Junior Eurovisiesongfestival

Het Junior Eurovisiesongfestival (Engels: "Junior Eurovision Song Contest", Frans: "Concours Eurovision de la Chanson Junior") is sinds 15 november 2003 een jaarlijkse presentatie en competitie van liedjes, gezongen door kinderen van tien tot vijftien jaar, in de beginjaren al vanaf acht jaar. De deelnemende kinderen vertegenwoordigen landen die lid zijn van de EBU.
Het festival, eigenlijk een concours, wordt uitgezonden op televisie door heel Europa en ook daarbuiten. Ook op het internet is het festival te volgen. Aan het Junior Songfestival kan ieder actief EBU-lid meedoen, waardoor ook landen buiten het werelddeel Europa (met name in het Midden-Oosten) die mogelijkheid krijgen. Het gaat hier om Algerije, Cyprus, Egypte, Israël, Jordanië, Libanon, Libië, Marokko, Syrië en Tunesië. In tegenstelling tot het Eurovisiesongfestival wordt dit festival het jaar nadien niet noodzakelijkerwijs georganiseerd door het winnende land.
Tot 2013 moest elk lied minstens 2 minuten 30 seconden en hoogstens 2 minuten 45 seconden duren. In 2014 werd het maximum opgetrokken tot 3 minuten, dezelfde standaard als bij het Eurovisiesongfestival. De punten (evenveel van elk deelnemend land, telkens verdeeld onder andere landen) worden telkens voor de helft gekozen door de telestemmers en voor de andere helft door een professionele vakjury. Bij technische problemen met het telestemmen in een land wordt het ganse puntentotaal bepaald door de jury van dat land. Daarnaast was er ook een tijdlang een kinderjury, met kinderen uit alle deelnemende landen, die punten mocht uitreiken. Van 2005 tot en met 2015 kreeg elk land bij de start van de puntentelling 12 punten, om nulpunters te voorkomen.
Geschiedenis.
Het Junior Eurovisiesongfestival komt voort uit de "De unges Melodi Grand Prix", een Scandinavisch festival dat in 2000 ontstond in Denemarken, waar de liedjeswedstrijd voor kinderen diende als opwarmer voor het Eurovisiesongfestival. In 2002 deden ook Zweden en Noorwegen mee aan de tot Melodi Grand Prix Nordic omgedoopte wedstrijd; elk land streed met drie liedjes voor de eer. Op initiatief van de EBU werden vervolgens zestien Europese landen uitgenodigd om deel te nemen aan het allereerste Junior Eurovisiesongfestival.
Vanaf 2003 wordt het Junior Eurovisiesongfestival jaarlijks georganiseerd. De eerste editie werd georganiseerd in 2003 in Kopenhagen, de hoofdstad van Denemarken, waar het concept ontstaan is. In 2004 was het de bedoeling dat Manchester de organisatie op zich zou nemen, maar het Verenigd Koninkrijk haakte af, waarna Lillehammer (Noorwegen) insprong als gastheer. Om zulke problemen in de toekomst te vermijden, werd beslist dat landen zich kandidaat moesten stellen voor de organisatie. Zo werd België het eerste land dat de organisatie van het festival formeel toegezegd kreeg. Hasselt organiseerde het Junior Eurovisiesongfestival 2005, het eerste op Belgische bodem sinds het Eurovisiesongfestival 1987. In 2007 was het Nederlandse Rotterdam aan de beurt. In 2012 organiseerde Nederland het voor de tweede maal, dit keer in Amsterdam.
De eerste editie werd gewonnen door Kroatië. Dino Jelušić wist Europa te bekoren met "Ti si moja prva ljubav". Ralf Mackenbach zorgde in 2009 voor de enige Nederlandse overwinning. Doorheen de jaren wisten Frankrijk en Georgië het festival reeds drie keer te winnen.
Stemprocedure.
De stemming gebeurt op dezelfde wijze als bij het volwassen Eurovisiesongfestival. De winnaar wordt bepaald door het geven van punten door ieder deelnemend land: 1 tot en met 8, 10 en 12 punten aan hun tien favoriete liedjes. In elk land kan de kijker via televoting, telefonisch of via sms, stemmen op zijn of haar favoriete nummer. De punten van de kijker tellen voor de helft mee in de eindafrekening van het land. De andere helft wordt bepaald door de nationale vakjury. Deelnemende landen mogen niet op zichzelf stemmen.
Aantal overwinningen en georganiseerde festivals.
Frankrijk en Georgië zijn recordhouder met elk drie overwinningen. De regel uit het gewone Eurovisiesongfestival dat het winnende land na een winst het festival het jaar daarop moet organiseren, geldt niet voor het Junior Eurovisiesongfestival, maar het land dat gewonnen heeft krijgt toch voorrang op andere landen om het festival van het volgende jaar te organiseren.
Buiten de landen in de tabel organiseerden ook Denemarken (2003), Noorwegen (2004), België (2005), Roemenië (2006), Cyprus (2008) en Bulgarije (2015) het festival.
Deelnemende landen.
Alle leden van de EBU mogen deelnemen aan het festival, waardoor ook enkele Afrikaanse en Aziatische landen kunnen deelnemen. Australië mag sedert 2015 deelnemen, net als bij het gewone Eurovisiesongfestival. Kazachstan mag sedert 2018 deelnemen aan het Junior Eurovisiesongfestival, maar kreeg vooralsnog nooit een uitnodiging voor deelname aan het Eurovisiesongfestival.
In tegenstelling tot het Eurovisiesongfestival kende dit festival lange tijd een tanend aantal deelnemers. Deden er aan de eerste editie nog zestien landen mee en aan de tweede editie achttien, in 2012 waren het er nog maar twaalf. In 2014 lukte het de EBU echter om het aantal deelnemende landen flink omhoog te krijgen. Toen namen er weer zestien landen deel. In 2018 werd een voorlopig record bereikt met twintig deelnemende landen. Sindsdien kabbelt het aantal deelnemende landen tussen 16 en 20 deelnemers per editie, met uitzondering van 2020. Toen haakten veel omroepen een jaartje af door de coronapandemie die toen heerste en namen er slechts 12 landen deel. Om diezelfde reden traden de deelnemers dat jaar niet live op, maar stuurden ze een van tevoren gemaakte opname van hun lied in. Reizen naar het gastland was dat jaar vanwege de coronapandemie niet mogelijk. Ook kon het festival op deze manier zonder publiek worden georganiseerd. De jury's beoordeelden de opnames in een studio. Op tv werden alle ingestuurde opnames na elkaar uitgezonden, waarna de uitslag bekend werd gemaakt. Hiermee was dit het enige jaar waarin het festival niet live werd uitgezonden.
Door de jaren heen haakten verscheidene landen af, meestal om financiële redenen, maar sommige landen, waaronder Griekenland, vonden het festival kindonvriendelijk: de kandidaten zouden onder een te grote druk staan doordat zij hun vaderland verdedigen. 
Sinds 2006 werd in Scandinavië weer de Melodi Grand Prix Nordic georganiseerd, reden voor de meeste Scandinavische landen om te stoppen met het Junior Eurovisiesongfestival. Alleen Zweden deed tot en met 2014 nog mee. In 2009 werd de Melodi Grand Prix Nordic voor het laatst gehouden. Noorwegen en Denemarken zijn echter niet teruggekeerd naar het Junior Eurovisiesongfestival.
Van de 41 landen die tot nu toe deelgenomen hebben, is er maar één dat aan elke editie heeft deelgenomen: Nederland.

</doc>
<doc id="23197" url="https://nl.wikipedia.org/wiki?curid=23197" title="Tinnitus">
Tinnitus

Tinnitus of fantoomgeluid, ook oorsuizen genoemd, is het waarnemen van een voortdurend geluid, zonder dat er in de omgeving een geluidsbron aan te wijzen is. Tinnitus kan variëren van piep-, sis-, fluit-, brom- of ruistonen in een of beide oren. Het geluid wordt vooral waargenomen wanneer er geen of weinig omgevingsgeluid is. De naam komt van het Latijnse "tinnitus aurium", wat ‘het rinkelen van de oren’ betekent. Een in de uitgaanswereld gebruikte term is 'disco-doofheid' of 'disco-tinnitus'.
Tinnitus kan voorkomen in combinatie met hyperacusis, tonisch tensor tympani syndroom en misofonie. Tinnitus is een symptoom van (fysieke en/of mentale) overbelasting.
Oorzaken.
Aanvankelijk werd aangenomen dat de oorzaak van tinnitus lag in het gehoororgaan zelf. De oorzaak zou ook kunnen liggen in de hersenen. Overactieve delen van de hersenen in het gehoorgebied geven continu signalen, terwijl het geluid er niet meer is ("fantoomgeluid"). Om deze reden wordt tinnitus ook wel vergeleken met fantoompijn. De overactiviteit van de hersenen kan worden aangetoond met PET- of functionele MRI-technieken.
Een onderliggende oorzaak voor het ontstaan van de tinnitus kan in 40% van de gevallen niet worden aangetoond.
Psychologische en emotionele stressoren.
Psychische en emotionele stress zoals burn-out, stress en oververmoeidheid, posttraumatische stressstoornis, paniekstoornis en angststoornis en depressiviteit kunnen tinnitus veroorzaken of verergeren via verschillende mechanismen die het zenuwstelsel en de perceptie beïnvloeden:
Preventie.
Gehoorschade, mogelijk leidend tot tinnitus, kan voorkomen worden door grofweg drie maatregelen:
Behandeling.
Omdat tinnitus veel verschillende oorzaken kan hebben, bestaat er (tot op heden, 2023) nog geen behandeling of medicijn die bij iedere tinnituspatient doeltreffend is.
Psychologische en cognitieve therapieën.
Psychologische interventies zoals psychotherapie helpen bij het omgaan met de emotionele belasting die tinnitus kan veroorzaken. Stress, angst en depressie kunnen tinnitus verergeren; door deze psychische factoren aan te pakken, kan de ervaren intensiteit van tinnitus afnemen. Ook kunnen cognitieve technieken de manier waarop patiënten de tinnitus ervaren, positief veranderen.
Neuromodulatieve technieken.
Deze methoden richten zich op het moduleren van de hersenactiviteit die betrokken is bij tinnitus. Ze werken door specifieke gebieden in de hersenen, die vaak overactief zijn bij tinnituspatiënten, te stimuleren of te remmen. Dit kan helpen om de onrust in de hersenen die het tinnitusgeluid produceert, te verminderen.
Auditieve therapieën.
Auditieve therapieën helpen de hersenen om het tinnitusgeluid te negeren of het te maskeren door externe geluiden aan te bieden. Dit leidt de aandacht af en stimuleert "habituatie", oftewel gewenning aan het tinnitusgeluid. Door continu een extern geluid te horen, kunnen de hersenen minder op het interne tinnitusgeluid gefocust zijn, wat de last kan verlichten en het algehele stressniveau kan verlagen.
Fysiotherapeutische benadering.
Kinesitherapie richt zich op ontspanning van spieren rond de kaak en nek, die een rol kunnen spelen bij tinnitusklachten. Spierspanning kan uitstralen naar het oor en tinnitus versterken. Door de omliggende spieren te ontspannen, kan de druk en spanning in deze gebieden afnemen, wat kan bijdragen aan een vermindering van het tinnitusgeluid.
Medicijnen en medische interventies.
Medicijnen kunnen helpen om het zenuwstelsel te kalmeren, angst en stress te verlichten, en de bloedcirculatie te verbeteren. Deze effecten kunnen indirect het tinnitusgeluid verminderen, vooral bij acute vormen van tinnitus. Medicatie kan bijdragen aan een kalmerend effect op de overgevoelige zenuwstructuren, wat de intensiteit van de tinnitus kan verlagen.
Voedings- en supplementtherapieën.
Bepaalde supplementen kunnen een ondersteunende rol spelen door tekorten aan te vullen die tinnitus mogelijk verergeren, zoals magnesium en zink. Deze supplementen kunnen de zenuwfunctie verbeteren en ontstekingsprocessen in het lichaam verminderen, wat indirect kan bijdragen aan verlichting bij tinnitus.
Verloop.
Wanneer tinnitus is veroorzaakt door psychische problematiek of lichamelijk conditieverlies en herstel of behandeling positief uitpakt, kan ook de tinnitus weer verdwijnen. Bij ziekten en aandoeningen die blijvend zijn, kan dat ook voor de bijkomende tinnitus gelden. In dat geval kan de tinnitus veelal wel meer op de achtergrond raken door middel van habituatie.
Bij gehoorverlies en gehoorschade kan een hoortoestel (of tinnitusmaskeerapparaat) uitkomst bieden, omdat daardoor de luisterinspanning afneemt en het geluid van het toestel gelijktijdig de tinnitus kan maskeren.
De prognose is bij tinnitus zeer afhankelijk van de oorzaak ervan. Wat blijkt is dat het merendeel van de patiënten die zich met tinnitus bij de huisarts meldt, dit niet als een groot probleem ervaart. In 5% van de gevallen leidt tinnitus tot ergernis of tot vermindering van de kwaliteit van leven. Slechts in 1 tot 2% van de gevallen wordt de kwaliteit van leven ernstig verstoord.
Uit meerdere onderzoeken naar het verband tussen zelfmoord en tinnitus blijkt dat in vrijwel alle gevallen van suïcide, patiënten een al langer bestaande ernstige psychische aandoening hadden, meestal een depressie.
In de loop van de tijd kunnen tinnitus, evenals hyperacusis, gedegradeerd worden tot latent aanwezig blijvende aandoeningen die echter in het dagelijkse leven nauwelijks meer een rol van betekenis hebben. Juiste voorlichting (door gespecialiseerde hulpverleners bij een audiologisch centrum), kan bijdragen aan een verbeterd welzijn. Ook positieve ervaringen van lotgenoten, inzicht in de aandoening en (tijdelijk) aangepaste leefomstandigheden kunnen het leed helpen verzachten.
Epidemiologie.
Een derde van de mensen krijgt in zijn of haar leven te maken met tinnitus. Tien tot vijftien procent daarvan zoekt daarbij medische hulp.

</doc>
<doc id="23198" url="https://nl.wikipedia.org/wiki?curid=23198" title="Oorsuizen">
Oorsuizen



</doc>
<doc id="23200" url="https://nl.wikipedia.org/wiki?curid=23200" title="Alimentatie">
Alimentatie

Alimentatie is in Nederland een financiële bijdrage aan de kosten van levensonderhoud na een echtscheiding. Deze wordt door de partner met de meeste inkomsten verstrekt aan de minder draagkrachtige partner en/of aan de kinderen uit de relatie. In België is onderhoudsgeld het synoniem, maar de term alimentatie wordt ook vaak gebruikt.
Historie.
Tot 1971 was de schuldvraag meebepalend voor het recht op en de verplichting tot betaling van alimentatie. De alimentatie voor een overspelige echtgenote kon bijvoorbeeld worden beperkt of ontzegd. 
Sinds 1971 heeft de schuldvraag zo goed als geen invloed meer op het recht op alimentatie.
In 1994 werd de maximale duur van de alimentatie beperkt tot 12 jaar, tenzij de ex-partners zelf samen een langere periode dan 12 jaar afspreken, of als dit niet van de onderhoudsgerechtigde kan worden gevergd.
Procedure.
Een gerechtelijke procedure ter vaststelling, wijziging of beëindiging van alimentatie via de rechter begint altijd met een verzoekschrift. De partners hebben bij de procedure een advocaat nodig, deze stelt voor de partners het verzoekschrift op. 
In het verzoekschrift moeten de volgende zaken vermeld staan:
De advocaat stuurt het verzoekschrift naar de griffie van de rechtbank in het arrondissement waar de aanvrager woont. De griffier stuurt een afschrift van het verzoek naar de andere ex-partner.
Als de andere ex-partner het niet eens is met dit verzoek, kan hij of zij via een advocaat een verweerschrift indienen. In het verweerschrift moet de ex-partner de reden van bezwaar aangeven. Als er een verweerschrift is ingediend, worden beide ex-partners opgeroepen voor een zitting.
Is er geen verweerschrift ingediend, dan vindt er in beginsel geen zitting plaats. De rechter neemt dan op basis van het verzoek een beslissing. Dit betekent dat het verzoek wordt ingewilligd, tenzij het kennelijk onredelijk is.
Is er wel een verweerschrift ingediend, dan vindt er een zitting achter gesloten deuren plaats. Dit betekent dat er geen publiek aanwezig mag zijn, wel belanghebbenden.
Als er geen verweerschrift is ingediend en er wel een zitting plaatsvindt, kan de rechter bepalen dat tijdens de zitting alsnog een verweerschrift mag worden ingediend. De rechter deelt aan het einde van de zitting mee op welk moment de beslissing genomen zal worden.
De beslissing van de rechter wordt schriftelijk vastgelegd en wordt geen vonnis, maar een beschikking genoemd. De ex-partners krijgen de beschikking via hun advocaat toegestuurd. Ze kunnen op de dag van de uitspraak na 12 uur ook de griffie bellen voor de uitslag.
Partneralimentatie.
Na een scheiding vervalt de verplichting om financieel voor elkaar te zorgen niet. Heeft een van de ex-partners niet voldoende inkomsten om een levensstandaard gerelateerd aan de welstand tijdens het huwelijk te bekostigen, dan moet de ander alimentatie betalen.
Partneralimentatie kan op twee manieren worden vastgesteld:
De rechter houdt bij het vaststellen van het alimentatiebedrag rekening met:
De rechter kan het alimentatiebedrag wijzigen als:
Het kan gebeuren dat een ex-partner geen alimentatie ontvangt of niet genoeg heeft aan de alimentatie om in het levensonderhoud te voorzien. De ex-partner kan dan een (aanvullende) bijstandsuitkering aanvragen bij de sociale dienst in de eigen woonplaats. De Gemeentelijke Sociale Dienst gaat dan na:
Duur van de alimentatie.
Meestal wordt geen alimentatieduur vastgesteld. In dat geval geldt in beginsel de wettelijke duur van de alimentatie van 12 jaar na de datum van inschrijving van de echtscheidingsbeschikking in de registers van de burgerlijke stand.
Als de partneralimentatie op of na 1 juli 1994 is vastgelegd en er geen periode is vastgesteld, dan hanteert de wet twee perioden:
Als de partneralimentatie dateert van voor 1 juli 1994 gelden andere regels. Daarbij geldt in principe een maximum van 15 jaar. Die termijn kan echter nog verlengd worden als de beëindiging voor de alimentatiegerechtigde te ingrijpend zou zijn.
De periode start op het moment dat de echtscheidingsbeschikking is ingeschreven in de registers van de burgerlijke stand. De ex-partners kunnen samen ook een langere periode dan 12 jaar afspreken. De rechter kan geen langere periode dan 12 jaar vaststellen.
Partneralimentatie eindigt als:
Een ex-partner kan de rechter om wijziging van de afgesproken of vastgestelde periode vragen. Dit kan als blijkt dat de periode te kort of te lang is, waardoor een van beide ex-partners ernstig benadeeld wordt.
Na 12 (of maximaal 5) jaar kan de ex-partner die alimentatie ontvangt de rechter om verlenging vragen. Dit is alleen mogelijk als stopzetting voor de ex-partner die alimentatie ontvangt bijzonder onredelijk zou zijn. Een verzoek om verlenging moet uiterlijk binnen drie maanden nadat de alimentatieperiode om is, worden ingediend bij de rechtbank.
Voor huwelijken die 5 jaar of korter hebben geduurd en waarbij geen minderjarige kinderen betrokken zijn is een versoberde wetgeving in de maak. De voorgenomen wetswijzigingen voorzien dat er voor kortlopende huwelijken of geregistreerde partnerschappen minder lang, of in sommige gevallen zelfs helemaal geen alimentatie meer betaald hoeft te worden.
Partneralimentatie is voor de ontvanger belast en voor de betaler aftrekbaar. Voor het vaststellen van de hoogte van de alimentatie, worden veelal de door de rechters ontwikkelde Tremanormen gehanteerd (zie www.rechtspraak.nl). Hoewel deze normen openbaar zijn, blijft het voorspellen van de hoogte van de alimentatie vrij lastig. Het is moeilijk te zeggen welke posten wel en welke niet geaccepteerd zullen worden. De rechter mag ook afwijken van de Trema-normen. Deze zijn geen recht, maar een hulpmiddel om de hoogte te bepalen. De afwijking moet dan wel gemotiveerd worden.
Aangenomen is het "Voorstel van wet van de leden Van Oosten, Kuiken en Groothuizen tot wijziging van Boek 1 van het Burgerlijk Wetboek en van enige andere wetten in verband met de herziening van het stelsel van partneralimentatie (Wet herziening partneralimentatie)", dat de duur beperkt, De beoogde ingangsdatum is 1 januari 2020.
Kinderalimentatie.
Een ouder moet voor de kinderen de kosten van verzorging en opvoeding betalen, totdat zij 18 jaar zijn. Als het kind meerderjarig wordt, houdt echter de financiële verplichting niet op. Een ouder heeft voor de kinderen van 18, 19 en 20 jaar een "voortgezette onderhoudsplicht". Dit betekent dat hij of zij de kosten van levensonderhoud en studie moet betalen.
Het kan voorkomen dat een kind van 18, 19 of 20 jaar wel in zijn of haar onderhoud kan voorzien, bijvoorbeeld omdat hij of zij werkt. De alimentatie kan als het kind geen aanvullende behoefte meer heeft in overleg met het kind gestopt worden. Kan een ouder het niet eens worden met het kind, dan kan hij of zij aan de rechter om beëindiging van de onderhoudsverplichting vragen.
Een aparte regeling geldt voor 'stiefouders'. Zolang een kind deel uitmaakt van het gezin van zijn ouder en diens nieuwe echtgenoot is die nieuwe echtgenoot onderhoudsplichtig. Die onderhoudsplicht eindigt als het huwelijk ontbonden wordt. Als echter de stiefouder ook het gezag heeft gehad, dan blijft deze ook na de echtscheiding onderhoudsplichtig. Deze onderhoudsplicht is in tijd begrensd: de termijn is de duur dat het gezag heeft bestaan. Stel, het gezamenlijk gezag van de ouder en de niet-ouder wordt na vijf jaar beëindigd. De niet-ouder is daarna nog vijf jaar verplicht het kind te onderhouden.
Kinderalimentatie kan op twee manieren worden vastgesteld, namelijk:
De rechter kan het alimentatiebedrag wijzigen als:
Hoogte van de partneralimentatie.
De rechter houdt bij het vaststellen van het alimentatiebedrag rekening met de behoefte van degene die alimentatie vraagt of ontvangt. Ook houdt de rechter rekening met de draagkracht van degene die alimentatie moet betalen. De rechter weegt de behoefte van de ene partij af tegen de draagkracht van de andere partij. Het kan voorkomen dat de een het gevraagde bedrag nodig heeft om rond te komen, maar dat de ander dat bedrag absoluut niet kan opbrengen. De rechter kan dan nooit het gevraagde bedrag als alimentatie vaststellen.
Financiële gevolgen.
De rechter moet de financiële gevolgen van de scheiding zo eerlijk mogelijk over beide partijen verdelen. Heeft u bijvoorbeeld geen eigen inkomsten, maar kunt u wel werken, dan houdt de rechter daar rekening mee.
Woonkosten bij scheiding.
De rechter houdt ook rekening met de woonkosten. Misschien kan een van beide partijen goedkoper gaan wonen of een deel van het huis verhuren. Misschien zijn er nog thuiswonende kinderen die al verdienen. De rechter kijkt dan of zij kostgeld kunnen betalen. Het gaat er dus niet om of iets wel of niet gebeurt. Voor de rechter is van belang of iets in redelijkheid kan worden gevraagd.
Beslissing rechter partneralimentatie.
De rechter baseert zijn beslissing op de informatie in het verzoekschrift en het verweerschrift en op de informatie die beide partijen en hun meerderjarige kind op de zitting geven. Geef daarom zowel in uw verzoekschrift/verweerschrift als op de zitting alle informatie die van belang is. Zowel over uzelf, als over de situatie van de andere partij. Het moet wel om zakelijke informatie gaan, die voor de vaststelling van de alimentatie van belang is en waarvan u de bewijsstukken kunt laten zien.
Inkomsten en uitgaven.
De volgende inkomsten en uitgaven (te vermeerderen met de toeslagen of kortingen waarop aanspraak kan worden gemaakt) zijn van belang voor het oordeel van de rechter:
Gevolgen alimentatie bij samenwonen of hertrouwen.
De rechter kan op verzoek het alimentatiebedrag wijzigen als de omstandigheden van u of uw ex-partner gewijzigd zijn. Als degene die alimentatie ontvangt opnieuw trouwt, een geregistreerd partnerschap aangaat of gaat samenwonen, vervalt het recht op alimentatie voorgoed. Als degene die alimentatie betaalt opnieuw trouwt, een geregistreerd partnerschap sluit of gaat samenwonen, heeft dat vaak gevolgen voor diens draagkracht. Het kan zijn dat zo iemand meer geld nodig heeft voor het nieuwe gezin en daarom aan de rechter vraagt om vermindering van de alimentatie.
Wet herziening kinderalimentatie.
In 2004 heeft de Minister van Justitie de Wet herziening kinderalimentatie (29480) ingediend. De berekening van alimentatie, die nu gebaseerd is op de Tremanormen, zou onder het nieuwe stelsel op basis van het belastbaar inkomen van de onderhoudsplichtige worden vastgesteld. Dit gaf soms onredelijke uitkomsten. Het wetsvoorstel is ingetrokken door de minister, omdat het op veel weerstand stuitte en er een zeer negatief advies van de Raad van State over was uitgebracht.

</doc>
<doc id="23201" url="https://nl.wikipedia.org/wiki?curid=23201" title="775 v.Chr.">
775 v.Chr.

Het jaar 775 v.Chr. is een jaartal volgens de christelijke jaartelling.

</doc>
<doc id="23203" url="https://nl.wikipedia.org/wiki?curid=23203" title="621 v.Chr.">
621 v.Chr.

Het jaar 621 v.Chr. is een jaartal volgens de christelijke jaartelling.

</doc>
<doc id="23204" url="https://nl.wikipedia.org/wiki?curid=23204" title="Roel (voornaam)">
Roel (voornaam)

Roel is een voornaam. Het is een verkorting van Roeland of Roelof of Rudolf of Raoul

</doc>
<doc id="23206" url="https://nl.wikipedia.org/wiki?curid=23206" title="594 v.Chr.">
594 v.Chr.

Het jaar 594 v.Chr. is een jaartal volgens de christelijke jaartelling.

</doc>
<doc id="23207" url="https://nl.wikipedia.org/wiki?curid=23207" title="499 v.Chr.">
499 v.Chr.

Het jaar 499 v.Chr. is een jaartal volgens de christelijke jaartelling.

</doc>
<doc id="23208" url="https://nl.wikipedia.org/wiki?curid=23208" title="494 v.Chr.">
494 v.Chr.

Het jaar 494 v.Chr. is een jaartal volgens de christelijke jaartelling.

</doc>
<doc id="23209" url="https://nl.wikipedia.org/wiki?curid=23209" title="490 v.Chr.">
490 v.Chr.

Het jaar 490 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="23210" url="https://nl.wikipedia.org/wiki?curid=23210" title="483 v.Chr.">
483 v.Chr.

Het jaar 483 v.Chr. is een jaartal volgens de christelijke jaartelling.

</doc>
<doc id="23211" url="https://nl.wikipedia.org/wiki?curid=23211" title="477 v.Chr.">
477 v.Chr.

Het jaar 477 v.Chr. is een jaartal volgens de christelijke jaartelling.

</doc>
<doc id="23212" url="https://nl.wikipedia.org/wiki?curid=23212" title="463 v.Chr.">
463 v.Chr.

Het jaar 463 v.Chr. is een jaartal volgens de christelijke jaartelling.

</doc>
<doc id="23213" url="https://nl.wikipedia.org/wiki?curid=23213" title="413 v.Chr.">
413 v.Chr.

Het jaar 413 v.Chr. is een jaartal volgens de christelijke jaartelling.

</doc>
<doc id="23214" url="https://nl.wikipedia.org/wiki?curid=23214" title="415 v.Chr.">
415 v.Chr.

Het jaar 415 v.Chr. is een jaartal volgens de christelijke jaartelling.

</doc>
<doc id="23215" url="https://nl.wikipedia.org/wiki?curid=23215" title="430 v.Chr.">
430 v.Chr.

Het jaar 430 v.Chr. is een jaartal volgens de christelijke jaartelling.

</doc>
<doc id="23216" url="https://nl.wikipedia.org/wiki?curid=23216" title="429 v.Chr.">
429 v.Chr.

Het jaar 429 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="23217" url="https://nl.wikipedia.org/wiki?curid=23217" title="Thucydides">
Thucydides



</doc>
<doc id="23218" url="https://nl.wikipedia.org/wiki?curid=23218" title="Leontini">
Leontini

Leontini (Grieks Λεοντίνοι, het huidige Lentini), was een stad in de oudheid in het zuidoosten van Sicilië, hemelsbreed 35 km NNW van Syracuse.
Griekse tijd.
Stichting.
De stad werd door de Chalcidiërs van Naxos gesticht in 729 v.Chr.. Het is vrijwel de enige Griekse kolonie die niet aan de kust ligt, maar zo'n 10 km landinwaarts. Oorspronkelijk werd de plaats door Sicelen bewoond, maar omdat het de vruchtbare vlakte ten noorden ervan beheerste besloten de Grieken het in bezit te nemen. In 498 v.Chr. onderwierp Hippocrates van Gela de stad, en in 476 v.Chr. vestigde Hiëro I van Syracuse er de bevolking van Catania en Naxos.
Onafhankelijkheid.
Later herwon de stad haar onafhankelijkheid, maar ze moest daarbij verschillende malen een beroep op Athene doen. Het was vooral op voorspraak van Grogias van Leontini dat er in 427 v.Chr. een mislukte expeditie naar de stad gezonden werd. In 422 v.Chr. steunde Syracuse de oligarchie tegen het volk. De leden van de oligarchie verlieten de stad en werden in syracuse als burgers ontvangen. Dit leidde tot hernieuwde Atheense tussenkomst, eerst op diplomatiek vlak, maar later overtuigden de ballingen van Leontini samen met de gezanten van Segesta de Atheners van de noodzaak om gewapend op te treden. Dit leidde tot de grote expeditie van 415 v.Chr..
Na het mislukken van deze expeditie werd volgens Strabo (vi. 272) Leontini opnieuw onderhorig aan Syracuse. De onafhankelijkheid van de stad werd in 405 v.Chr. in een verdrag tussen Dionysius en Carthago vastgelegd, maar weldra ging de vrijheid weer verloren.
Romeinse en late tijd.
Uiteindelijk werd de stad door Marcus Claudius Marcellus in 214 v.Chr. stormenderhand ingenomen. In de Romeinse tijd schijnt de stad niet erg belangrijk meer geweest te zijn. Polybius (vii. 6) beschrijft de oude stad en haar ligging in een dal tussen twee heuvels, uitkijkend naar het noorden.
In 848 werd de stad verwoest door de Saracenen en in 1698 zwaar getroffen door een aardbeving.
De oostelijke heuvel bezit nog steeds overblijfselen van een versterkt middeleeuws kasteel. In 1899 werden opgravingen gedaan in de Sicel necropolis en verkenningen van de verschillende Griekse begraafplaatsen leverden een aantal fijne stukken brons op

</doc>
<doc id="23219" url="https://nl.wikipedia.org/wiki?curid=23219" title="498 v.Chr.">
498 v.Chr.

Het jaar 498 v.Chr. is een jaartal volgens de christelijke jaartelling.

</doc>
<doc id="23220" url="https://nl.wikipedia.org/wiki?curid=23220" title="729 v.Chr.">
729 v.Chr.

Het jaar 729 v.Chr. is een jaartal volgens de christelijke jaartelling.

</doc>
<doc id="23222" url="https://nl.wikipedia.org/wiki?curid=23222" title="Klantenorderontkoppelpunt">
Klantenorderontkoppelpunt

Het klantenorderontkoppelpunt (vaak afgekort tot KOOP) is in de marketing en de logistiek het punt dat aangeeft hoe ver stroomopwaarts in een bedrijfskolom een klantenorder doordringt in het productieproces of het distributieproces van een aanbieder van een product of dienst. Het wordt ook wel het hoofdvoorraadpunt genoemd. Het onderwerp KOOP is oorspronkelijk beschreven door Hoekstra en Romme op basis van ervaringen bij Philips.
De volgende Klantorderontkoppelpunten werden door Hoekstra en Romme beschreven:
Voorbeelden.
Er zijn allerlei tussenvormen tussen deze twee extreme vormen mogelijk. Zo bouwt de scheepswerf Damen eerst standaard casco's die ze eerst in de haven opslaan. Pas als er een klantenorder is bouwen ze de boot af. Hierdoor kan men in een veel kortere tijd bouwen. De investering die men in het casco doet is slechts een klein percentage van de eindprijs. Het risico is ook laag omdat het een standaard casco is dat nog op allerlei manieren kan worden aangepast.
Belang.
De ligging van het KOOP is sterk afhankelijk van de logistieke grondvorm of het logistieke concept van een bedrijf of bedrijfskolom. Het deel van het proces dat vóór het KOOP ligt wordt niet door een klantenorder aangestuurd. Planning en uitvoering van dit deel dient op verwachtingen van de toekomstige klantvraag (forecast) te gebeuren. Het deel van het proces dat ná het KOOP ligt wordt wel aangestuurd door klantenorder.
Om kosten te verlagen wordt vaak getracht om het KOOP zo ver mogelijk "naar voren" te brengen. Dat wil zeggen dat zo veel mogelijk van het proces door klantenorders wordt aangestuurd. Men spreekt hier ook wel van het stroomopwaarts verschuiven van het KOOP. Hierdoor worden kosten van voorraad en incourantheid voorkomen. Moderne planningsystemen als JIT en Kanban zijn hier voorbeelden van.
Het is echter niet altijd mogelijk om het KOOP verder naar voren te brengen, bijvoorbeeld omdat productietijden langer zijn dan gewenste levertijd aan klant. Dit is het geval bij natuurlijke grondstoffen als groenten die tijd nodig hebben om te groeien.

</doc>
<doc id="23223" url="https://nl.wikipedia.org/wiki?curid=23223" title="KOOP">
KOOP



</doc>
<doc id="23224" url="https://nl.wikipedia.org/wiki?curid=23224" title="Juan Pablo Montoya">
Juan Pablo Montoya

Juan Pablo Montoya (Bogota, 20 september 1975) is een Colombiaans autocoureur.
Montoya's vader werkte met auto's, waardoor hij al jong met racen begon, voornamelijk met karts. Hij won verschillende nationale en internationale kampioenschappen.
In 1999 won hij zeven races in het Champ Car kampioenschap en won de kampioenschapstitel. In 2000 won hij de Indianapolis 500, het was de eerste keer dat hij deze race reed. Deze prestatie was na Graham Hill in 1966 niet meer voorgekomen. In het jaar erna begon hij te racen voor het Williams Formule 1-team (waar hij ook al testrijder was geweest in 1999). Hij won in zijn eerste jaar de Italiaanse Grand Prix van Monza. In 2003 won hij de Monaco Grand Prix en de GP van Duitsland op het vernieuwde Hockenheim.
Vanaf 2005 reed hij voor McLaren, waar hij na een moeilijk seizoensbegin drie overwinningen behaalde (Silverstone - Groot-Brittannië, Monza - Italië en Interlagos - Brazilië).
In juli 2006, na 10 wedstrijden in dit seizoen, werd zijn contract met McLaren beëindigd. Pedro de la Rosa werd aangesteld als zijn vervanger. Montoya zelf maakte dat jaar nog de overstap naar het NASCAR-kampioenschap, waar hij voor het team van Chip Ganassi ging rijden.
Op vrijdag 6 oktober 2006 behaalde Montoya de derde plaats in zijn allereerste stock car-race. De Colombiaan deed mee aan een wedstrijd in de ARCA RE/MAX-serie op de Talladega Superspeedway. Montoya vertrok vanaf de tweede startplaats en reed in de eerste ronde nog even kort aan de leiding met zijn Dodge Charger. De zevenvoudig Grand Prix-winnaar raakte nog betrokken bij een crash en kreeg een straf voor het binnenkomen van de pits, terwijl de pitstraat gesloten was.
In 2007 en 2008 won hij in een Lexus-Riley voor Chip Ganassi Racing de 24 uren van Daytona. In 2015 won Montoya opnieuw de Indianapolis 500.

</doc>
<doc id="23225" url="https://nl.wikipedia.org/wiki?curid=23225" title="David Coulthard">
David Coulthard

David Marshall Coulthard (Twynholm (Schotland), 27 maart 1971) is een voormalig Formule 1- en DTM-coureur. Hij werd geboren in Twynholm in Schotland, maar woont nu in Monaco. Hij heeft in totaal dertienmaal een Formule 1 Grand Prix gewonnen. Het jaar dat hij het beste presteerde was in 2001, hij werd toen vicewereldkampioen. In 1995, 1997, 1998 en 2000 werd hij derde in de WK-stand.
Coureur van Williams (1994-1995).
In 1993 en 1994 was hij een testrijder voor het Williams F1 team. Als de eerste rijder van het team, Ayrton Senna, om het leven komt tijdens de GP van Imola neemt Coulthard vanaf de GP van Spanje in datzelfde jaar Senna's plaats in voor het team. Coulthard rijdt dat seizoen nog negen wedstrijden en Nigel Mansell sluit de laatste drie wedstrijden bij het team. Waar Coulthard zijn beste resultaat een tweede plek is, scoort Mansell in Adelaide een overwinning. David Coulthard werd een fulltime racer voor het team in 1995. In datzelfde jaar scoort hij zijn eerste overwinning op het circuit Estoril.
In 1996 vertrekt hij naar McLaren.
Coureur van McLaren (1996-2004).
Als coureur bij het team van McLaren blijft hij goed scoren. Voor het eerst in vier jaar wist hij een overwinning voor McLaren te behalen, door de openingsrace van 1997 in Australië te winnen. In de jaren 1998 en 1999 moet Coulthard toezien hoe zijn teamgenoot Mika Hakkinen wereldkampioen wordt. Hij werd in 2001 vice-wereldkampioen, achter Schumacher. In 2003 behaalde hij zijn laatste zege op het circuit van Melbourne, waar hij als elfde startte. Het jaar 2004 is het laatste jaar dat de Schot voor McLaren rijdt, zijn resultaten bij het topteam van McLaren blijven achter bij de resultaten van zijn teamgenoot Kimi Räikkönen.
Coureur van Red Bull (2005-2008).
Vanaf 2005 was Coulthard actief als eerste rijder voor het team van Red Bull Racing. In 2006, tijdens de Grand Prix van Monaco, scoorde Coulthard voor Red Bull Racing de eerste podiumplaats. Op 3 juli 2008 maakt hij aan de vooravond van de Grand Prix van Engeland op Silverstone bekend dat hij aan het einde van het seizoen stopt als Formule 1-coureur. Zijn laatste race verreed hij op 2 november 2008, op het circuit van Sau Paulo. Hij verliet de F1 op een tamelijk roemloze manier doordat hij in de eerste bocht uitviel, nadat hij van achteren werd aangereden.
DTM-carrière (2010-2012).
Van 2010 tot 2012 was Coulthard actief in de DTM voor Mercedes-Benz met het team van Mücke Motorsport.

</doc>
<doc id="23226" url="https://nl.wikipedia.org/wiki?curid=23226" title="Weerman">
Weerman



</doc>
<doc id="23228" url="https://nl.wikipedia.org/wiki?curid=23228" title="Cádiz (stad)">
Cádiz (stad)

Cádiz is een havenstad in Zuidwest-Spanje. Cádiz is gelegen in Andalusië, aan de Golf van Cádiz en telt zo'n 116.000 inwoners (2019). Het is een van de Andalusische havensteden die niet aan de Middellandse Zee liggen, noordwestelijk van de Zuilen van Hercules. De goed beschutte haven is een in- en uitvoerhaven en fungeert als vissers- en passagiershaven, met onder meer een veerdienst op de Canarische Eilanden. De industrie omvat scheepsbouw en -reparatie (een van de grootste werven van Spanje) maar ook machine- en vliegtuigindustrie. Er is een militair vliegveld. Cádiz ligt op de punt van een smalle landtong en wordt aan drie zijden door water omgeven; een 1400 meter lange verkeersbrug verbindt de stad via de kortste weg met de vastelandzijde. Ook is er een verbinding met San Fernando in het zuiden. De belangrijkste gebouwen zijn de neoclassicistische kathedraal (1722-1838; met museum) en de Filippo-Nerikerk met werken van Murillo.
De stad kende jarenlang een enorm mobiliteitsprobleem. Dat is verholpen door de bouw van de "Puente de la Constitución de 1812" (Brug van de Grondwet van 1812), een brug over de Baai van Cádiz die de stad Cádiz verbindt met het vasteland bij Puerto Real. De bouw van deze brug is in 2015 afgerond.
Geschiedenis.
Cádiz werd rond 1100 v.Chr. gesticht door kolonisten uit het Fenicische Tyrus, onder de naam "Gadir", wat "ommuurde stad" betekent.
Volgens een andere bron ontstond de stad pas in de 9e eeuw v.Chr. De huidige landtong was destijds nog een eiland, waardoor de stad, die op de noordwestelijke punt ervan lag, relatief eenvoudig te verdedigen was. Het hoofddoel van de stichters was door middel van handel het zilver te verkrijgen dat in de streek rond het huidige Huelva door de lokale heersers, volgens sommigen de legendarische stadstaat Tartessos, gewonnen werd. Gadir was de belangrijkste Fenicische stad van het Iberische Schiereiland. Omstreeks 500 v.Chr. nam Carthago, oorspronkelijk eveneens een kolonie van Tyrus, de stad over.
Later werd het deel van het Romeinse Rijk en kreeg het de naam "Gades" (209 v.Chr.). Door de Visigoten verwoest, werd Cádiz vanaf 711 opnieuw een grote uitvoerhaven onder de Moren, maar verviel in 1262 nadat de Castiliaanse vorsten het beheersten.
Groot was de bloei na de ontdekking van Amerika door Christoffel Columbus. In september 1493 vertrok hij vanuit Cádiz voor de tweede keer naar Amerika. De Spaanse kroon maakte Sevilla het centrum voor de handel met Amerika, maar het lag ver van de kust aan de ondiepe en meanderende Guadalquivir. De schepen werden uitgerust en deels beladen in Sevilla, maar Cádiz werd ook aangedaan om de laatste proviand en lading in te nemen. Als thuisbasis van de Zilvervloot werd het vele malen door de Engelsen en Nederlanders aangevallen. In 1596 hebben ze stad ingenomen en geplunderd waardoor een programma werd gestart om de verdediging van de stad te verbeteren. De hoeveelheid lading via Cádiz begon die van Sevilla te overtreffen en in 1680 werd Cádiz de officiële haven voor de handel op Amerika. In 1717 kwamen daar belangrijke administratieve functies en handelsbelangen bij, de Spaanse kroon besloot de Casa de Contratación te verhuizen van Sevilla naar Cádiz.
Officieel mochten alleen Spanjaarden handelen met de koloniën, maar veel buitenlanders wilden hiervan meeprofiteren. Zij kwamen naar Cádiz en maakten gebruik van stromannen, tegen een vergoeding lieten deze Spanjaarden de lading op hun naam zetten. Verder kwamen veel van de goederen voor de koloniën uit het buitenland, zoals Engeland, Nederland en Frankrijk. De handelsbedrijven hadden vertegenwoordigers in Cádiz om hun belangen te behartigen. Tijdens de 16e, 17e en 18e eeuw verbleef in de stad ook veel Vlamingen en Brabanders. Hun aanwezigheid was het grootst rond de 17e eeuwwisseling. De plaatselijke archieven omvatten immers een kleine 700 testamenten van deze toenmalige kooplieden, merendeels uit de steden Antwerpen, Brugge en Gent, maar ook uit andere kleinere plaatsen zoals Koekelare, Zonnebeke, Rupelmonde en Okegem.
In 1808 viel het leger van Napoleon Spanje binnen. Het land werd bezet, maar de Spanjaarden verzetten zich hevig. Cádiz werd door de Fransen belegerd maar niet ingenomen. In 1812 werd het middelpunt van de nationale beweging, er werd zelfs de eerste Spaanse grondwet geschreven, in 1820 en 1868 uitgangspunt van liberale revolutie. Na het verlies van de Spaanse koloniën in Amerika werd de nationale rol van Cádiz aanmerkelijk kleiner.
In de Spaanse Burgeroorlog viel Cádiz al redelijk vroeg in de handen van de Nationalistische factie. Het speelde een belangrijke rol in de aanvoer van militairen en militair materieel uit Spaans-Marokko. Op 18 augustus 1947 explodeerde een grote lading explosieven in een munitiedepot van de Spaanse marine. De schade was enorm en zo'n 150 mensen kwamen om het leven en duizenden raakten gewond.
Klimaat.
Cádiz heeft een mediterraan klimaat of Csa volgens de klimaatclassificatie van Köppen. De gemiddelde jaartemperatuur was 18,6°C in de periode 1981-2010. De gemiddelde temperaturen in de warmste maand (augustus) was 27,9°C, terwijl dit 9,4°C was in de koudste maand (januari). De gemiddelde hoeveelheid neerslag is ruim 550 millimeter per jaar waarvan veruit het grootste deel valt in de winter.
Carnaval.
Het carnaval van Cádiz is een traditie die terugreikt tot eind 16e eeuw. Van 1937 tot en met 1947 was het onder de dictatuur van generaal Francisco Franco verboden. Om de bevolking van Cádiz, diep geschokt door de mijnramp van augustus 1947, op te monteren, werd vanaf 1948 een sterk gereguleerd carnaval weer toegestaan. 
In Cádiz bestaan talrijke officiële festiviteiten, die op dit gereguleerde feest teruggaan. Zo wordt jaarlijks in het "Gran Teatro Falla" een concours gehouden voor de verkiezing van de beste carnavalsdansen en -liedjes. Dit concours heet "COAC (Concurso oficial de agrupaciones carnavalescas)". Er worden drie prijzen toegekend in vier verschillende categorieën voor zang, muziek en dans:
Na de val van de dictatuur in 1975 is er ook een minder formeel carnaval ontstaan, maar het officiële "Carnaval de Cádiz" blijft overheersen; het is een evenement van nationaal niveau in Spanje.
Sport.
Cádiz CF is de professionele voetbalclub van Cádiz en speelt in het stadion "Estadio Ramón de Carranza". De club speelde meerdere seizoenen op het hoogste Spaanse niveau, de Primera División.
De "Trofeo de Carranza" wordt uitgereikt aan het winnende team van het voetbaltoernooi "Torneo Ramón de Carranza", dat jaarlijks gehouden wordt in het stadion "Estadio Ramón de Carranza".
In 2003 vonden in Cádiz de Wereldkampioenschappen zeilen plaats.
Trivia.
Door zijn gelijkenis met Havana, de hoofdstad van Cuba en tevens zusterstad van Cádiz, wordt Cádiz ook 'Klein Havana' of het 'Havana van Europa' genoemd. Deze gelijkenis komt met name door de malecón, een wereldberoemde boulevard in de Cubaanse hoofdstad die sterk overeenkomt met de malecón in Cádiz. Om deze reden is de James Bond-film "Die Another Day", die zich onder andere afspeelde in Havana, gedeeltelijk opgenomen in Cádiz.

</doc>
<doc id="23229" url="https://nl.wikipedia.org/wiki?curid=23229" title="Armand Pien">
Armand Pien

Armand Nicolas Pien (Gent, 2 januari 1920 – aldaar, 22 september 2003) heeft zijn bekendheid te danken aan het feit dat hij gedurende 37 jaar (1953-1990) weerman was bij de Belgische publieke omroep, de BRT, die later overging in de VRT. Naast weerpraatjes verzorgde hij ook wetenschaps- en amusementsprogramma's en presenteerde hij een populaire quiz.
Levensloop.
Studies.
Armand Pien studeerde in 1942 af als licentiaat wiskunde met specialisatie sterrenkunde aan de Universiteit Gent. Zijn licentiaatsverhandeling schreef hij over kometen. 
Weerman.
Na de BBC was de Vlaamse televisie de eerste in Europa met een uitgebreid weerbericht op tv. Toen de televisie startte, zocht men naar een weerman. Omdat hij de enige Nederlandstalige was in het Meteorologisch Instituut in Ukkel, was zijn aanstelling evident. Behalve kijkers uit Vlaanderen, kreeg Pien ook steeds meer kijkers in Nederland. Na de invoering van de kabeltelevisie reikte zijn populariteit tot ver boven de grote rivieren. Pien bezat de gave om in eenvoudige bewoording complexe atmosferische verschijnselen over te brengen bij een breed publiek. In zijn weerbericht besteedde hij altijd veel aandacht aan de straalstroom, die op geen enkele weerkaart ontbrak en essentieel was bij het voorspellen van het weer. 
Overlijden.
In 2003 overleed Armand Pien op 83-jarige leeftijd aan een hartinfarct. Hij is in het harnas gestorven; hij was immers tot op de laatste dag op het Koninklijk Meteorologisch Instituut te Ukkel te vinden. Hij was gehuwd en liet geen kinderen na. 
Stijl.
Pien was een geliefd persoon door zijn humorvolle presentatie en zijn guitige uitstraling. Het weerbericht werd uitgezonden na het BRT-nieuws. Opvallend bij het weerbericht was, dat er geen vastgestelde tijdsduur voor stond. Afhankelijk van het weerbericht van Pien, kon de programmering meerdere minuten opschuiven. Een kwinkslag was nooit ver weg en als ergens geen weerspreuk voor bestond, vond hij er wel een uit: "Een herfst zonder stormen is als een vrouw zonder vormen" of nog een opmerkelijke uitspraak: "mijn weerberichten kloppen altijd alleen het weer houdt er zich niet aan." Zijn bekendste visuele grappen bestonden erin - uit schaamte voor het zoveelste totaal falen van de KMI-voorspelling - het weerbericht te presenteren met een "roodgekleurd gezicht" of zelfs "zonder hoofd". Zijn interesse in de natuur in het algemeen was zeer groot en hij kon het nauwelijks laten overmaatse of vreemd gevormde groenten en fruit naar de studio te brengen. Pien sloot zijn weerbericht steevast af met de woorden "Goedenavond, beste kijkers".
Straalstroom.
Naast het introduceren van de straalstroom, was Pien altijd bezig zijn kijkers op een enthousiaste wijze te onderrichten. Daarbij was hij zijn tijd ver vooruit. Hij ging daarbij nieuwe technische ontwikkelingen niet uit de weg. Toen de computer nog in het beginstadium verkeerde, wist Pien al weersvoorspellingen te doen voor een week met behulp van de computer van Offenbach en Reading. Ook wist hij de kijkers te boeien met zijn interesse voor de ruimtevaart. Hij was een van de eersten die de luchtdruk niet langer uitdrukte in millibar, doch deze verving voor hPa. Uitermate sceptisch stond hij tegenover het broeikaseffect en het gat in de ozonlaag. De opwarming van de Aarde weet hij aan de toename van het aantal bewoners in combinatie met hun autogebruik en verwarming, en hij wees op het cyclisch karakter van het gat in de ozonlaag.
Tsjernobyl.
Na de kernramp in Tsjernobyl in 1986 werd beweerd dat Pien de bevolking bewust niet had ingelicht over de radioactiviteit die bij die ramp was vrijgekomen. Aanvankelijk wist Pien zelf niet dat de nucleaire wolk richting België kwam en beweerde hij dan ook dat er geen gevaar was. Toen bleek dat er wel degelijk een probleem was, gaven het KMI en de top van de BRT hem alleen toestemming om erover te spreken in meteorologische context. Hij mocht geen paniek zaaien.
Pseudowetenschappen.
Pien keerde zich tegen pseudowetenschap. Astrologie en ufo's werden door hem bekritiseerd. In 1968 hield hij als aanklager op tv een debat met een astroloog. Ook weigerde hij vanaf een zeker moment duivenberichten in zijn weerprogramma op te nemen, nadat hij kennis had genomen van de wijze van transporteren van deze dieren naar hun losplaats.
Activiteiten.
Pien was onder andere medestichter en bestuurslid van de vzw "Vrienden van de Oude Sterrenwacht" van de Universiteit Gent, die bij de officiële opening in 1996 zijn naam zou krijgen. Pien stond ook mee aan de basis van de Volkssterrenwacht Mira te Grimbergen. Daarnaast was hij waarnemend directeur van het planetarium te Brussel en erelid van SKEPP.
Behalve op de BRT, waar hij zo'n 5000 weerpraatjes verzorgde, was hij ook wekelijks te beluisteren op de radio, waar hij 3000 keer te horen was. In het programma Platenpoets van Lutgart Simoens op de vrijdagochtend op BRT-2 radio, wist hij de luisteraars tot soms wel een half uur telefonisch te vermaken met zijn weerpraatje. Hij gaf dan ook antwoord op gestelde vragen, die in ruime zin betrekking hadden op het weer. Wanneer een uitzending op locatie plaatsvond was Pien meestal ook aanwezig. Het aantal belangstellenden was groot. Pien deelde na de uitzending weerkaarten uit en strooide royaal met zijn handtekening.

</doc>
<doc id="23232" url="https://nl.wikipedia.org/wiki?curid=23232" title="Bedrijf">
Bedrijf

Een bedrijf of onderneming is een organisatie van arbeid en kapitaal die actief is in de productie of het aanbieden van goederen en diensten. In de (klassieke) economische theorie zijn bedrijven gericht op het maken van winst. Een bedrijf dat tastbare producten maakt wordt een fabrikant genoemd.
Betrokkenen.
Bij een bedrijf zijn belanghebbenden betrokken, zoals:
Doelen.
De verschillende betrokkenen hebben elk verschillende doelen, waarbij doel en middel ook verschillend of strijdig kunnen zijn, zoals:
Soorten organisaties.
Er kan hierbij een onderscheid worden gemaakt in commerciële en niet-commerciële organisaties, ook wel profit- en non-profitorganisatie genoemd.
Commerciële organisaties.
Een onderneming die maar één product verhandelt is een mono-productonderneming. Een onderneming die kant en klare producten inkoopt om ze vervolgens te verkopen wordt een handelsonderneming genoemd.
Bij commerciële organisaties is er sprake van een onderneming waar risico's worden gelopen en waar het streven naar winst noodzakelijk is voor het voortbestaan. Om hun klanten op een zo efficiënt mogelijke manier te bereiken en aan te spreken met hun diensten, wordt er nauwkeurig gelet op de vier -P's-: prijs, plaats, product en promotie.
Tegenwoordig handelen bedrijven ook steeds vaker volgens 3 andere P's: People, Planet en natuurlijk Profit. In deze ruimere benadering wordt er ook rekening gehouden met de meerwaarde of kosten voor mens, maatschappij en de omgeving (m.a.w. duurzaam ondernemen).
Niet-commerciële organisaties.
Bij niet-commerciële organisaties zoals non-profitorganisaties, ngo's en vzw's is dit winststreven niet het eerste doel. Het doel van het bedrijf dient te worden gezocht in een nut of welzijn van (een bepaald deel van) de bevolking.
Juridisch.
Rechtsvormen.
Bij ondernemingen en/of bedrijven kunnen, afhankelijk van het land, verschillende rechtsvormen worden onderscheiden. Elke rechtsvorm heeft andere rechten en plichten. Een eerste indeling die kan worden gemaakt is naar land en die in persoonlijke ondernemingsvormen en rechtspersonen.
Europese Unie.
Uit het Europese mededingingsrecht is een ondernemingsbegrip naar voren gekomen dat in zijn klassieke formulering luidt: "elke eenheid die een economische activiteit uitoefent, ongeacht haar rechtsvorm en de wijze waarop zij wordt gefinancierd". Onder 'economische activiteit' wordt verstaan iedere activiteit, zelfs los van het nastreven van winst, waarmee wordt deelgenomen aan het economische verkeer en die bestaat in het aanbieden van goederen en diensten op een bepaalde markt. Deze jurisprudentiële termen hebben sindsdien hun intrede gedaan in de regelgeving, bijvoorbeeld over de bescherming van persoonsgegevens.
Inschrijfplicht.
Alle ondernemingen en rechtspersonen in Nederland moeten zich inschrijven in het Handelsregister bij de Kamer van Koophandel. Volgens de wet heeft men een onderneming als men zelfstandig goederen of diensten levert aan anderen, met de bedoeling om winst te maken.
België.
Onder invloed van de EU is het begrip 'onderneming' een steeds centralere plaats gaan innemen in het Belgisch recht, ten koste van andere operationele termen als 'handelaar' en 'winstoogmerk'. Het Wetboek van Economisch Recht geeft als algemene definitie van een onderneming: "elke natuurlijke persoon of rechtspersoon die op duurzame wijze een economisch doel nastreeft, alsmede zijn verenigingen". Voor deelwetgevingen worden andere definities gebruikt, bijvoorbeeld inzake boekhouding, insolventie, Kruispuntbank van Ondernemingen, betalingsachterstand of rechterlijke bevoegdheid.
Statistische indeling.
Het CBS heeft een indeling gemaakt naar sectoren, de zogenaamde Standaard Bedrijfsindeling (SBI).
Op het hoogste niveau kent deze indeling de volgende secties:
Andere indelingen zijn de NACE-code (Nomenclature statistique des activités économiques dans la Communauté Européenne) van de Europese Unie en de International Standard Industrial Classification of All Economic Activities (ISIC) van de Verenigde Naties.

</doc>
<doc id="23233" url="https://nl.wikipedia.org/wiki?curid=23233" title="Onderneming">
Onderneming



</doc>
<doc id="23234" url="https://nl.wikipedia.org/wiki?curid=23234" title="Ralf Schumacher">
Ralf Schumacher

Ralf Schumacher (Hürth-Hermühlheim, 30 juni 1975) is een Duits voormalig Formule 1-coureur. Hij is de jongere broer van Michael Schumacher, de vader van David Schumacher, en de oom van Mick Schumacher.
Formule 1-carrière.
Voordat hij in 1997 Formule 1-coureur werd, reed hij in de Formule 3 en Formula Nippon. De eerste twee jaar reed hij voor Jordan, in 1999 veranderde hij van team, en reed tot het seizoen 2004 voor Williams. In 2001 won hij zijn eerste Grand Prix in San Marino, daarna zegevierde hij ook in Montreal en tijdens de Grand Prix in Duitsland. Tijdens de GP op de Indianapolis Motor Speedway crasht hij op hoge snelheid.
In 2005 stapt hij over van Williams naar Toyota. Vooral in het begin van seizoen 2005 rijdt hij hier goed én in de punten. Hij kan nog niet tippen aan zijn teamgenoot Trulli.
In 2005 ging hij tijdens de vrije trainingen voor de GP van de Verenigde Staten op het circuit van Indianapolis -op bijna dezelfde plaats als in 2004- opnieuw van de baan. Als gevolg van deze crash kwam Michelin, de bandenleverancier van Ralf Schumachers team Toyota F1, tot de vaststelling dat haar banden niet bestand waren tegen de hoge snelheden die op de banking van het circuit van Indianapolis werden bereikt. De teams op Michelin-banden kregen de raad niet te starten zodat deze Grote Prijs uiteindelijk verreden werd met slechts zes wagens.
In 2007 beleefde Schumacher een uitermate slechte start van het seizoen. Na 5 races weet hij slechts 1 punt te vergaren en bevindt zich hoofdzakelijk in de achterhoede van het veld. Wilde geruchten deden de ronde dat Schumacher vanwege zijn slechte prestaties vervangen zal worden door een andere coureur. Op 1 oktober liet de Duitser weten aan het eind van het seizoen te vertrekken bij de Japanse renstal. 
Bij Toyota verving Timo Glock vanaf 2008 de Duitser. Schumacher kwam overigens in aanmerking voor een stoeltje bij het Force India F1 Team, door zijn vriendschap met teambaas Vijay Mallya. Op 27 december 2007 werd echter bekend dat Schumacher in 2008 een jaar pauze zal nemen. Uiteindelijk kwam hij nergens meer aan de bak, en startte hij in de DTM.
In maart 2013 kondigde Schumacher de beëindiging van zijn racecarrière aan. Hij vervulde vanaf dat moment een managementrol bij het team Mücke Motorsport.
DTM-carrière.
Vanaf 2008 nam Schumacher deel aan het DTM kampioenschap. Hij kwam uit voor AMG Mercedes. Omdat de nieuwe wagens al vergeven zijn, kwam Schumacher uit in een zogenaamde "Jahreswagen", een wagen van een seizoen eerder. Ondanks het mindere materiaal wist Schumacher in 2008 punten te scoren, met een 7e plaats in Barcelona en een 8e plaats op de Nürburgring. Met de drie punten die hij daarmee haalde werd hij de tweede coureur in de eindstand met een oude auto, achter Gary Paffett.
Ook in 2009 kwam Schumacher weer uit in de DTM, ditmaal in een fabriekswagen hij reed regelmatige in de top 10 en behaalde zelfs een aantal WK punten.
In 2010, 2011 en 2012 kwam hij ook uit voor Mercedes en ook in een fabrieksauto.
Persoonlijk leven.
Op 14 juli 2024 kwam Schumacher uit de kast als homoseksueel. Hij heeft dan sinds twee jaar een relatie met zijn vriend Étienne. Van 2001 tot 2015 was Schumacher getrouwd met Cora-Caroline Brinkmann, een voormalig model, met wie hij één zoon heeft. Mike Beuttler wordt algemeen beschouwd als de eerste lhbti+ coureur.

</doc>
<doc id="23238" url="https://nl.wikipedia.org/wiki?curid=23238" title="Monte Carlo (Monaco)">
Monte Carlo (Monaco)

Monte Carlo is een van de tien quartiers en een voormalige gemeente van de stadstaat Monaco, en staat bekend om zijn casino's, stranden en de beroemde mensen die hier wonen. De wijk werd midden 19e eeuw gebouwd door prins Karel III om zijn schatkist te spekken.
Naast de Grand Prix Formule 1 van Monaco en de Rally van Monte Carlo worden er veel evenementen georganiseerd, uiteenlopend van bokswedstrijden tot modeshows. Een voorbeeld hiervan is het Internationaal circusfestival van Monte-Carlo. Het filmkarakter James Bond is ook regelmatig op bezoek geweest tijdens filmopnames.
In Monte Carlo ligt het Hotel de Paris, een van de meest exclusieve hotels ter wereld.
Trivia.
Een wiskundig probleem kan soms worden opgelost door willekeurige getallen te genereren. Dit wordt een Monte-Carlosimulatie genoemd.

</doc>
<doc id="23239" url="https://nl.wikipedia.org/wiki?curid=23239" title="Zuid-Limburgse Stroomtrein Maatschappij">
Zuid-Limburgse Stroomtrein Maatschappij



</doc>
<doc id="23240" url="https://nl.wikipedia.org/wiki?curid=23240" title="Mika Häkkinen">
Mika Häkkinen

Mika Pauli Häkkinen (Vantaa, 28 september 1968) is een Finse ex-Formule 1-coureur. Hij was twee keer winnaar van het Formule 1-wereldkampioenschap. Zijn meest frequente bijnaam is "De Vliegende Fin".
Biografie.
Häkkinen begon met het kartracen toen hij slechts vijf jaar oud was, op dat moment in een kart die voorheen door Henri Toivonen werd bestuurd. Hij won een aantal regionale en nationale kampioenschappen voordat hij overstapte naar de zwaardere auto's. Hij won de Britse Formule 3 in 1990 en werd daarna (in 1991) aangenomen in het Lotus-team, mede dankzij zijn manager en ex-wereldkampioen Keke Rosberg.
In 1993 ging hij over naar McLaren. Häkkinen viel direct op bij zijn McLaren-debuut. Hij verving de matig presterende Michael Andretti. Tijdens de kwalificatie voor de Portugese GP versloeg hij teamgenoot en drievoudig wereldkampioen Ayrton Senna. Tijdens de laatste Grote Prijs van 1995 op het circuit van Adelaide (Australië) crashte Häkkinen erg zwaar, waarna hij enkele dagen in een kunstmatige coma werd gehouden. Hij herstelde echter wonderwel en stond aan het begin van het seizoen 1996 gezond en wel aan de start.
Na een aantal middelmatige resultaten in het kampioenschap slaagde hij er in om in 1997 de laatste Grote Prijs van dat seizoen te winnen, in Jerez de la Frontera (de GP van Europa). Häkkinens werkgever McLaren-Mercedes wist daarna voordeel te halen uit een reeks reglementswijzigingen die vanaf het jaar daarop werden doorgevoerd, en Häkkinen won het kampioenschap in 1998 en 1999. McLaren had topontwerper Adrian Newey van Williams overgenomen en leverde Mercedes de sterkste motor. Hierdoor beschikte Häkkinen over de beste auto van het veld.
Nadat hij in 2000 en 2001 na veel strijd zijn meerdere had moeten erkennen in de Scuderia Ferrari van Michael Schumacher, ging hij er in 2002 een jaar tussenuit. Uiteindelijk besloot hij er helemaal mee te stoppen, om meer tijd te kunnen besteden aan zijn familie.
In Finland is in 1999 een postzegel uitgekomen met zijn afbeelding. Er bestaat ook een boek over hem, genaamd "Doing What Comes Naturally".
Mika Häkkinen stond altijd bekend om zijn onverschrokkenheid op het circuit en zijn emotionele uitlatingen ernaast. Zo liet hij geregeld de tranen rollen bij een van zijn overwinningen, maar ook na een volstrekt onnodige spin tijdens de GP van Italië in 1999, waarbij hij zichzelf in het heetst van de strijd uitschakelde.
Häkkinen was getrouwd met Erja Honkanen en heeft een zoon en een dochter. In februari 2008 raakte bekend dat het paar na bijna tien jaar huwelijk de scheiding had aangevraagd.
Häkkinen maakte in 2005 zijn debuut in de DTM. Dit is de Duitse racecategorie voor touringwagens, genaamd de "Deutsche Tourenwagen Masters". Hij reed voor Mercedes voor het AMG-team in een AMG C-klasse, samen met zijn teamgenoot Bernd Schneider. Tijdens zijn derde race in DTM behaalde hij zijn eerste poleposition en won hij zijn eerste race, op het befaamde circuit van Spa-Francorchamps. Op 3 november 2007 kondigde Häkkinen aan dat hij stopte met de actieve autosport. In drie seizoenen DTM behaalde hij daar drie overwinningen. Mika Hakkinen maakte een comeback op 45-jarige leeftijd als coureur door aan de start te verschijnen tijdens de negende en tiende race in GT Asia Serie. Die werden gehouden op het Chinese Zhuhai International Circuit van 11 tot en met 13 oktober 2013. Hakkinen deelde de Mercedes-Benz SLS AMG GT3 van Erebus Motorsport samen met de Hongkonger Matthew Solomon. De eerste race werd gewonnen door het duo, de tweede race werden ze vierde.
In november 2008 maakte Häkkinen bekend dat hij als manager wil gaan fungeren voor coureurs.
Palmares.
Overwinningen (Formule 1).
Overwinningen in een DTM-race
Overwinningen in een GT Asia Serie race
Poleposition (Formule 1)
Poleposition (DTM)
Snelste ronden tijdens de race (Formule 1)
Snelste ronden tijdens de race (DTM)

</doc>
<doc id="23241" url="https://nl.wikipedia.org/wiki?curid=23241" title="Vitamine B4">
Vitamine B4



</doc>
<doc id="23242" url="https://nl.wikipedia.org/wiki?curid=23242" title="Böhm-systeem">
Böhm-systeem

Het Böhm-systeem is een technische voorziening met brillen en kleppen voor blaasinstrumenten zoals dwarsfluit en klarinet, waardoor het spelen van de instrumenteigen toonladder gemakkelijk gemaakt wordt. Het systeem is ontwikkeld door Theobald Böhm.
In 1843 werd het systeem door Hyacinthe Klose overgezet op de klarinet.
In Nederland werd vroeger veel op klarinetten met het Albert-systeem gespeeld. Maar tegenwoordig wordt het Böhm-systeem algemeen gebruikt, met uitzondering van Duitse orkesten

</doc>
<doc id="23244" url="https://nl.wikipedia.org/wiki?curid=23244" title="Johan Stekelenburg">
Johan Stekelenburg

Johannes (Johan) Stekelenburg (Maarssen, 31 oktober 1941 – Tilburg, 22 september 2003) was een Nederlands vakbondsbestuurder en politicus. Zo was hij voorzitter van de FNV en burgemeester van Tilburg. Hij was de tweelingbroer van Jan Stekelenburg.
Vakbond FNV.
Vanaf 1972 was Johan Stekelenburg als bestuurder actief binnen de FNV. Eerst als districtsbestuurder van de Industriebond FNV in Arnhem, en in 1977 als districtshoofd van de Industriebond FNV in Den Haag. Hij werd in 1983 benoemd tot bondsbestuurder van de Industriebond FNV. In 1984 werd hij federatiebestuurder van de FNV. In 1985 werd Stekelenburg gekozen tot vicevoorzitter en in 1988 volgde hij Hans Pont op als voorzitter van de FNV. Hij bleef voorzitter tot hij in 1997 burgemeester van Tilburg werd.
Politieke activiteiten voor de PvdA.
Sinds 1966 was Stekelenburg actief binnen de PvdA. Sinds juni 1999 vertegenwoordigde hij de PvdA in de Eerste Kamer. Eerst als lid, sinds 10 juni 2003 als leider van de PvdA-fractie in de Eerste Kamer. Begin 2003 viel zijn naam als kandidaat-premier voor de PvdA, maar hij haakte af in verband met zijn ziekte.
Burgemeesterschap Tilburg.
In 1997 werd Stekelenburg benoemd tot burgemeester van Tilburg. Hij werd bekend als een burgemeester die open en oprecht met zijn burgers omging, daarom was hij ook zeer geliefd onder de Tilburgers. In 1998 bracht hij zelfs een carnavalslied uit. Op 1 januari 2000 was hij om 1 minuut na middernacht de burgemeester die het eerste bruidspaar van het nieuwe Millennium in de echt verbond.
Nevenfuncties.
Stekelenburg was lid van de Raad van Toezicht van de Technische Universiteit Delft. Hij was voorzitter van de commissie Wedstrijden en Accommodaties van de KNVB en van de Raad van Toezicht van de Anne Frank Stichting.
Ziekte.
Begin 2003 werd bij Stekelenburg slokdarmkanker geconstateerd. Nadat hij in eerste instantie van de ziekte leek te herstellen (na een chemokuur), legde hij half september 2003 toch zijn werkzaamheden als burgemeester neer. Hij overleed een week later. Als burgemeester van Tilburg werd hij opgevolgd door Ruud Vreeman.

</doc>
<doc id="23247" url="https://nl.wikipedia.org/wiki?curid=23247" title="Theobald Böhm">
Theobald Böhm

Theobald Böhm (achternaam ook vaak gespeld als Boehm) (München, 9 april 1794 – 25 november 1881) was een Duits uitvinder, fluitvirtuoos, componist van werken voor de fluit en fluitbouwer, die bekendheid verwierf als uitvinder van de moderne dwarsfluit.
Leven.
Böhm werd geboren in München in Beieren en leerde het vak van goudsmid van zijn vader Karl Friedrich Böhm. Hij leerde zichzelf eerst flageolet en vervolgens fluit spelen met een eenkleppige traverso. In 1810 kwam hij onder de aandacht van de fluitist Johann Nepomuk Capeller die hem les gaf tot 1812, toen deze verklaarde dat hij hem niets meer kon leren. Op zijn 18e was Böhm al goed genoeg om in een orkest te spelen. In 1818 werd hij benoemd tot eerste fluitist van het orkest van het Koninklijk Isartor-theater in München. Al in 1810 had hij een kopie gemaakt van een vierkleppige fluit van de Dresdener fluitbouwer Grenser. In 1823 richtte hij de fluitbouwwerkplaats "Böhm &amp; Grève" op in München. Overdag bouwde hij fluiten en ’s avonds speelde hij in het orkest.
Van 1816 tot 1818 maakte hij reizen naar Zwitserland en Straatsburg. In 1822 publiceerde hij zijn eerste compositie. Door talrijke concerten in Duitsland, Oostenrijk en Zwitserland werd hij beroemd. In 1831 maakte hij een tournee naar Parijs en Londen. Tijdens deze concertreis hoorde Böhm dat de fluitist Charles Nicholson meer succes had vanwege zijn grotere toon. Deze fluitist gebruikte namelijk een instrument met grotere toongaten dat populair was geworden in Engeland. Na zijn terugkeer naar München bouwden Böhm en Grève daarom een zogenaamde ringkleppenfluit, een nieuw model fluit met grotere toongaten. Omdat het lastiger was deze toongaten goed af te sluiten met de vingers dan de traditionele toongaten voegden ze ringvormige brillen toe om het sluiten van de toongaten te vergemakkelijken. Dit instrument had nog steeds de conische boring (naar de voet taps toelopend) zoals die van de traverso. Hij ging de jaren daarop op tournee met dit instrument, waardoor het populair werd in Frankrijk en Engeland. In deze periode werd Böhm ook uitvinder op andere gebieden: met zijn vriend Karl Emil von Schafhäutl, fysicus, ontwikkelde hij nieuwe smeltmethodes voor ijzererts, die hij liet patenteren. In de jaren erna zouden nog andere uitvindingen op dit gebied volgen.
In 1846-47 wijdde hij zich aan een studie naar akoestiek aan de Universiteit van München. Gebruik makend van wat hij had geleerd maakte hij hierna een compleet nieuw ontwerp van de fluit. Hierbij was de klankkwaliteit maatgevend en niet meer de beperkingen van het vasthouden aan de traditionele grepen. Hij maakte de toongaten groter, wijzigde de plaats van de toongaten en voegde kleppen toe met polsters eronder om de toongaten af te sluiten. De kleppen werden (net als eerder de ringen) opengehouden door een kleppensysteem met veren. De belangrijkste wijziging in 1847 betrof de boring van de fluit: hij wijzigde deze van het tot dan toe gebruikelijke cilindrische kopstuk met conisch (taps toelopend) corpus naar een conisch kopstuk met een cilindrisch corpus. Ook experimenteerde hij met verschillende materialen: tropisch hardhout (meestal grenadillehout), zilver, goud, nikkel en koper.
Zijn eerste patent op zijn nieuwe kleppensysteem dateert uit 1847. Hij publiceerde "Über den Flötenbau" ("Over de fluitbouw") in 1847. Zijn nieuwe fluit werd in 1851 tentoongesteld op de "Great Exhibition" in Londen. In 1871 publiceerde hij "Die Flöte und das Flötenspiel" ("De fluit en het fluitspel"), een verhandeling over de akoestische, technische en muzikale eigenschappen van de fluit met Boehm-systeem. Sommige van de fluiten die hij maakte zijn nog steeds bespeelbaar.
Het ontwerp bleek toepasbaar op dwarsfluiten van verschillende afmetingen, waardoor hij de altfluit kon ontwikkelen. De Böhmfluit onderging nog een aantal kleine veranderingen, maar is in essentie de moderne dwarsfluit zoals deze ook tegenwoordig wordt bespeeld. Böhms kleppensysteem werd later aangepast voor andere houtblaasinstrumenten, zoals de hobo, klarinet en later saxofoon.
Acceptatie van de Böhmfluit.
Böhm verleende licenties aan belangrijke fluitbouwers, waaronder Rudall, Carte and Rose in Engeland en Godefroy Ainé en Louis Lot in Frankrijk. In deze landen zou de Böhmfluit veel sneller populair worden dan in Duitsland. In Duitsland was de vooraanstaande fluitist Anton Bernhard Fürstenau zeer sceptisch over Böhms technische ontwikkelingen van de fluit. Hij stuurde later wel zijn zoon Moritz Fürstenau naar Böhm in München. Moritz keerde daarna echter terug naar de meerkleppige conische fluit. Maximilian Schwedler wees als een van de laatste grote fluitisten de Böhmfluit af en bleef de voorkeur geven een de conische bouw. Samen met de Erfurtse fluitbouwer Friedrich Wilhelm Kruspe en diens zoon Carl ontwikkelde hij de zogenaamde "Schwedler-Kruspe-reformfluit"
In Frankrijk werd de Böhmfluit pas populair na de aanpassing van Louis Dorus: hij ontwierp de gesloten gisklep als vervanging van de open gisklep die tot ongeveer 1860 algemeen zou blijven. Hij was in 1832 een van de drie eerste Franse fluitisten die op Böhms ringkleppenfluit ging spelen (met Paul Hyppolite Camus (geboren 1796) en Victor Jean Baptiste Coche (1806-1881)). In de jaren 1839-40 was Dorus betrokken bij de beoordeling van Böhms ringkleppenfluit aan het Parijse Conservatorium. De fluit werd echter niet gekozen als standaard-instrument van het instituut, omdat de fluitdocent Jean-Louis Tulou ertegen was. Tulou's bedrijf was echter leverancier van instrumenten aan het conservatorium. Dorus ging de Böhmfluit echter zelf wel gebruiken vanaf 1847. Hij volgde Tulou op als docent in 1860 en vanaf dat jaar werd de Böhmfluit van Louis Lot het officiële instrument van het conservatorium. Dorus schreef ook methodes voor de Böhmfluit.
In Italië omarmde Emanuele Krakamp de Böhmfluit als eerste. Ook hij schreef een methode voor de nieuwe fluit. Giulio Briccialdi was aanvankelijk minder geporteerd, maar bedacht later wel een nieuw mechanisme voor de bes: de zogenaamde Briccialdi-bes.

</doc>
<doc id="23248" url="https://nl.wikipedia.org/wiki?curid=23248" title="Lijst van plaatsen in Spanje">
Lijst van plaatsen in Spanje

Hier volgt een alfabetische lijst met plaatsen in Spanje, inclusief spellingvarianten. Onder 'plaatsen' kunnen in deze context steden, dorpen, archeologische plaatsen, meren, bergen, rivieren, kastelen, paleizen, enzovoorts worden verstaan.
Deze lijst is onder andere bedoeld als eenvoudig overzicht van steden en bezienswaardigheden, met vermelding van eventuele spellingvarianten en klemtoon.

</doc>
<doc id="23249" url="https://nl.wikipedia.org/wiki?curid=23249" title="Chemokuur">
Chemokuur



</doc>
<doc id="23250" url="https://nl.wikipedia.org/wiki?curid=23250" title="Málaga">
Málaga



</doc>
<doc id="23252" url="https://nl.wikipedia.org/wiki?curid=23252" title="Cent (munteenheid)">
Cent (munteenheid)

Een cent (afgekort c of ¢) is het honderdste (naar het Latijn: "centum", "honderd") deel van veel munteenheden. Bijna alle munteenheden zijn als gevolg van decimalisatie in honderd kleinere eenheden verdeeld. De naam daarvan is vaak 'cent' of een variatie daarvan als 'centime', 'centavo', 'sen' of iets dergelijks. Omdat veel munteenheden aldus in centen verdeeld zijn, spreekt men vaak van "dollarcent", "eurocent" enzovoorts. In eigen land is dit nauwelijks nodig.
Door inflatie worden centen steeds minder waard. Sommige munteenheden, zoals de Mexicaanse peso, zijn zo weinig waard geworden dat men de centen niet meer tegenkomt.
De munt ter waarde van een cent wordt meestal zelf ook cent genoemd. Zo was in Nederland bijvoorbeeld de cent 1/100 van de gulden. De Belgische en Luxemburgse frank werden verdeeld in 100 centiem. De eurocent heet ook in het Frans "cent". Hetzelfde woord betekent ook honderd, maar er is verschil in uitspraak, respectievelijk /sent/ en /sã/. In de praktijk wordt nog vaak "centime" /sãtim/ gezegd. 
Nederland.
Met de Muntwet van 1816 vond er een decimalisatie van de gulden plaats en was de cent voortaan 1/100 van de gulden. In 1817 werd de cent voor het eerst geslagen, in 1818 de eerste halve cent. In 1877 werd de eerste wijziging aan de Nederlandse cent en halve cent doorgevoerd. In 1948 werd de laatste wijziging doorgevoerd; de halve cent werd sinds 1940 niet meer geslagen. In 1980 werd de cent voor chartale transacties officieel weer afgeschaft, maar hij was nog tot 1 februari 1983 in omloop. Bedragen werden sinds 1980 op een stuiver afgerond als ze met contant geld betaald werden. Betaalde men met een cheque of giraal, dan werd het bedrag niet afgerond. 
Nederlandse Antillen.
Tot de Tweede Wereldoorlog gebruikten de Nederlandse Antillen de Nederlandse gulden. Tijdens de oorlog kregen ze hun eigen gulden. De eerste cent werd geslagen in 1944 in de Amerikaanse stad Denver. In 1952 verscheen de echte eerste Antilliaanse cent. Al de naoorlogse munten worden geslagen door Nederland. In 1970 verscheen een nieuw ontwerp, dat geslagen werd tot 1985. Sinds 1989 wordt het huidige ontwerp geslagen.
Suriname.
Suriname had vanaf 1962 de Surinaamse gulden (SRG), de cent werd voor het eerst geslagen in 1957, vijf jaar voor de invoering van de gulden. Het land was op dat moment nog een land binnen het Koninkrijk der Nederlanden. Toen Suriname in 1975 onafhankelijk werd, bleef de munteenheid behouden. In 1989 werd de laatste cent geslagen. In 2004 is de Surinaamse gulden vervangen door de Surinaamse dollar (SRD), ook bestaande uit 100 cent.
Nederlands-Indië.
Nederlands-Indië had vanaf 1855 een cent, de laatste werd geslagen in 1945.
België.
België kende van 1832 tot 1 maart 2002 de Belgische frank, ingedeeld in 100 centiem. Er bestonden ooit munten van 1, 2, 5, 10, 20, 25 en 50 centiem.
Het einde van de eurocent.
Finland.
In Finland werd spoedig na de invoering van de euro besloten de centen af te schaffen. Finse munten van 1 en 2 cent worden niet meer geslagen.
België.
In België ontstond gaandeweg de gewoonte om zowel bij de prijszetting als bij het betalen de centjes (het "koper") weg te laten. Soms gebeurde het door bij de kassa een doosje te zetten om de centjes in te stoppen, meestal voor een goed doel, bijvoorbeeld het Rode Kruis of het kinderkankerfonds. 
Op 7 februari 2014 besloot de Belgische regering om per direct over te gaan tot afronding van de eindbedragen aan de kassa. Verplicht is dit niet, en eind 2016 kwamen nog steeds kassabetalingen met losse centen voor. 
Nederland.
Na de invoering van de euro in Nederland kwamen er weer centen in omloop, deze keer eurocenten. Er ontstond al snel een discussie of de eurocent afgeschaft moest worden. Bijna alle Nederlandse winkels ronden het totaalbedrag op 5 centen af, zodat de munten van 1 en 2 cent meestal niet meer nodig zijn. Evenals in het guldentijdperk geldt dit alleen voor contante betalingen, bij girale betalingen wordt er niet afgerond.
Andere eurolanden.
In bijna alle andere eurolanden worden de centen nog wel gebruikt, maar de Europese Commissie onderzoekt de mogelijkheid om in alle eurolanden over te gaan tot afronding van bedragen.
Meervoud.
Het meervoud 'centen' wordt in Nederland wel gebruikt als synoniem voor 'geld'. Dit gebeurde in België ook al toen daar nog met franken werd betaald en de cent er geen betaalmiddel meer was (de centiem nog wel, maar enkel het muntstuk van 50 centiem was nog enigszins in gebruik).

</doc>
<doc id="23254" url="https://nl.wikipedia.org/wiki?curid=23254" title="Mango">
Mango

Mango kan betrekking hebben op:

</doc>
<doc id="23256" url="https://nl.wikipedia.org/wiki?curid=23256" title="Freenode">
Freenode

Freenode, voorheen bekend als Open Projects Network, is een populair IRC-netwerk dat oorspronkelijk gemaakt was om te praten over P2P-projecten. De servers zijn beschikbaar vanaf het domein "chat.freenode.net", waarna de gebruiker automatisch naar de best beschikbare server wordt gezonden. Freenode is het grootste open source IRC-netwerk ter wereld met ruim 88.000 gebruikers en 47.718 kanalen. EFnet is kleiner met een kleine 20.000 gebruikers.
Geschiedenis.
Freenode werd opgestart door vier mensen als een kanaal ("#LinPeople") op het EFnet-netwerk. Het kanaal was oorspronkelijk vooral bedoeld als ondersteuning voor GNU- of Linuxgebruikers. In 1995 werd de overstap gemaakt van een enkel kanaal naar een eigen IRC-server. Vanwege de ondersteuning voor Linuxgebruikers werd er gekozen voor de naam "irc.linpeople.org". In 1998 werd er weer van naam veranderd, ditmaal werd het Open Projects Net. Op het moment dat de naam veranderd werd, had het netwerk 200 kanalen en 20 vaste gebruikers. Het project liep goed en groeide snel, veel opensourceprojecten kozen ervoor om freenode te gebruiken als hun ondersteuningskanaal. In 2002 was het netwerk genoteerd als 20e op de lijst van grootste IRC-netwerken ter wereld en veranderde het wederom van naam. Er werd een organisatie opgericht genaamd Peer-Directed Projects Center. Deze diende voor het bedrijfsgedeelte van de organisatie en staat officieel ingeschreven in Engeland en in Wales. De naam voor het netwerk zelf werd vanaf toen freenode.
Gehackt.
Op 24 juni 2006 ging het mis: een gebruiker kon controle krijgen over de servers door middel van de gebruikersnaam "ratbert". Ratbert was een van de gelinkte gebruikersnamen van de freenode-administrator Rob Levin (freenode gebruikersnaam: "lilo"). In de periode dat hij controle had over het netwerk werden er verschillende stafmedewerkers geblokkeerd en meerdere wachtwoorden gestolen. De gebruikers van het netwerk merkten de actie vooral omdat er een global notice werd rondgestuurd en een global dcc-actie werd uitgevoerd.
 -ratbert- [Global notice] I am a fat asshole, who loves abuse, die
 -ratbert- DCC SEND YOUAREALLJUDENLOL
Voor de personeelsleden die een K-line kregen gaf hij de reden Mayday Mayday op. De oprichter van freenode kreeg zijn eigen quitmessage.
 lilo has quit (Killed by ratbert (die))
Na enkele uren kreeg het personeel weer controle over de servers en werden de servers langzaam weer een voor een actief. Gelijk na het terug online komen van de servers kwam er een oproep om te doneren zodat er meer geld in de beveiliging gestoken kon worden. Over hoe de hack heeft plaatsgevonden of over de daders is nooit wat vrijgegeven.

</doc>
<doc id="23258" url="https://nl.wikipedia.org/wiki?curid=23258" title="Fractal">
Fractal

Een fractal, soms ook fractaal genoemd, is een meetkundige figuur die zelfgelijkend is, dat wil zeggen opgebouwd is uit delen die min of meer gelijkvormig zijn met de figuur zelf. Fractals hebben een oneindige hoeveelheid details, en bij sommige fractals komen motieven voor die zich op steeds kleinere schaal herhalen. Doorgaans kunnen fractals gegenereerd worden door het herhaald toepassen van een bepaalde bewerking. De term "fractal" werd geïntroduceerd in 1975 door Benoît Mandelbrot en is afgeleid van het Latijnse "fractus" (gebroken). 
Wiskundige objecten met fractale eigenschappen werden eind 19e en begin 20e eeuw ontdekt door wiskundigen als Karl Weierstrass, Helge von Koch, Georg Cantor, Henri Poincaré en Gaston Julia. De fractalmeetkunde is de tak van wiskunde die zich bezighoudt met de eigenschappen van fractals. Het is een aanvulling op de klassieke meetkunde, met toepassingen in wetenschap, technologie en computerkunst. 
De bekendste fractals zijn de mandelbrotverzameling en de juliaverzameling.
Fractale dimensie.
In de gewone meetkunde is een rechte lijn eendimensionaal, een vlak tweedimensionaal en een ruimtelijke vorm driedimensionaal. Voor fractals kan de dimensie niet zo eenvoudig aangegeven worden. Bij het iteratieve proces waarbij een lijnenfiguur een fractal benadert, kan soms een tweedimensionaal gebied geheel gevuld worden, en benadert de eendimensionale vorm een tweedimensionale. Mandelbrot gebruikte het gegeneraliseerde dimensiebegrip volgens Hausdorff en constateerde dat de meeste fractals een niet-geheeltallige dimensie hebben, die fractale dimensie wordt genoemd. Dat leidde tot de definitie:
Elke verzameling met een niet-geheeltallige dimensie is dus een fractal. Het omgekeerde geldt echter niet: er zijn ook fractals met geheeltallige dimensie, zoals de brownse beweging.
Dimensies meten.
De dimensionaliteit van sommige figuren is zo voor de hand liggend dat het niet nodig lijkt een methode bij de hand te hebben om de dimensie te bepalen. Zo is een rechte lijn 'duidelijk' eendimensionaal en een plat vlak tweedimensionaal. We zouden dat – als er enige twijfel was – als volgt kunnen bepalen:
Beschouw een begrensd object. We kiezen een straal formula_1 en bepalen hoeveel bolletjes met straal formula_1 nodig zijn om het object volledig te overdekken. We kijken nu wat er gebeurt met het aantal benodigde bolletjes als we de straal kleiner maken. Als we een lijnstuk hebben en de straal halveren, dan hebben we twee keer zo veel bolletjes nodig. Voor een begrensd vlak hebben we vier keer zo veel bolletjes nodig (4=22). In het algemeen definiëren we, dat als we de straal door formula_3 delen het aantal benodigde bolletjes met formula_4 toeneemt, formula_5 de dimensionaliteit van het object is.
Voor lijnen en vlakken lijkt dit een wat flauw spelletje, maar niet als de verzameling punten op bijvoorbeeld een wolk of een kustlijn lijkt. In dat geval is het mogelijk verzamelingen te definiëren waarbij het aantal bolletjes toeneemt met een factor formula_6 of formula_7. Dit soort figuren waarvoor de dimensie niet een geheel getal is, heten fractals.
Toepassingen.
De fractale wiskunde heeft in de jaren 1980 - 1990 een te grote populariteit onder wetenschappers gekend. Men meende overal en in alles fractals te onderkennen en deze wiskunde werd te pas en te onpas toegepast; zo zeer zelfs dat anno 2004 fractals een beetje in diskrediet zijn in de wetenschap. Dit is des te merkwaardiger omdat een fractal net als een bol of een driehoek een wiskundig begrip is dat noch waar noch onwaar is, maar gewoon bij definitie geschapen.
Toch zijn er diverse toepassingen van fractals die niet meer weg te denken zijn. De beschrijving van chaos bijvoorbeeld is ondenkbaar zonder de achtergrond van fractals. De poincaré-afbeelding van een chaotisch systeem vormt een fractal. Ook de karakterisatie van op het oog heel rommelige structuren, bijvoorbeeld deeltjes met een bijzonder ruw oppervlak of het karakteriseren van de bladvorm van varens of de takstructuur van bomen maakt dankbaar gebruik van fractale wiskunde. Met behulp van strooiing bij kleine hoeken zowel van röntgen- als van neutronenstraling (SAXS of SANS) kunnen fractale dimensies van bijvoorbeeld colloïdaal gesuspendeerde kleine deeltjes direct gemeten worden.
Programma's.
Er zijn vele programma's die plaatjes via fractalberekeningen kunnen maken. Door een kleur toe te kennen aan de waarde ontstaan zo plaatjes. Door binnen zo'n programma een klein deel uit te vergroten, is te zien dat een fractal steeds verder doorgerekend kan worden (afhankelijk van de beperkingen van het programma).

</doc>
<doc id="23260" url="https://nl.wikipedia.org/wiki?curid=23260" title="Rode ibis">
Rode ibis

De Rode ibis ("Eudocimus ruber") is een vogel van de familie van de ibissen en lepelaars (Threskiornithidae). Sommige auteurs delen de lepelaars (Plataleida) in bij een aparte groep.
Kenmerken.
Deze opvallende standvogel heeft een helder, oranjerood verenkleed met zwarte vleugelpunten en een lange, gebogen snavel. Dit verenkleed is bij beide geslachten gelijk. De lichaamslengte bedraagt 56 tot 86 cm en het gewicht 775 tot 925 gram.
Leefwijze.
Rode ibissen vinden hun voedsel vooral op de tast, door met de lange snavel in de weke modder te prikken of heen en weer te zwaaien door het water. Hun voedsel bestaat voornamelijk uit krabben, garnalen, scampi, schelpdieren en waterinsecten.
Voortplanting.
Per keer worden meestal drie tot vijf eieren gelegd, die na een dag of twintig uitkomen. Weer een paar weken later verlaten de jongen het nest, dat zich hoog in een boom, vaak boven het water bevindt. De vogels vormen doorgaans duidelijke broedparen, al vinden veel buitenechtelijke paringen plaats.
Bescherming.
Tot voor kort werden ze meedogenloos gejaagd. Tegenwoordig is de rode ibis dan ook een beschermde vogel.
Verspreiding.
Deze soort komt voor in de kustgebieden van noordelijk Zuid-Amerika, met name van noordelijk en oostelijk Colombia en oostelijk Ecuador tot noordoostelijk Brazilië, langs de gehele noordoostkust van het Amazone stroomgebied in moerasgebieden, mangrovebossen, langs lagunes en getijdenrivieren.
In het mangrovegebied nestelen ze in kolonies. Daarvoor heeft elke vogel maar een klein plekje nodig dat door beide partners wordt verdedigd tegen de buren.

</doc>
<doc id="23262" url="https://nl.wikipedia.org/wiki?curid=23262" title="Mija Martina">
Mija Martina

Mija Martina Barbaric (Mostar, 26 april 1984) is een Bosnische zangeres.
Een kindsterretje op zeer jonge leeftijd, proefde ze voor het eerst het succes toen ze drieënhalf jaar oud was en een kindersongfestival won. Snel werd ze een veel geziene gast in het songfestivalcircuit. Haar eerste professionele optreden was tijdens een festival in Sarajevo.
Ze is nog steeds pas negentien als ze al twee keer aan de Bosnische finale voor het Eurovisiesongfestival voordat ze het uiteindelijk in 2003 won. Haar lied heette "Ne brini" (maak je geen zorgen) en was half in het Bosnisch en half in het Engels gezongen. Mija heeft de volledige choreografie zowel als de act zelf ontworpen. Naast zangeres is ze ook journaliste en presenteert een muziekprogramma voor de lokale televisie van Mostar.
In 2005 wilde ze weer Bosnië vertegenwoordigen op het Eurovisiesongfestival. Met het liedje 'Ruzice rumena' (Dag kleine rode roos) behaalde ze een 5de plaats, en faalde dus om haar land opnieuw te vertegenwoordigen op het Eurovisiesongfestival.
Mija combineert haar zangcarrière met een muziekstudie. Ze speelt zowel piano als fluit.

</doc>
<doc id="23263" url="https://nl.wikipedia.org/wiki?curid=23263" title="Stelios Konstantas">
Stelios Konstantas

Stelios Konstantas (Grieks: Στέλιος Κωνσταντάς) (Larnaca, 1982) is een populaire zanger in Cyprus. Tot tweemaal toe nam hij deel aan de nationale finale voor het Eurovisiesongfestival. Hij werd tweede in 1997 met "I grammitis ntropi" en vierde in 1999 met "Methysmeno feggari". Konstantas heeft een album en een single uitgebracht bij V2 records. Deze platenmaatschappij is ook verantwoordelijk voor de commerciële release van "Feeling Alive", het liedje voor het songfestival van 2003. Het lied werd twintigste. De zanger werd geboren in Larnaca maar verhuisde met zijn vrouw en drie kinderen een paar jaar geleden naar Griekenland om daar zijn carrière voort te zetten.

</doc>
<doc id="23264" url="https://nl.wikipedia.org/wiki?curid=23264" title="Rode flamingo">
Rode flamingo

De rode flamingo "(Phoenicopterus ruber)", in Bonaire en Curaçao chogogo, in Suriname zeegans, ook wel Caraïbische flamingo of Cubaanse flamingo genoemd, is een flamingosoort die voorkomt in het Caraïbisch gebied en op de Galapagoseilanden. De wetenschappelijke naam van de soort werd in 1758 gepubliceerd door Carl Linnaeus in "Systema naturae".
Kenmerken.
Het enige zichtbare verschil tussen beide geslachten is dat mannetjes groter zijn dan de vrouwtjes. Elke poot heeft vier tenen met daartussen zwemvliezen, waardoor de vogels niet gemakkelijk wegzakken in de modderige ondergrond. Flamingo's zijn van nature wit. Hun voedsel (algen en kleine kreeftjes) leidt tot de roze kleur. De algen bevatten carotenoïden, natuurlijke kleurstoffen. Het lichaam maakt van deze stoffen de roze kleur. Deze kleur komt in de veren terecht en daarom zijn de flamingo's roze. De rode flamingo wordt ongeveer 1,2 tot 1,45 m in lengte en weegt 2 tot 4 kg.
Verspreiding.
De rode flamingo komt voor van de zuidoostelijke staten van de Verenigde Staten tot de noordelijke kust van Zuid-Amerika. In het Everglades National Park komen grote groepen rode flamingo's voor. De soort komt voor op Aruba, Curaçao, Bonaire en Sint Maarten en heeft sinds 1934 een beschermde status.
Leefwijze.
Om voedsel te zoeken, trekken rode flamingo's vaak hele einden naar water dat rijk is aan kleine kreeftachtigen en algen. Hij voedt zich door met zijn kop ondersteboven in het water te lebberen, en met de snavel zwevend voedsel uit het water te zeven.
Voortplanting.
Op Bonaire broedt de rode flamingo in de saliñas, onder andere in het Pekelmeer, Gotomeer en Slagbaai, in een kolonie van geboetseerde nesten. Rode flamingo's zijn vanaf het 5de of 6de levensjaar geslachtsrijp en leggen slechts één ei per jaar. De broedtijd is 27 tot 31 dagen.

</doc>
<doc id="23265" url="https://nl.wikipedia.org/wiki?curid=23265" title="Lou (zangeres)">
Lou (zangeres)

Marie-Luise Hoffner, beter bekend als Lou (Waghäusel, 27 oktober 1963), is een Duitse popzangeres en songfestivaldeelneemster. Ze was de zesde uit het gezin en onmiddellijk omgeven door haar eerste fans, haar oudere broers en zusters. Hoffner toerde 15 jaar lang met haar band door Duitsland zowel als daarbuiten en won in 2003 de Duitse finale voor het Eurovisiesongfestival.
Lou werd in de nationale finales van 2001 met een mid-tempo rocknummer derde. Vlak voor Kerstmis 2002 vroeg componist Ralph Siegel haar of ze geïnteresseerd was om nog een keer mee te doen, met een liedje dat hij geschreven had samen met tekstschrijver Bernd Meinunger. Nadat ze "Let's Get Happy" gehoord had was Lou enthousiast: "Dit is precies mijn soort liedje - en daarbij, het is ook nog eens mijn levensmotto...!" Op 7 maart 2003 won ze de nationale finale en ging naar het songfestival van 2003 in het Letse Riga. Daar werd ze elfde.

</doc>
<doc id="23267" url="https://nl.wikipedia.org/wiki?curid=23267" title="Ruffus">
Ruffus

Ruffus was een indie poprockgroep uit Estland. Aanvankelijk traden ze op onder de naam "Claire's Birthday". Ze wonnen de Estse voorronde voor het Eurovisiesongfestival in 2003 met het lied "Eighties coming back" en vertegenwoordigden hun land op het Eurovisiesongfestival in Riga, waar zij de 21e plaats op 26 deelnemers behaalden met 14 punten.
Vaiko Eplik stichtte de band als Claire's Birthday in 1997. De band werd meteen een succes. Ze brachten drie albums uit en wonnen verscheidene prijzen op de Estonian Music Awards.
Bandleden.
Ivo Etti en Siim Mäesalu vormden met nog twee andere muzikanten in 2005 de back-upband van Ines.

</doc>
<doc id="23268" url="https://nl.wikipedia.org/wiki?curid=23268" title="Louisa Baïleche">
Louisa Baïleche

De Française Louisa Baileche (1977) is een zangeres en danseres en behaalde successen in verschillende muzikale genres. Ze werd geboren in Parijs van een Italiaanse moeder en een Kabylische vader.
Baileche heeft opgetreden in de Comédie Française en in de Folies Bergère, in een Franse versie van de musical "Nine". Ze vertegenwoordigde Frankrijk op het Eurovisiesongfestival 2003 met een lied getiteld "Monts et merveilles" waar ze 18de werd op 26 deelnemers. Sindsdien hoort men niet meer veel van haar.

</doc>
<doc id="23269" url="https://nl.wikipedia.org/wiki?curid=23269" title="Mando (zangeres)">
Mando (zangeres)

Mando (Grieks: Μαντώ) (Piraeus, 13 april 1966), geboren als Adamantia Stamatopoulou (Grieks: Αδαμαντία Σταματοπούλου), is een Grieks zangeres. 
Mando werd in Piraeus geboren en groeide op in Athene. Ze studeerde piano en muziektheorie aan het nationaal conservatorium. Toen ze 18 was tekende Mando haar eerste platencontract met CBS. Vijf jaar geleden studeerde ze zang met Hal Schaeffer in de Verenigde Staten.
Mando's eerste poging om mee te doen aan het Eurovisiesongfestival was in 1989, toen ze tweede werd, slechts één punt achter Marianna. Ze spande een proces aan tegen de Griekse omroep ERT, omdat een van de juryleden zijn stem niet had uitgebracht. Ze won maar omdat het al te laat was om nog te veranderen ging Marianna naar het festival. Mando werd gekozen om Griekenland te vertegenwoordigen in 2003 met het lied "Never let you go". Ze werd slechts zeventiende.

</doc>
<doc id="23272" url="https://nl.wikipedia.org/wiki?curid=23272" title="Kimberley (Noord-Kaap)">
Kimberley (Noord-Kaap)

Kimberley is een stad in Zuid-Afrika, en de hoofdstad van de provincie Noord-Kaap. De stad ligt in de gemeente Sol Plaatje en telt ongeveer 100.000 inwoners, waarvan 55% Afrikaans en 19% Tswana spreekt.
Geschiedenis.
In 1866 vond Erasmus Jacobs bij de Oranjerivier, op de "plaas" De Kalk, bij Hoopstad een wit steentje. Het bleek om een diamant van 21,25 karaat te gaan, die de geschiedenis zou ingaan als de Eurekadiamant. Later werd een nog grotere 83,50 karaats diamant gevonden, bekend als de Ster van Zuid-Afrika, bij de heuvel Colesberg Kopje. Dit was het startsein voor de zogenaamde "New Rush". Mijnwerkers stroomden met duizenden toe en stichtten hier republiek West-Griekwaland, ook bekend als "Republiek Klipdrift" of de "Graversrepubliek". Het gebied werd geclaimd door de Griekwa, de Britse Kaapkolonie, de Oranje Vrijstaat en de Zuid-Afrikaansche Republiek (Transvaal). Gouverneur Keate van de Natalkolonie wees de Griekwakapitein Nicolaas Waterboer aan als rechtmatige eigenaar, die zich onder Britse bescherming stelde waarop West-Griekwaland een Britse kolonie werd.
De diamantzoekers begonnen te graven op de heuvel, die na verloop van tijd in een gat veranderde. De mijn is als "die Groot Gat" ("The Big Hole") bekend geworden, en eromheen ontstond een ware stad, New Rush genoemd. In 1873 kreeg de stad de nieuwe naam Kimberley, naar de Britse secretaris voor de Kolonie, de Earl of Kimberley. De jonge Britse gelukzoekers Cecil Rhodes en Barney Barnato verdienden een enorm vermogen in deze tijd, en Rhodes' firma De Beers bezit tegenwoordig nog steeds een wereldmonopolie op de diamantmarkt.
Tijdens de Tweede Boerenoorlog werd Kimberley van 14 oktober 1899 tot 14 januari 1900 belegerd door de Boeren.
In 1902 kwam Ernest Oppenheimer naar Kimberley waarvan hij uiteindelijk burgemeester werd. In 1957 werd hij bij De Beers opgevolgd door zijn zoon Harry Frederick Oppenheimer, die met een vermogen van zes miljard rand de rijkste man van Zuid-Afrika werd. In 2014 is Kimberley een universiteitsstad geworden met de opening van de Sol Plaatje-universiteit, vernoemd naar de zwarte Zuid-Afrikaanse intellectueel Sol Plaatje.
Subplaatsen.
Het nationaal instituut voor de statistiek, "Stats SA", deelt sinds de census 2011 deze hoofdplaats in in 55 zogenaamde subplaatsen ("sub place"), waarvan de grootste zijn:
Beaconsfield • Carters Glen • Colville • Floors Township • Green Point • Homelite • Homestead • Homevale • John Mampe • Kutlwanong • Soul City SP2.
Religie.
In 1911 werd het anglicaans bisdom Kimberley en Kuruman opgericht. De stad is sinds 1951 ook de zetel van een rooms-katholiek bisdom.

</doc>
<doc id="23274" url="https://nl.wikipedia.org/wiki?curid=23274" title="Plaas">
Plaas

In het Afrikaans heeft het woord plaas (van Ned. "plaats") een bijzondere betekenis gekregen. 
Het woord betekent zoiets als boerderij met dien verstande dat een plaas wel wat groter is dan een boerderij in Europa. Vooral in de karige en droge Karoo kan het een uurtje of wat duren voor men per auto een plaas doorkruist heeft. Een plaas komt dus eerder overeen met wat in Amerika een "ranch" genoemd wordt.
De benaming "plaasjapie" laat zich vertalen als 'boerenjongen'. Hiervan afgeleid is het scheldwoord "japie".

</doc>
<doc id="23275" url="https://nl.wikipedia.org/wiki?curid=23275" title="Senaat">
Senaat



</doc>
<doc id="23277" url="https://nl.wikipedia.org/wiki?curid=23277" title="Fractaal">
Fractaal



</doc>
<doc id="23278" url="https://nl.wikipedia.org/wiki?curid=23278" title="Segesta (stad)">
Segesta (stad)

Segesta (Oudgrieks: Ἕγεστα) is een oude Hellenistische stad in het noordwesten van Sicilië, in de provincie Trapani, niet ver van Alcamo en Gibellina.
Segesta (van de Griekse naam bestaan er drie spellingsvarianten: "Égesta", "Aígesta", of "Ségesta") was een van de belangrijkste steden van de Elymiërs, een van de drie inheemse volkeren die de Grieken op Sicilië aantroffen. Andere belangrijke steden waren Erice en Entella. De bevolking van Segesta was gemengd Elymisch en Grieks-Ionisch. De Elymiërs waren al snel gehelleniseerd: zij namen de Griekse manier van leven over.
Segesta lag voortdurend overhoop met Selinunte, waarschijnlijk omdat het trachtte een haven aan de Tyrreense Zee te vestigen. De eerste conflicten vonden in 580-576 v.Chr. plaats. Er waren opnieuw problemen in 454 v.Chr., en later zou het conflict gevolgen voor heel het eiland hebben.
In 415 v.Chr. vroeg Segesta namelijk Athene om hulp tegen Selinunte en dat leidde tot een tot mislukken gedoemde expeditie van Athene op Sicilië (415-413 v.Chr.). Daarna vroegen zij Carthago om hulp en dit leidde tot de volledige verwoesting van de stad Selinunte door Punische troepen. Segesta bleef een bondgenoot van Carthago. In 397 v.Chr. werd de stad door Dionysius I van Syracuse belegerd. In 307 v.Chr. werd Segesta door Agathocles van Syracuse verwoest, maar wist zich te herstellen.
In 276 v.Chr. was de stad de bondgenoot van koning Pyrrhus, maar in 260 v.Chr. gaf de stad zich over aan de Romeinen. Ondanks de lange band met de aartsvijand Carthago besloten de Romeinen Segesta niet te straffen, omdat volgens een mythe zowel de Romeinen als de Elymiërs van ballingen uit Troje zouden afstammen.
In 104 v.Chr. brak er in Segesta een slavenopstand uit onder Athenion. Er is niet zo veel bekend over Segesta onder het bewind van de Romeinen, maar de bevolking trok waarschijnlijk weg naar de havenstad Castellammare del Golfo omdat er betere handelsmogelijkheden waren. Uiteindelijk werd de stad door de Vandalen in de 5e eeuw verwoest en daarna voorgoed verlaten, werd lang aangenomen. Recent onderzoek toont gebruik van de locatie aan in de Moslim- en Normandisch-Swabische tijd. De ruïnes hiervan, die zich bevinden in de noordelijke Acropolis waar het theater ligt, zijn de moskee en de necropolis van een omvangrijk moslimdorp, het Normandisch-Swabische kasteel op de top van de Monte Barbaro, en een kerk gesticht in 1442. Het gebruik van de plek in deze periodes had echter niet de omvang van het antieke Segesta.
De ruïnes van de stad liggen op de Monte Bàrbaro op 305 m boven zeeniveau. De stad genoot natuurlijke bescherming door de steile hellingen waardoor zij aan verschillende kanten omgeven was. De helling die naar de tempel leidde was niet zo steil en werd door een muur beschermd. De heuveltop biedt een uitzicht over het dal dat naar de Golf van Castellamare leidt. De oude stad domineerde een aantal belangrijke wegen die van de kust naar het noorden en het binnenland voerden. Van de plattegrond van de stad is niet veel bekend. Luchtfotografie laat een vrij onregelmatig patroon zien, gedeeltelijk in terrassen gebouwd vanwege natuurlijke glooiing van de plek.
Wat er nu gevonden wordt zijn mogelijk de resten van de stad, zoals deze na de vernietiging door Agathocles herbouwd werd, en later uit de Moslim- en Normandisch-Swabische tijd.
De tempel.
De tempel van Segesta is een nooit afgebouwd Grieks heiligdom in Dorische stijl. Het werd rond 430-420 v.Chr. door de Elymiërs gebouwd op een heuvel even buiten de oude stad van Segesta en biedt een uitzicht op de omgeving.
Het is een peripterale Dorische tempel met 6 bij 14 zuilen op een basis die 21×56m meet en drie treden hoog is. De structuur van de tempel is compleet met de entablatuur en het tympanon, hoewel de tempel duidelijk nooit is afgebouwd. De zuilen hebben geen cannelures (de verticale groeven van de zuilen), de handvatten die gebruikt zijn om de blokken op te tillen zijn aan de basis nog te zien en er is geen spoor van een cella of een dak. De tempel van Segesta is qua stijl en grootte een standaard product voor de 5e eeuw v.Chr., maar zijn onafgebouwde toestand en zijn opmerkelijke, vrijwel perfecte staat maakt het een van de belangrijkste van de nog bestaande Griekse tempels in de wereld.
Het theater.
Het theater werd gebouwd in de 3e eeuw v.Chr. en ook dit ligt boven op een heuvel. Van hieruit ontvouwt zich een panorama naar het noorden. Eens per twee jaar wordt dit theater nog gebruikt voor openluchtvoorstellingen.
Recent onderzoek heeft aangetoond dat het hoogste deel van het theater tussen de twee ingangen gedeeltelijk werd hergebruikt als Moslim necropolis (eerste helft van de 12e eeuw).

</doc>
<doc id="23281" url="https://nl.wikipedia.org/wiki?curid=23281" title="580 v.Chr.">
580 v.Chr.

Het jaar 580 v.Chr. is een jaartal volgens de christelijke jaartelling.

</doc>
<doc id="23282" url="https://nl.wikipedia.org/wiki?curid=23282" title="397 v.Chr.">
397 v.Chr.

Het jaar 397 v.Chr. is een jaartal volgens de christelijke jaartelling.

</doc>
<doc id="23283" url="https://nl.wikipedia.org/wiki?curid=23283" title="307 v.Chr.">
307 v.Chr.

Het jaar 307 v.Chr. is een jaartal volgens de christelijke jaartelling.

</doc>
<doc id="23285" url="https://nl.wikipedia.org/wiki?curid=23285" title="Gadir">
Gadir



</doc>
<doc id="23286" url="https://nl.wikipedia.org/wiki?curid=23286" title="Gades">
Gades



</doc>
<doc id="23288" url="https://nl.wikipedia.org/wiki?curid=23288" title="Particulier vermogen">
Particulier vermogen

Particulier vermogen is vermogen van een natuurlijk persoon. Dit is de waarde van alle bezittingen, verminderd met de waarde van alle schulden.
Bezittingen kunnen bestaan uit spaargeld, aandelen en obligaties, antiek, auto's, sieraden, een eigen woning. Bezittingen die bij een normaal huishouden horen, zoals kleding, beddengoed, keukengerei, een personal computer, een televisie etc. worden soms niet bij het vermogen gerekend.
Vermogensaanwas kan worden beschouwd als sparen in de ruime zin van het woord.
Volgens de klassieke Franse vermogensleer was het vermogen noodzakelijkerwijs verbonden aan de persoon, en karakteriseerde de relatie tussen personen en het vermogen in drie stellingen: alleen personen hebben een vermogen; elke persoon heeft een vermogen; elke persoon heeft slechts één vermogen. Het vermogen werd bestempeld als een juridische algemeenheid en was de vermogensrechtelijke emanatie van de persoon. 
In een modernere opvatting blijft deze theorie echter niet overeind. Men is tot het inzicht gekomen dat vermogens aan een doel kunnen verbonden zijn, en niet noodzakelijk aan een persoon.
Nederland.
Het vermogen van een persoon is de waarde van zijn goederen, verminderd met de waarde van zijn schulden.
Bij het vermogen van een IB-ondernemer moet het bedrijfsvermogen (waarvan de opbrengst als winst belast wordt in box 1) boekhoudkundiggescheiden worden van zijn privévermogen (dat in box 3 valt).
Op 8 juli 2022 kwam een rapport uit over een Interdepartementaal Beleidsonderzoek (IBO) getiteld 'Licht uit, spot aan: de vermogensverdeling', over de vermogensverdeling in Nederland. De reactie van het kabinet volgde 20 september 2022, Prinsjesdag. Op deze dag biedt het kabinet na de opening van de Staten Generaal voor het nieuwe parlementaire jaar het Belastingplan aan de Tweede Kamer en de Eerste Kamer aan. In 2022 werd dit gedaan door de minister van Financiën Sigrid Kaag en staatssecretaris Marnix van Rij (Fiscaliteit en Belastingdienst), tevens de kabinetsreactie op het rapport van het IBO. Hierover lopen nog procedures, onder andere omtrent wel of geen bezwaar te hebben ingediend tegen mogelijkerwijs te hoge heffingen per 2017. In de loop van 2023 informeerde de Belastingdienst degenen die dit zou kunnen betreffen schriftelijk hierover. 
Fiscale aspecten van particulier vermogen.
Er is geen aparte, algemene vermogensbelasting, maar wel bijvoorbeeld de onroerendezaakbelasting. Voor de inkomstenbelasting valt de eigen woning in box 1, een aanmerkelijk belang in een bv in box 2, en voor overige bezittingen, waaronder overige beleggingen, spaargeld en bijvoorbeeld huizen waar de eigenaar niet in woont (voor eigen gebruik als vakantiehuis en/of verhuurd) in box 3. Wat box 3 betreft is er anno 2023 een proces gaande om een vermogensaanwasbelasting in te voeren. In de tussentijd is er een overbruggingsregeling.
Vermogen kan onder meer worden ondergebracht in een speciale eigen bv. Als het gaat om spaartegoeden (sparen in box 2) dan wordt dit een "spaar-bv" of "spaargeld-bv" genoemd (dit is geen juridisch begrip, de algemene regels voor een bv zijn van toepassing). Dit alternatief is met de veranderingen in box 3 minder interessant geworden voor banktegoeden, maar is dat voor enkele jaren vanaf 2023 mogelijk nog wel voor grote bedragen aan 'overige bezittingen' in box 3 met weinig of geen rendement. Er zijn kosten aan verbonden, maar daar zou besparing van inkomstenbelasting tegenover kunnen staan, doordat in box 3 dan voor alle bezittingen behalve banktegoeden nog steeds een hoog fictief rendement belast wordt, en in box 2 alleen het werkelijke rendement (tenzij het lage rendement het gevolg is van vrijgevigheid van de dga, bijvoorbeeld bij het tegen een lage rente uitlenen van geld aan een familielid of vriend; bij de in te voeren vermogensaanwasbelasting zou iets dergelijks overigens ook in box 3 aan de orde kunnen komen).
Geschiedenis.
In Nederland werd over het vermogen van particulieren in het verleden vermogensbelasting betaald, naast een inkomstenbelasting op ontvangen rente. Met de herziening van het belastingstelsel op 1 januari 2001 is de vermogensbelasting vervallen en vervangen door een belasting over een fictief rendement.
Vermogenstoetsen.
Een vermogenstoets in de sociale zekerheid houdt in dat vermogen een beletsel kan zijn voor een recht op uitkering. In ruimere zin kunnen eronder gerekend worden regelingen volgens welke men minder ontvangt of meer eigen bijdrage betaalt naarmate men meer vermogen heeft.
Vermogenstoetsen verschillen onder meer ook in de soorten vermogen die worden meegerekend.
In de sociale zekerheid in Nederland zijn er de volgende vermogenstoetsen:
Bij veel regelingen tellen dus de eigen woning en de eigenwoningschuld en de kapitaalverzekering eigen woning niet mee voor het vermogen; als er geen eigenwoningschuld is telt de eigen woning ook niet mee voor het inkomen. Al of niet ingegane lijfrente en tweedepijlerpensioen tellen vaak ook niet mee voor het vermogen; als ze zijn ingegaan vormen ze wel inkomen.
Bij de bijstand telt wegens het wettelijke afkoopverbod tweedepijlerpensioenvermogen niet als vermogen, maar derdepijlerpensioenvermogen wel. De regering werkt echter aan een "Wetsvoorstel facilitering pensioenregeling zelfstandigen" dat een pensioenfonds mogelijk maakt los van werknemerschap, waarbij het kapitaal voor de bijstand niet als vermogen telt. Er zal een maximum (jaarlijkse pensioenuitkering niet hoger dan 2 x AOW) komen aan het totaalbedrag aan pensioenvermogen dat niet wordt meegeteld. Er wordt gedacht aan een "pensioenregeling" zonder verzekeringselement, namelijk een soort lijfrentebeleggingsrecht (bancaire lijfrente op basis van beleggen), maar dan met de speciale uitsluiting bij de vermogenstoets van de Participatiewet. In december 2014 zijn nadere plannen bekendgemaakt.
De "Wet van 21 november 2015 tot wijziging van de Participatiewet in verband met de bescherming van lijfrenteopbouw en de vrijlating van inkomsten uit arbeid en wijziging van de Pensioenwet en de Wet verplichte beroepspensioenregeling in verband met de bevordering van vrijwillige voortzetting van pensioenopbouw (Wet vrijlating lijfrenteopbouw en inkomsten uit arbeid en bevordering vrijwillige voortzetting pensioenopbouw)" bepaalt onder meer dat in de Participatiewet onder het kunnen doen van een beroep op een voorliggende voorziening, of het redelijkerwijs kunnen beschikken over vermogens- en inkomensbestanddelen, niet wordt verstaan het op verzoek van het college:
Vrijstellingen.
Soms wordt bij een vermogenstoets een speciale uitzondering gemaakt.
De "Uitvoeringsregeling Algemene wet inkomensafhankelijke regelingen", artikel 9bis (Overgangsrecht vermogenstoets letselschade-uitkeringen) bepaalt dat voor de zorgtoeslag en het kindgebonden budget als vermogen is vrijgesteld een schadevergoeding voor een letselschade waarvan de hoogte is vastgesteld vóór 11 oktober 2010. Zo'n vrijstelling geldt ook voor de VIB. Bij een later vastgestelde schadevergoeding kon of kan rekening gehouden worden met de vermogenstoetsen en de VIB.
De vrijstellingen hebben betrekking op de vermogenstoetsen en de VIB, niet op het box 3 inkomen.
De "Wet van 21 november 2015 tot wijziging van de Participatiewet in verband met de bescherming van lijfrenteopbouw en de vrijlating van inkomsten uit arbeid en wijziging van de Pensioenwet en de Wet verplichte beroepspensioenregeling in verband met de bevordering van vrijwillige voortzetting van pensioenopbouw (Wet vrijlating lijfrenteopbouw en inkomsten uit arbeid en bevordering vrijwillige voortzetting pensioenopbouw)" regelt dat bij de vermogenstoets in de Participatiewet lijfrentevoorzieningen buiten beschouwing worden gelaten onder de volgende voorwaarden:
Lijfrente-uitkeringen tellen wel als inkomen. Als tijdens de genoemde toetsingsperiode wordt overeengekomen dat deze later ingaan dan eerder overeengekomen, dan tellen de lijfrente-uitkeringen die volgens de eerdere afspraken zouden zijn uitgekeerd als inkomen.
Toekomst.
De Commissie Van Dijkhuizen heeft voorgesteld de vermogenstoets voor de huurtoeslag te versoepelen tot die van de zorgtoeslag en het kindgebonden budget.
Beleidsoptie 9 van het IBO Inkomen en vermogen van ouderen is het meetellen van de overwaarde van het eigen huis bij vermogensinkomensbijtelling, eventueel in combinatie met een systeem zoals de Ierse "Nursing Home Loan": het geld voor de eigen bijdrage wordt geleend, en afbetaald na overlijden.
Beleidsoptie 10 is het meetellen van de overwaarde van het eigen huis bij andere vermogenstoetsen.
Aangenomen is de Wet aanpassing box 3 die het heffingvrije vermogen per 2021 verhoogt tot € 50.000. Voor veel regelingen wordt echter voorkomen dat dit gunstig doorwerkt in vermogenstoetsen, zie boven. Gunstige doorwerking via een lager verzamelinkomen wordt echter, hoewel niet beoogd, op de koop toe genomen omdat dit voor het Rijk in totaal om een geringer bedrag gaat, en aanpassing van wetgeving om dit te voorkomen ingewikkeld is.
Gedragseffecten.
Gedragseffecten zijn onder meer dat mensen schenkingen gaan doen.
Geschiedenis.
De "Overgangswet verzorgingshuizen" (bij indiening nog getiteld "Overgangswet bejaardenoorden") uit 1996 bracht verzorgingstehuizen onder de toenmalige AWBZ, waarbij de expliciete vermogenstoets verviel. Voordien was er wel een expliciete vermogenstoets bij verzorgingstehuizen, maar niet voor verpleegtehuizen.
De Wet hervorming kindregelingen heeft een extra tegemoetkoming voor alleenstaande ouders in onder meer de IOAW, Anw, TW en AOW vervangen door een alleenstaande-ouderkop in het kindgebonden budget, wat voor deze gevallen een vermogenstoets introduceerde.

</doc>
<doc id="23289" url="https://nl.wikipedia.org/wiki?curid=23289" title="Gentoo Linux">
Gentoo Linux

Gentoo Linux is een Linuxdistributie. De distributie is genoemd naar de ezelspinguïn, door de bewoners van de Falklandeilanden met "Gentoo" aangeduid. De distributie heeft als doelstelling om modulair, eenvoudig in gebruik en overdraagbaar te zijn. Verder zorgt Gentoo ervoor dat de software geoptimaliseerd wordt voor het systeem van de gebruiker. Om dit te bewerkstelligen laat Gentoo alle applicaties door het systeem zelf compileren; maar voor het gemak van de eindgebruiker biedt het enkele van de grotere pakketten ook voorgecompileerd aan. Dit alles wordt in goede banen geleid door het softwarebeheersysteem Portage.
Geschiedenis.
De maker van Gentoo, Daniel Robbins, heeft de initiële ontwikkeling van zijn distributie omschreven in een driedelige artikelenreeks genaamd "Making the Distribution".
Op 26 april 2004 verliet Robbins het Gentoo-project om een carrière te beginnen bij Microsoft. Alvorens hij vertrok hielp hij met de oprichting van de Gentoo Foundation en droeg alle auteursrechten en merkenrechten die betrekking hadden op Gentoo over.
De initiële raad van bestuur van de Gentoo Foundation werd door Robbins zelf aangesteld, maar op 25 mei 2005 werden de eerste democratische verkiezingen gehouden waarbij 13 bestuursleden verkozen werden, de "Trustees" genaamd. Er is tevens een adviesraad met 7 adviseurs gekozen, de "Council" genaamd. Deze adviseurs, die op 31 augustus 2005 verkozen werden door de Gentoo ontwikkelaars, hebben als doelstelling de ontwikkeling van Gentoo in goede banen te leiden.
Overdraagbaarheid.
Initieel was Gentoo gericht op de x86-architectuur, maar kort na zijn ontstaan werden al snel andere architecturen ondersteund, mede dankzij de hoge overdraagbaarheid van de Linuxkernel, de GNU-compilers en -bibliotheken en de programmeertaal Python. Op dit moment ondersteunt Gentoo naast de x86-architectuur tevens PowerPC, SPARC, AMD64, IA64, MIPS, DEC Alpha, HP/PA, ARM en zSeries/s390.
De kracht van Gentoo op het vlak van overdraagbaarheid wordt snel duidelijk wanneer we zien dat Gentoo de eerste distributie was die een volledig functionele 64-bit Linuxomgeving voor de PowerPC 970-architectuur aanbood.
Er bestond tevens een "Gentoo voor Mac OS X"-project dat het mogelijk maakt om Portage te gebruiken onder Apple's huidige besturingssysteem. Gentoo Linux voor Mac OS X was het eerste niet-Linuxproject van Gentoo. De bedoeling hiervan was om op Mac OS X een Portagesysteem mogelijk te maken onafhankelijk van het besturingssysteem. Dit hield in dat in een aparte map Gentoo-programma's geïnstalleerd konden worden zonder programma's van het besturingssysteem kapot te maken. Dit kan worden vergeleken worden met Fink en MacPorts. Het project is niet langer actief omdat het project bijna niet onderhouden werd waardoor er onvoldoende pakketten beschikbaar waren. Gentoo Prefix heeft dit project opgevolgd.
Onder het Gentoo/Alt-subproject wordt er gewerkt aan het overdragen van Gentoo naar andere besturingssystemen, zoals de verschillende BSD-varianten. Er is bijvoorbeeld al een Gentoo-versie beschikbaar die gebruikmaakt van de FreeBSD-kernel.
Portage.
Portage is gelijkaardig aan het softwarebeheersysteem dat BSD kent onder de naam "ports" — oorspronkelijk werd Portage ontwikkeld met dit beheersysteem in gedachten. Wat betreft werking kan het vergeleken worden met de verschillende andere Linux-softwarebeheersystemen: je kunt er eenvoudig software mee installeren of verwijderen, doorzoeken of manipuleren.
De Portage-software, geschreven in Python, is "het" gereedschap dat Gentoo onderscheidt van de andere Linuxdistributies. De bekendste interface is emerge.
USE-flags.
Een van de krachtigste mogelijkheden van Portage is de ondersteuning van de USE-flags. Hiermee kan de gebruiker definiëren voor welke einddoelen hij zijn software wenst te gebruiken. Via deze USE-Flags zal Portage dan beslissen of bepaalde optionele ondersteuning meegeleverd moet worden of niet. Hiermee onderscheidt Gentoo zich van andere distributies die wegens het ontbreken van deze functionaliteit altijd alle mogelijke ondersteuning aanbieden, ongeacht of de gebruiker deze nodig heeft of niet.
Ebuilds.
In tegenstelling tot de meeste Linuxdistributies maakt Gentoo Linux geen gebruik van voorgecompileerde pakketten maar van scriptbestanden genaamd "ebuilds". Deze bevatten metadata over het pakket (zoals afhankelijkheden, omschrijving en versie-informatie) alsook de instructies om de software te compileren.
Elk ebuild-script omschrijft een specifiek softwarepakket. Aangezien er meer dan 22.000 ebuilds door Gentoo ondersteund worden, zal het dan ook niet verbazen dat Gentoo kan bogen op een zeer uitgebreid arsenaal van beschikbare software. Dagelijks worden er ebuilds aangepast of toegevoegd. Telkens als de eindgebruiker software wenst te installeren kan ervoor gekozen worden eerst alle recente ebuilds te downloaden. Dit laat toe dat Portage ook direct kan opmerken wanneer er veiligheidsupdates beschikbaar zijn naast de algemene updates. In tegenstelling tot Microsoft Windows worden hierbij "alle" softwaretitels in aanmerking genomen en niet enkel die welke specifiek voor Gentoo ontwikkeld werden. Het onderhouden van een Gentoo-installatie is dan ook zeer eenvoudig.
Ontwikkeling.
Aangezien Gentoo een vrijesoftware-ontwikkelingsmodel volgt is alles beschikbaar voor de eindgebruiker. Om kwaliteitsgerichte software aan te kunnen bieden maakt Gentoo gebruik van specifieke stadia waarin een ebuild zich kan bevinden.
Het standaard stadium wordt "arch" genoemd (bijvoorbeeld "x86", in het geval van de meest algemene architectuur). Een ebuild in dit stadium wordt als stabiel omschreven en werd gedurende een bepaalde periode grondig getest.
Het tweede stadium is "~arch". Ebuilds die in dit stadium vertoeven zijn volledig functionerend volgens de hoofdontwikkelaar van de ebuild, maar vereisen nog grondige tests door vrijwilligers en andere ontwikkelaars alvorens ze naar het "arch"-stadium worden gepromoveerd.
Een derde stadium is "masked". Een ebuild die gemaskeerd is is ofwel in volle ontwikkeling (en dus zeker als onstabiel te beschouwen), ofwel bevat ze veiligheidsproblemen. Het wordt ten zeerste afgeraden gemaskeerde pakketten te installeren zonder enige kennis van de software of de reden van maskeren.
Een vierde stadium is "-arch". Wanneer een ebuild zich in dit stadium bevindt is het bekend dat de software niet werkt op de architectuur "arch". Bijvoorbeeld, OpenOffice.org bevindt zich in stadium "-mips" omdat de software niet werkt op de MIPS-architectuur.
Trivia.
Initialisatie.
Gentoo heeft een eigen initialisatiesysteem voor de verschillende diensten die opgestart worden bij het opstarten van het systeem. In tegenstelling tot de meer bekendere System V en BSD init-systemen gebruikt Gentoo een dynamisch init-systeem met kennis van afhankelijkheden. Tevens hebben in Gentoo de initialisatieniveaus namen, terwijl nummers in de Linux-wereld gebruikelijk zijn. Deze namen zouden het comfort voor de eindgebruiker moeten verhogen.
Logo.
Het officiële logo van Gentoo is een gestileerde kleine letter "g". Officieuze logo's en mascottes zijn onder andere Larry de koe en Znurt het vliegende schoteltje.
Documentatie.
Gentoo heeft een uitgebreide verzameling documentatie, waarbij rekening wordt gehouden met zowel de beginnende, als de vergevorderde gebruiker.
Versiegeschiedenis.
Benadrukt dient te worden dat deze versies enkel van toepassing zijn op de installatiemedia (de cd's waarmee Gentoo Linux geïnstalleerd kan worden). Als Gentoo Linux eenmaal geïnstalleerd is, zijn er geen versies meer: het systeem wordt door eenvoudige updates blijvend onderhouden onafhankelijk van zijn voorgeschiedenis. Hierdoor is Gentoo een zogenaamde metadistributie.

</doc>
<doc id="23292" url="https://nl.wikipedia.org/wiki?curid=23292" title="Videokaart">
Videokaart

Een videokaart of grafische kaart is een interface tussen een computer en het beeldscherm. Het belangrijkste onderdeel van moderne grafische kaarten is de GPU, die zoveel mogelijk grafische taken overneemt van de processor (CPU). Niet alle computers hebben anno 2021 nog een discrete ('losse') videokaart. De meeste pc's, laptops en tablets die worden geproduceerd, hebben een videokaart die is geïntegreerd in de processor of het moederbord. Losse grafische kaarten worden normaal gesproken in de computer zelf ondergebracht.
Soorten videokaarten.
Grofweg zijn er twee typen videokaarten te onderscheiden:
Met de CGA-kaart in 1981 begon de ontwikkeling van videokaarten voor IBM-compatibele pc's. Zie Standaard voor weergavemodus voor de verdere geschiedenis.
Videokaarten zijn sterk in ontwikkeling. Elke nieuwe generatie kaarten levert in het algemeen dubbel de prestaties van de vorige. Steeds meer mensen gebruiken hun computer om spellen op te spelen en zijn bereid daar geld aan uit te geven. De druk om steeds snellere videokaarten te ontwikkelen en de mogelijkheid om grafisch geavanceerdere spellen te ontwerpen versterken elkaar.
Opbouw.
Een videokaart bestaat uit deze onderdelen:
Grafische processor (GPU).
Een GPU is een speciale processor ontworpen voor het verwerken van grafische data. De GPU berekent de beeldopbouw en versnelt het renderen van 3D-beelden. De prestaties van een GPU kunnen worden uitgedrukt in flops (doorgaans gigaflops, gezien de snelheid). Enkele onderdelen in moderne GPU's zijn onder andere:
De belangrijkste fabrikanten zijn NVidia en AMD.
Videogeheugen (VRAM).
Hierin wordt een digitale representatie van het beeld opgeslagen, alsmede sjablonen hiervoor, zoals textures. Hoe meer geheugen er op een videokaart zit, hoe meer voorbewerkte beeldonderdelen erin passen. Hierdoor hoeven minder compromissen tussen snelheid en detailweergave gesloten te worden. Een groot videogeheugen is bij hoge resoluties belangrijker, want hoe hoger de resolutie, des te meer pixels er zijn en hoe meer geheugen er moet zijn om de textures op te kunnen slaan. Ook gebruikt anti-aliasing veel geheugen. Dit wordt vooral gebruikt in spellen. Een kaart met een groter geheugen is alleen aanmerkelijk sneller als die een meer geavanceerde chipset bezit. De grootte van het geheugen wordt uitgedrukt in bytes en de snelheid in hertz (Hz). De bandbreedte van het geheugen wordt uitgedrukt in gigabyte per seconde (GB/s) en kan berekend worden door de busbreedte in bytes te vermenigvuldigen met de snelheid in hertz.
Net als het RAM gebruikt het videogeheugen DDR-technologie.
Aansluitingen.
De meest voorkomende aansluitingen tussen de videokaart en monitor zijn:
Koelers.
Tegenwoordig zijn videokaarten standaard met een koeler uitgerust. Deze koelt voornamelijk de GPU en het VRAM. Hoe hoger het verbruik van de videokaart, des te meer warmte hij produceert. Temperaturen boven de 80 graden Celsius vormen geen uitzondering. Verder gebruiken oude videokaarten vaak meer stroom in verhouding tot hun prestaties.
De drie meest voorkomende vormen van koeling zijn:
Een videokaart met een passieve koeling hoeft niet altijd een stillere computer op te leveren. De warmte van de videokaart verwarmt in dat geval de computer van binnen. Er is dan alsnog een ventilator nodig om de warme lucht naar buiten te blazen. Een ventilator op de videokaart die de warme lucht meteen naar buiten blaast kan soms een stillere computer opleveren.
Extra stroomtoevoer.
De PCI-E x16-sleuf kan maximaal 75 watt leveren. Dit is voor sommige videokaarten te weinig. Deze kaarten bezitten een of meer extra voedingsaansluitingen via een kabel. Hieraan zit meestal een 6 pinsconnector (stekker). Sommige videokaarten vragen nog meer stroom en passen een 8 pinsconnector toe. Ook de combinaties 2x6 pins, 2x8 pins, 1x6 pins+1x8 en 3x8 pins komen voor. Deze stroom moet rechtstreeks vanaf de voeding komen. Hiervoor is een sterke en moderne voeding nodig. Verder gebruiken oude videokaarten een 4 pin-Molex-connector.
Meerdere videokaarten tegelijk in gebruik.
In een computer kunnen meerdere videokaarten geplaatst worden. Deze kunnen samenwerken voor betere prestaties, zoals bij een SLI- of Crossfire-opstelling. Ze kunnen ook onafhankelijk van elkaar gebruikt worden om meerdere gebruikers tegelijkertijd te laten werken zoals bij multiseat.
SLI en Crossfire.
Het is mogelijk om twee, drie of zelfs vier videokaarten te laten samenwerken bij de beeldopbouw. Het rekenwerk wordt dan verdeeld over de aan elkaar gekoppelde kaarten. Deze technologie heet SLI bij nVidia-videokaarten en Crossfire bij ATI- en AMD-kaarten. De snelheidswinst is beperkt, doordat er rekenkracht voor extra overhead wordt gebruikt.
SLI van Nvidia werkt alleen met identieke kaarten met dezelfde chipset. Zo kan een Asus 8800GT met een MSI 8800GT gecombineerd worden, maar geen Asus 8800GT met een Asus 7900GT. Die twee kaarten worden meestal met een (verharde) kabel aan elkaar verbonden.
ATI's Crossfire werkt anders. Bij Crossfire maakt het niet uit welk merk/chipset gebruikt wordt, mits die Crossfire ondersteunt. Een nadeel is dat Crossfire zich terugschakelt naar de traagste kaart, daarom is het het beste om twee identieke kaarten te nemen.
De snelheidsverschillen tussen SLI en Crossfire zijn minimaal.
Multiseat.
Als meerdere videokaarten in een computer geplaatst worden, is het mogelijk om met meerdere gebruikers op dezelfde computer te werken. Dit wordt aangeduid met multiseat. Elke gebruiker heeft dan een eigen beeldscherm, muis en toetsenbord. Het aantal gebruikers kan variëren van twee tot acht of nog meer.
Voor Microsoft Windows zijn er enkele programma's die dat mogelijk maken.
In Linux is multiseat mogelijk zonder extra programma, doordat de processen in Linux onafhankelijk van elkaar werken. In de praktijk is het echter niet eenvoudig te realiseren. In een multiseat-opstelling in Linux wordt soms voor iedere gebruiker Microsoft Windows door middel van virtualisatie opgestart. Zo lijkt het alsof iedere gebruiker zijn eigen Windows-computer heeft.
Meerdere video-uitgangen.
Als een computer meerdere video-uitgangen heeft, hetzij via meerdere videokaarten of bijvoorbeeld via een DVI- en HDMI-uitgang op dezelfde kaart, kan op elk een beeldscherm worden aangesloten dat de betreffende standaard accepteert. In bureabladomgevingen zoals die van Windows 10 kan dan worden aangegeven of ze hetzelfde moeten weergeven of samen als één groot scherm moeten worden beschouwd. In het laatste geval kan ook worden aangegeven hoe de schermen ten opzichte van elkaar zijn geplaatst. De muiscursor loopt dan overeenkomstig door van het ene naar het andere scherm.
Fabrikanten.
Een aantal GPU-fabrikanten, van groot naar klein:

</doc>
<doc id="23295" url="https://nl.wikipedia.org/wiki?curid=23295" title="Emily Brontë">
Emily Brontë

Emily Jane Brontë (IPA: ˈɛmɪli dʒein ˈbɹɑnti) (Thornton, 30 juli 1818 – Haworth, 19 december 1848) was een Brits schrijfster. Ze werd na haar dood internationaal bekend door haar roman "Wuthering heights".
Leven en werk.
Emily was de middelste van de drie gezusters Brontë. Haar zussen Charlotte Brontë en Anne Brontë waren eveneens schrijfster; haar broer Branwell Brontë was schrijver en schilder.
Emily Brontë werd geboren in Thornton in Yorkshire. In 1821 verhuisde de familie naar Haworth waar haar vader dominee was. Hier bloeide het literaire talent van de drie zusters op. Als kind al creëerden zij imaginaire landen die voorkwamen in verhalen die zij schreven. Slechts weinig werk van Emily uit deze tijd is bewaard gebleven. Samen met Charlotte ging Emily naar school in Brussel.
Brontë schreef poëzie en een roman, "Wuthering Heights", gepubliceerd in 1847. Dit boek behoort tot de klassiekers van de Engelse literatuur. Ze gebruikte net als haar twee zusters een mannelijk pseudoniem: Ellis Bell.
Ze stierf op 30-jarige leeftijd aan tuberculose, waar in ieder geval haar zuster Anne eveneens aan overleed. Ook Charlotte zou hieraan zijn overleden, al wordt tegenwoordig vermoed dat het eigenlijk om complicaties bij zwangerschap ging. Emily en Charlotte liggen begraven in de kerk waar hun vader voorging, "St. Michael and All Angels" in Haworth (West Yorkshire). Anne Brontë ligt begraven in Scarborough.
Populariteit.
In de 20e eeuw werd Brontë's roman "Wuthering heights" ongekend populair. Het boek werd minstens 15 keer verfilmd, tot in Australië, Frankrijk en Japan. In 1951 en 1958 verschenen opera-versies, en in 1992 een musical. Sylvia Plath en Ted Hughes schreven beiden een gedicht getiteld "Wuthering heigths". De debuutsingle van Kate Bush uit 1978 kreeg de naam van de roman. In de roman "Het lied van ooievaar en dromedaris" van Anjet Daanje is Emily Brontë te herkennen in de centrale figuur Eliza May Drayden; de roman verwijst op allerlei manieren naar "Wuthering heights." 
Nederlandstalige vertalingen van "Wuthering heights".
Alleen al in de 20e eeuw verscheen een tiental Nederlandstalige vertalingen van "Wuthering heights":

</doc>
<doc id="23296" url="https://nl.wikipedia.org/wiki?curid=23296" title="Emily Bronte">
Emily Bronte



</doc>
<doc id="23297" url="https://nl.wikipedia.org/wiki?curid=23297" title="Carcassonne">
Carcassonne



</doc>
<doc id="23301" url="https://nl.wikipedia.org/wiki?curid=23301" title="Edouard Molinaro">
Edouard Molinaro

Edouard Molinaro (Bordeaux, 13 mei 1928 – Parijs, 7 december 2013) was een Franse filmregisseur.
Hij maakte 33 speelfilms, voor het overgrote deel komedies en bracht meer dan dertig jaar lang vrijwel jaarlijks een film uit.
Leven en werk.
Eerste stappen in de filmwereld.
Molinaro raakte al vroeg geïnteresseerd in film. In zijn geboortestreek, de Gironde, deed hij vanaf zijn 16 jaar met succes mee aan wedstrijden voor amateurcineasten van korte films. Hij bekwaamde zich vervolgens in de techniek van het filmvak als regieassistent. Molinaro kon van meet af aan het assistentschap combineren met het draaien van korte films, eerst fictieve drama's, daarna industriële opdrachtfilmpjes.
Debuut en politiefilms.
Hij debuteerde in 1958 met "Le Dos au mur", een politiefilm met hoofdrollen voor Jeanne Moreau en Gérard Oury. Hij draaide nog enkele (soms komische) politiefilms waaronder "La Mort de Belle" (1961), de verfilming van een scenario van Jean Anouilh naar de gelijknamige roman uit 1952 van Georges Simenon.
De jaren zestig: komedies met Louis de Funès.
Met zijn volgende producties ging hij meer en meer de komische toer op. "Une ravissante idiote" (1964) met Brigitte Bardot, en "La Chasse à l'homme" (1964) met het zusterpaar Françoise Dorléac - Catherine Deneuve, waren hiervan geslaagde voorbeelden. In de tweede helft van de jaren zestig had hij veel succes met "Oscar" (1967) en "Hibernatus" (1969), twee komedies met Louis de Funès in de hoofdrol. Hij ging verder op de ingeslagen weg met onder meer de picareske in de 18e eeuw gesitueerde komedie "Mon oncle Benjamin" (1969) waarin Jacques Brel de titelrol voor zijn rekening nam. 
De jaren zeventig: "La Cage aux folles".
In het kassucces "L'Emmerdeur" (1973) speelde Brel opnieuw de hoofdrol. Die laatste film luidde een vruchtbare samenwerking in met scenarist Francis Veber die culmineerde in het reusachtig succes van "La Cage aux folles" (1978) en het vervolg "La Cage aux folles 2" (1980). Voor die twee films kon hij gebruikmaken van het talent van onder meer Michel Serrault, een van zijn favoriete acteurs.
Latere carrière.
In de jaren tachtig deed hij drie keer een beroep op Daniel Auteuil, onder meer voor de komedie "L'Amour en douce" (1985). Tijdens de opnamen werd Auteuil verliefd op tegenspeelster Emmanuelle Béart. In de jaren negentig beëindigde Molinaro zijn filmcarrière met twee historische films waaronder "Beaumarchais, l'insolent" (1996), een biografische film over de kleurrijke Franse schrijver Beaumarchais.
Sinds het einde van de jaren zeventig werkte hij ook regelmatig voor de televisie.
Privéleven.
Molinaro was getrouwd met de Franse actrice Marie-Hélène Breillat die in een aantal van zijn films uit de jaren zeventig speelt. Zo was ze te zien in de vampierenparodie "Dracula père et fils" (1976), de laatste film waarin Christopher Lee een vampier vertolkte. 
Hij overleed in 2013 op 85-jarige leeftijd ten gevolge van een longaandoening.

</doc>
<doc id="23302" url="https://nl.wikipedia.org/wiki?curid=23302" title="Gérard Brach">
Gérard Brach

Gérard Brach (Montrouge, 23 juli 1927 - Parijs, 9 september 2006) was een Franse scenarist en filmregisseur.
Hij is vooral bekend geworden als co-scenarist van heel wat films van de regisseurs Roman Polanski en Jean-Jacques Annaud. Ook regisseerde hij twee films.

</doc>
<doc id="23303" url="https://nl.wikipedia.org/wiki?curid=23303" title="Asymmetric digital subscriber line">
Asymmetric digital subscriber line

Asymmetric digital subscriber line (afgekort: ADSL, ook bekend als asymmetric digital subscriber loop) is een standaard voor een digitale technologie die snelle datacommunicatie over een telefoonlijn van koperdraad toelaat. Daar de doorvoersnelheid voor gegevens bij de ADSL-technologie tientallen malen hoger ligt dan met een conventioneel analoog modem noemen we dit ook wel een breedbandtechnologie. ADSL maakt het mogelijk een breedbandverbinding tot stand te brengen tussen twee telefoonaansluitingen via het bestaande PSTN-telefonienetwerk (POTS of ISDN). Met ADSL is de snelheid waarmee een internetgebruiker gegevens kan ontvangen ("downstream") hoger dan de snelheid waarmee diezelfde gebruiker gegevens kan versturen ("upstream"). Deze asymmetrie is de reden van het woord "asymmetric" in de afkorting ADSL. Wie gegevens met dezelfde snelheid wil kunnen versturen en ontvangen moet de SDSL-technologie gebruiken.
Geschiedenis.
In België en Nederland kregen veel huishoudens aan het eind van de 20e eeuw toegang tot het internet via inbelverbindingen met een analoog modem of ISDN-modem. Bij de opkomst van de breedbandtechnologie (xDSL-technologie) werd het mogelijk met hetzelfde paar koperdraden dat voor analoge telefonie of ISDN werd gebruikt, sneller internetverkeer te realiseren. De xDSL-technologie is een succes geworden omdat die wordt gesteund door de telefonie-operatoren. Deze kunnen hiermee namelijk hun bestaande netwerk van koperkabels blijven behouden en bovendien snellere datacommunicatie aanbieden door componenten toe te voegen die de breedbandverbinding over de bestaande koperdraden tot stand kunnen brengen. 
Kenmerken.
ADSL is in tegenstelling tot SDSL een "asymmetrische" DSL-variant. Dit vanwege zijn niet-symmetrische verdeling van de bandbreedte; voor upstream en downstream zijn verschillende bandbreedtes beschikbaar (bijvoorbeeld 128 kbit/s voor "uploaden" en 2 Mbit/s voor "downloaden"). De maximale upstream is 1 Mbit/s, de maximale downstream 8 Mbit/s. De afstand tot de wijkcentrale is maximaal rond de 8 km. Bij grotere afstand dan 4 km. neemt de kwaliteit van het signaal - en daarmee de snelheid van de dataverbinding (Wet van Shannon-Hartley) - snel af. Snelle varianten van ADSL zijn VDSL en ADSL2, welke een aantal verbeteringen inhouden en met bepaalde extra eigenschappen die in de toekomst benut zullen worden, zoals "power saving" en dynamische synchronisatieaanpassingen op basis van de signaal-ruisverhouding.
Ook "reach extended ADSL" zou toelaten om betere capaciteiten te behalen op grotere afstanden tussen 6 à 7 km (bv. 1 Mbit/s waar je met gewone ADSL mogelijk niet meer dan 512kbit/s kan halen).
ADSL2+ dat een maximale downstream van 24 Mbit/s kan behalen, hierbij geldt ook weer dat bij een grotere afstand van meer dan 1km tot de wijkcentrale het signaal van ADSL2(+) sterk afneemt.
Functie.
Een ADSL-verbinding biedt toegang tot een ATM- of IP-netwerk. Zoals ADSL normaal geïmplementeerd is, maakt de ADSL-modem (bij de gebruikers thuis) een verbinding via een klassiek koperpaar naar een DSLAM (in de centrale van de telecomaanbieder). Die DSLAM op zijn beurt is dan verbonden met het ATM-netwerk van de telecomaanbieder, waarbij over deze ATM-verbinding het IP-verkeer wordt getunneld, of rechtstreeks met het IP-netwerk van de telecomaanbieder. In het laatste geval spreekt men van een IPDSLAM.
Splitter.
Een reeds aanwezige telefoonlijn wordt door een "splitter" in twee banden gesplitst: een voor de telefoongesprekken en een voor de internetverbinding. De splitter heeft hiervoor ook twee uitgangen: een voor de bestaande telefoonaansluiting (ISDN of POTS) en een voor de ADSL-modem. Deze splitter is noodzakelijk om onderlinge interferentie tussen de ADSL-modem en de telefoontoestellen te minimaliseren.
Modem.
Een ADSL-modem is een toestel (of insteekkaart voor de computer) dat de verbinding legt tussen de splitter en de computer. De belangrijkste soorten zijn de ethernet-modem, de USB-modem en de PCI-insteekkaartmodem. De gebruikte modulaties zijn anders dan bij traditionele telefoonmodems maar het digitale signaal wordt volgens dezelfde principes tot een analoog signaal gemoduleerd alvorens het op de lijn wordt gezet.
Tegenwoordig wordt vaak een toestel gebruikt dat men kortweg "Router" noemt maar dat in feite een combinatie is van volgende onderdelen:
Hiermee kunnen er meerdere computers (in een thuisnetwerk) op één ADSL-aansluiting van Internet worden voorzien.
Techniek.
Een normaal analoog telefoonsignaal heeft een frequentiebereik van 300 tot 3400 Hz (bij ISDN een paar honderd hertz meer) en kan daar met een V.34-modem maximaal 33,6 kbit/s overheen sturen. Als aan de kant van de provider sprake is van een digitale modem dan wordt de ontvangstsnelheid maximaal 56 kbit/s. De kabel naar de centrale kan vaak veel hogere frequenties aan maar de demping is voor die frequenties niet gespecificeerd. Ook is de demping afhankelijk van de kwaliteit en lengte van de kabel en de aanwezigheid van andere storingsbronnen (denk aan naastliggende aderparen). Het is dus niet mogelijk van tevoren te bepalen hoe een signaal gemoduleerd moet worden om het hele bereik optimaal te benutten. ADSL verdeelt nu de frequentieband van 25,875 kHz tot 1104 kHz in vele kleine bandjes van 4,3125 kHz en bepaalt voor elk van die bandjes de kwaliteit van de overdracht. Voor de te gebruiken transmissiesnelheid worden genoeg bandjes van voldoende kwaliteit uitgekozen en apart gemoduleerd. Zo nodig wordt er tussentijds van bandje gewisseld als de omstandigheden dat vereisen. Ook kan het voorkomen dat er niet genoeg bandjes van voldoende kwaliteit beschikbaar zijn; in dat geval kan de gevraagde snelheid niet gehaald worden.
De splitter bestaat uit een relatief eenvoudig tweewegfilter dat de lage frequenties naar de analoge telefoonlijn stuurt en de hoge frequenties naar de ADSL-modem.
Annex A, Annex B.
ADSL kan volgens de Annex A- of volgens de Annex B-methode op een telefoonlijn geplaatst worden. "Annex A" wordt in de meeste landen toegepast op analoge telefoonlijnen. Omdat de door "Annex A" gebruikte bandbreedte overlapt met de bandbreedte die een ISDN-lijn gebruikt, kan op een ISDN-lijn alleen "Annex B" ADSL gebruikt worden. In België en Nederland wordt "Annex A" ADSL dan ook toegepast op analoge telefoonlijnen, en "Annex B" ADSL op ISDN-telefoonlijnen.
In Duitsland wordt echter alleen de "Annex B" variant toegepast, zowel voor ISDN als voor analoge lijnen. Dit heeft als klein nadeel dat er op een analoge lijn iets minder bandbreedte beschikbaar is voor ADSL (in feite blijft een stukje bandbreedte ongebruikt), maar heeft als groot voordeel dat slechts één uitvoering nodig is van een ADSL-modem. Dit kan leiden tot lagere productiekosten. Bovendien hoeven gebruikers die omschakelen van ISDN naar analoog, of omgekeerd, geen nieuwe hardware aan te schaffen.
Technisch gezien werkt een "Annex B" ADSL-modem uitstekend op een analoge lijn, alleen wordt dit in Nederland en België procedureel niet ondersteund.

</doc>
<doc id="23305" url="https://nl.wikipedia.org/wiki?curid=23305" title="Bandbreedte">
Bandbreedte

Bandbreedte is in de telecommunicatie het verschil tussen de hoogste en de laagste frequentie van het belangrijkste gedeelte van een frequentiespectrum. 
Zo is bijvoorbeeld in de bedrade telefonie de gebruikte frequentieband het gedeelte van 300 Hz (hertz) tot 3400 Hz, wat resulteert in een bandbreedte van 3100 Hz (3,1 kHz).
Wat de bandbreedte is in een specifiek geval, hangt af van wat als de belangrijkste frequenties beschouwd worden. Zo worden bij een transmissiekanaal of een bandfilter de frequenties waarvan het overgedragen vermogen minder is dan de helft van het maximale vermogen wel als onbelangrijk beschouwd. Dit zijn meestal frequenties beneden een bepaalde grens, de ondergrens van de band, en boven een bepaalde andere grens, de bovengrens van de band. De frequenties tussen deze beide grenzen vormen de doorgelaten band, en de breedte van deze band noemt men dan de bandbreedte. Deze regel, die wel als halfvermogenregel ("half power gain convention") wordt aangeduid, leidt tot de zogenaamde 3 dB-bandbreedte, aangezien een vermogensteruggang tot
relatief een teruggang met ongeveer 3 decibel inhoudt:
waarbij het vermogen is uitgedrukt in decibel.
De grenzen worden dus gekozen bij de frequenties waarbij het vermogen meer dan 3 decibel zakt onder het maximale vermogen.
Definitie (digitaal).
In datacommunicatie wordt met bandbreedte soms aangegeven hoeveel data per seconde door een verbinding verstuurd kunnen worden. Juister is om in dat geval te spreken van kanaalcapaciteit; deze wordt dan veelal uitgedrukt in bit/s (bits per seconde), kbit/s (kilobit per seconde vroeger ook wel kbps genoemd), kbyte/s (kilobytes per seconde), Mbit/s (megabits per seconde), enzovoorts. Met de steeds groeiende bandbreedte die beschikbaar komt, wordt het werken met Gbit/s normaal.
Theoretische en werkelijke kanaalcapaciteit.
De werkelijke kanaalcapaciteit is meestal kleiner dan de theoretische. Ze wordt beïnvloed door:
Deze factoren tezamen kunnen de oorspronkelijke beloofde (theoretische) kanaalcapaciteit met meer dan de helft doen afnemen. Met moderne coderingstechnieken kan men sinds 1997 dicht in de buurt komen van de grens, die volgt uit de theorie van Shannon. Viterbi ontwikkelde onder andere ten behoeve van het Voyager project een codering die slechts een fractie afligt van de Shannon-grens.
Internet.
In internet-toepassingen wordt de term bandbreedte soms gebruikt om ogenblikkelijke transferlimiet aan te geven (kbit/s).
Nauw verwant hieraan is de gewoonte van sommige providers om soms transferlimieten aan te geven (MB/dag, GB/maand). Er zijn echter ook veel providers die werken met een "fair-use-policy". Dit houdt in dat men in redelijkheid gebruik mag maken van de functies, echter niet moet overdrijven. De grens hiervan is moeilijk te bepalen en daarom blijft dit altijd een punt van discussie.
Enkele courante waarden:
In servertoepassingen wordt ook vaak een verbinding gebruikt die 100 Mbit/s of zelfs 1000 Mbit/s haalt. Vooral bij zeer drukbezochte servers en websites wordt hiervan gebruikgemaakt.

</doc>
<doc id="23306" url="https://nl.wikipedia.org/wiki?curid=23306" title="Kolonie (staatkundig)">
Kolonie (staatkundig)

Een kolonie (meervoud: koloniën, kolonies) is een territorium onder bestuur van een soevereine staat, maar vallend buiten het eigenlijke grondgebied van dat moederland. Oorspronkelijk was kolonisatie de vestiging van een deel van een bevolking buiten het eigenlijke territorium van dat volk. Bij latere kolonisaties werd ook de inheemse bevolking onderworpen.
Geschiedenis Europese kolonies.
Vanaf de veroveringen in de 16e eeuw door West-Europese landen in Amerika worden ook overzees veroverde gebieden doorgaans aangeduid als koloniën. Naast de meeste West-Europese landen stichtten tussen de 16e en 19e eeuw ook Rusland en Japan koloniën. Tot in de twintigste eeuw was het bezit van koloniën voor West-Europese landen tamelijk algemeen geaccepteerd, niet alleen uit economische overwegingen; ook nationaal prestige speelde mee, naast culturele en godsdienstige zendingsdrang.
De meeste van de in de loop der eeuwen gestichte koloniën zijn inmiddels onafhankelijke staten. Vooral in de eerste decennia na de Tweede Wereldoorlog werden veel koloniën onafhankelijk (zie dekolonisatie). Niettemin wordt er nog gesproken van neokolonialisme om de economische afhankelijkheid van de Derde wereld (meest voormalige koloniën) van het Westen of China aan te duiden.
Twee fasen van kolonialisme zijn in de geschiedenis te onderscheiden. In de eerste fase bezetten Europese mogendheden slechts de kuststroken en kuststeden op andere continenten. Tropische ziekten, onbekend en moeilijk begaanbaar terrein en een vijandige bevolking eisten vaak voor de kolonisatoren een te hoge tol. De Spanjaarden en de Portugezen, die in de middeleeuwen begonnen met ontdekkingsreizen en kolonisatie, drongen maar langzaam in de Zuid-Amerikaanse binnenlanden door. Slechts in de gebieden waar het klimaat gunstig voor Europeanen was (Noord-Amerika), veroverden Europeanen grondgebieden tot diep in de binnenlanden en vestigden zich daar.
In de tweede fase, die ruwweg halverwege de 19e eeuw begon, konden de Europese mogendheden dankzij verbeterde bewapening, communicatie, transport en gezondheidszorg, enorme gebieden veroveren en opeisen, en deden dat ook. Japan maakte zich in de Meijiperiode als enig niet-westers land zelfstandig een aantal door westerse mogendheden veroverde grondgebieden eigen en bouwde een koloniaal rijk op in China en op het Koreaanse schiereiland. In 1905 verbaasde Japan de wereld door de Russisch-Japanse Oorlog te winnen. China was weliswaar een zelfstandig rijk, maar had territoriale en commerciële concessies moeten doen aan Japan en aan diverse Europese mogendheden. Europese mogendheden verdeelden vrijwel heel Afrika onder elkaar. Rond 1900 was een kwart van de totale bevolking Brits onderdaan. De wereld was toen grotendeels in de macht en onder invloed van Europese koloniale mogendheden of was een ex-Europese kolonie (dat laatste vooral in Noord- en Zuid-Amerika). Dat zou pas werkelijk veranderen na de Tweede Wereldoorlog.
Koloniale mogendheden waren Nederland, het Verenigd Koninkrijk, Portugal, Frankrijk, Spanje, Duitsland, Rusland (in Siberië, Centraal-Azië en Alaska), België, Italië, Japan, de Verenigde Staten en - minder bekend - zelfs de Scandinavische landen Denemarken (Groenland, de Faeröer, de huidige Amerikaanse Maagdeneilanden, Tharangambadi in India, en de Deense Goudskust), Zweden (het latere Delaware en Saint-Barthélemy) en Noorwegen (Spitsbergen, Jan Mayen en Bouvet). Zelfs het kleine hertogdom Koerland verwierf twee koloniën: Nieuw-Koerland en Gambia.
Iberische koloniën.
De Iberische staten Spanje en Portugal worden in Westerse geschiedschrijving beschouwd als de eerste koloniale machten. Na de Reconquista zaten zij met enorme aantallen werkloze soldaten, die als conquistador hun geluk in de Nieuwe Wereld zochten. Bij het Verdrag van Tordesillas in 1494 verdeelde Paus Alexander VI de niet-Europese gebieden tussen Spanje en Portugal vanuit de visie dat daartoe recht bestond. In de Tachtigjarige Oorlog (1568-1668) verschenen twee nieuwe mogendheden ten tonele: Groot-Brittannië en Nederland. Deze landen wisten met name in Azië de Spanjaarden en Portugezen te verdrijven, waarop deze landen hun koloniale rijken in Zuid-Amerika consolideerden. Na de bezetting door Napoleon kon heel Zuid-Amerika zich in een reeks oorlogen en coups bevrijden van de koloniale heerschappij. Na de oorlog tussen Spanje en de Amerikanen in 1898 om Spaans-Oost-Indië, die Spanje verloor, restten Spanje nog de Afrikaanse kolonies Spaans-Marokko, Spaans-West-Afrika en Spaans-Guinea.
Portugal breidde in de 19e eeuw haar grondgebied met militaire expedities uit in Angola en Mozambique. De Britten verhinderden echter de eenwording van beide gebieden. Na de Tweede Wereldoorlog bleef Portugal in Afrika als laatste koloniale mogendheid over: pas in 1975 werden Kaapverdië, Guinee-Bissau, Sao Tomé en Principe, Angola en Mozambique onafhankelijk. In Azië bleven Oost-Timor en Macau als laatste over.
De voormalige Portugese kolonies hebben zich verenigd in een taalunie de Gemeenschap van Portugeessprekende Landen (CPLP) en de voormalige Spaanse kolonies Hispanofonie. Beide landen en hun voormalige kolonies hebben zich verenigd in de Organisatie van Ibero-Amerikaanse landen (OEI).
Britse koloniën.
Groot-Brittannië speelde allereerst een marginale rol naast Spanje, Portugal en Nederland. De Britse activiteiten beperkten zich hoofdzakelijk tot piraterij. In de 17e en 18e eeuw manifesteerden de Britten zich echter in Amerika, India en Brits-West-Indië. Delen van het huidige Canada werden op de Fransen veroverd. De Kaap en de Franse gebieden in India kwamen aan Engeland na 1815. In het Victoriaanse Tijdperk bereikte het Britse Rijk (British Empire) zijn hoogtepunt met de consolidatie van macht in India. In Afrika trachtte Cecil Rhodes zijn droom te verwezenlijken om van Caïro tot Kaapstad Britse koloniën te vestigen. Australië werd gekoloniseerd, hoewel het oorspronkelijk een strafkolonie was (waar de meeste Australiërs zich nog voor schamen). Na de Tweede Wereldoorlog ging het Empire echter verloren, en werd het Gemenebest van Naties (Commonwealth) ervoor in de plaats gesteld. De overige niet-onafhankelijk gebieden bleven onder Britse bestuur.
De Britten zijn wel de laatste kolonisatoren op het Europese vasteland te Gibraltar.
Nederlandse koloniën.
Nederland had via de Vereenigde Oostindische Compagnie (VOC) en de West-Indische Compagnie (WIC) al vroeg koloniën. Koloniën van Nederland waren Nederlands-Indië, Nederlands-Nieuw-Guinea, Suriname en de Nederlandse Antillen (Aruba, Bonaire, Curaçao, Sint Maarten, Sint Eustatius en Saba). In eerdere tijden had Nederland ook koloniale bezittingen in New York, Brazilië, langs de kust van Guinee, de Kaapkolonie (Zuid-Afrika), een aantal Nederlandse factorijen aan de Goudkust, Sri Lanka en Formosa (het huidige Taiwan). Bovendien was de kolonie in de Guiana's tot 1815 groter (zie Nederlands-Guiana).
Tegenwoordig zijn de Nederlandse Antillen nog steeds een onderdeel van het Koninkrijk der Nederlanden.
Franse koloniën.
De Franse koningen organiseerden ontdekkingsreizen naar Amerika en richtten naar Brits-Nederlands voorbeeld compagnieën op. De Fransen manifesteerden zich in Noord-Amerika, West-Indië en India dat het eerst Franse koloniale rijk vormde, maar verloren hun rijk na de val van Napoleon Bonaparte.
Het tweede Franse koloniale rijk was enorm, maar omvatte vooral oerwoud en woestijn in Afrika. Dit was begonnen met de bezetting van piratennest Algiers in 1830, maar onder Duitse goedkeuring volgde in 1881 ook Tunis. De Fransen verbonden hun gebieden in Afrika tot een groot rijk, en voegden hier Frans-Indochina aan toe. Na de bloederige bevrijdingsoorlogen in Algerije en Vietnam lieten de Fransen hun overige koloniën makkelijk onafhankelijk worden. De overige niet-onafhankelijk gebieden bleven onder Franse bestuur.
Tegenwoordig zijn heel wat voormalige Franse kolonies verenigd in de Francophonie.
Belgische koloniën.
Koloniën van België waren Belgisch-Congo en de mandaatgebieden Ruanda-Urundi (het huidige Rwanda en Burundi) en de Lado-enclave in Soedan. Dit was hoofdzakelijk te wijten aan koning Leopold II (1835-1909), die graag een kolonie voor zijn land wilde vestigen. Op de Conferentie van Berlijn werd de Congo aan hem toegewezen. De aldus ontstane Onafhankelijke Congostaat werd door de koning als privébezit persoonlijk geëxploiteerd als een wingewest met een humanitaire ramp tot gevolg. In 1908 nam België Congo over.
In de jaren 1840 kende de Compagnie belge de colonisation een kort koloniaal avontuur in Santo Tomas aan de kust van Guatemala.
Tussen 1880 en 1940 trokken meerdere landbouwfamilies naar Argentinië. De Colonia Belga te Villaguay in de provincie Entre Ríos, gesticht op 13 januari 1882 door Eugeen Schepers, had relatief veel succes. In de buurt bevond zich ook een kolonie Esperanza.
Van 1902 tot 1932 had België ook de Belgische concessie in Tianjin (China).
Duitse koloniën.
Duitsland was een relatieve laatkomer. Vóór de Duitse eenwording in 1871 had Brandenburg-Pruisen een kleine kolonie gehad, maar deze al vrij snel verkocht aan Nederland. Bismarck was ook helemaal geen voorstander van kolonialisme: het zou Engeland in de wielen rijden. Bovendien wilde hij nu juist Frankrijk aanmoedigen tot kolonialisme, om dit land het verlies van Elzas-Lotharingen te doen vergeten. De bevolking, legerstaf en keizer dachten hier echter anders over. Een actieve kolonisatiepolitiek was het gevolg, waarbij Duitsland echter genoegen moest nemen met de overgebleven resten: Duits-Zuidwest-Afrika, Duits-Togoland, Duits-Oost-Afrika, Duits-Kameroen, en een aantal Pacifische eilanden. De oude koloniale machten waren daar niet gelukkig mee; zo waren de Britten woedend over Duits-Oost-Afrika, dat hun plannen doorkruiste om van Alexandrië tot Kaapstad een continentale spoorlijn aan te leggen die al haar Afrikaanse koloniën verbond. Dit voedde weer de gedachte dat andere landen Duitsland zijn "plek onder de zon" misgunden. Na de Eerste Wereldoorlog verloor Duitsland zijn koloniale rijk, en werden zijn koloniën tot geallieerde mandaatgebieden verklaard.
Italiaanse koloniën.
Ook Italië was een laatkomer omdat het land, net als Duitsland, pas laat in 1870 verenigd werd. Het veroverde Italiaans-Somaliland, maar werd in 1896 bij Adowa door de Ethiopische keizer Menelik II verslagen. Dit was de eerste overwinning van een "gekleurd" land op een "blank" land, nog voor de Russisch-Japanse Oorlog (1904-1905). In een korte oorlog werd vervolgens in 1912 het Ottomaanse Rijk gedwongen Libië en een aantal eilanden af te staan. Na de Eerste Wereldoorlog trachtte Italië een koloniaal rijk in Turkije op te bouwen, maar liet dit land al vrij snel aan Mustafa Kemal Atatürk. In 1936 besloot Benito Mussolini de nederlaag van Adowa te wreken en heel Ethiopië te bezetten. Dit ging gepaard met een zeer vuile oorlog, waarin Ethiopiërs Rode Kruis-gebouwen bombardeerden en Italianen mosterdgas gebruikten. In 1939 werd het overzeese Albanië bezet. In de Tweede Wereldoorlog bereikte het Italiaanse koloniale rijk met de bezetting van Brits-Somaliland zijn grootste omvang, maar ging vervolgens geheel verloren aan de Geallieerden.
Russische koloniën.
In 1581 veroverde de Kozakkenhoofdman Jermak het kanaat Sibir, en bood de tsaar deze verovering aan. Dit maakte de weg vrij voor een Russische penetratie tot aan de Stille Oceaan. In de 18e eeuw werd zelfs Alaska gekoloniseerd, en zakten de Russen af tot in Californië, waar ze de Spanjaarden ontmoetten. Na de Krimoorlog (1853-1856) werd Alaska aan de Verenigde Staten verkocht, maar breidde Rusland sterk uit in Centraal-Azië. In de Russisch-Japanse Oorlog (1904-1905) leed Rusland echter een nederlaag tegen Japan, en bereikte zijn maximale omvang. Ruwweg dit gebied zou de uiteindelijke Sovjet-Unie worden, die in 1991 uiteenviel.
Na het uiteenvallen van de Sovjet-Unie verenigden een aantal voormalige Sovjet-staten zich in het Gemenebest van Onafhankelijke Staten (GOS), met uitzondering van de Baltische staten dat de Baltische Assemblee vormde.
De extreemrechtse Liberaal-Democratische Partij van Rusland streeft naar de grenzen van het Russische rijk met de voormalige Russische kolonies.
Amerikaanse koloniën.
De Verenigde Staten waren vroeger een kolonie geweest en keken met minachting neer op de Europese hebzucht. Ondertussen breidden de VS zichzelf wel in de 19e eeuw in hoog tempo uit. Na de oorlogen met Mexico was een enorm gebied beschikbaar, dat voortvarend door de Amerikanen bevolkt werd. In 1867 volgde de aankoop van Alaska, dat zeer waardevolle hulpbronnen bleek te hebben. De Amerikaanse marine breidde zich uit tot zij de omvang van de Britse naderde. Militaire steunpunten werden ingericht: in de Stille Oceaan zelfs bijna tot de kust van Japan. Na de oorlog met Spanje van 1898 werden de Filipijnen een Amerikaanse kolonie, die echter na de Tweede Wereldoorlog de onafhankelijkheid verkreeg.
De niet-onafhankelijke gebieden in de Caraïben en Oceanië vormen het Eilandgebied van de Verenigde Staten.

</doc>
<doc id="23308" url="https://nl.wikipedia.org/wiki?curid=23308" title="Kubieke meter">
Kubieke meter

De kubieke meter (symbool m³) is een inhoudsmaat en komt overeen met de inhoud van een kubus van 1 m lang, breed en hoog. 1 m³ of kubieke meter komt overeen met 1000 dm³ of 1000 l. 1 m³ is ook gelijk aan 1.000.000 cm³. Het is een afgeleide SI-eenheid.
In Nederland en België worden het drinkwater- en gasverbruik van huishoudens door water- en gasmeters in kubieke meters aangegeven. Een grote hoeveelheid gas (gas dat aanwezig is, of de opslagcapaciteit van een reservoir, of het totale verbruik in een bepaalde periode) wordt vaak uitgedrukt in de eenheid bcm ("billion cubic meter", miljard kubieke meter).
Omdat het volume van een bepaalde hoeveelheid gas sterk vermindert als het wordt samengeperst, worden gassen voor handelsdoeleinden gemeten in "normaal kubieke meter" (vaak aangeduid als Nm³, hoewel dit niet past in de SI-eenheden, en bovendien verwarring kan opleveren met de N van Newton). Een normaal kubieke meter is een hoeveelheid gas, technisch vrij van waterdamp, die bij de 'normaaltemperatuur', vaak 0 °C (273,15 K) en de 'normaaldruk', vaak 1,01325 bar, een volume inneemt van 1 m³.
Voor aardgas wordt het aantal kubieke meter daarenboven omgerekend naar dat van gas met een calorische bovenwaarde van 35,17 MJ per kubieke meter. Bij een gas dat bijvoorbeeld een 5% hogere calorische waarde heeft dan normaal, wordt 5% meer normaal kubieke meters in rekening gebracht. Bij de 'groothandel' in aardgas worden de hoeveelheden tegenwoordig niet meer in kubieke meters maar in kilowattuur verrekend.
Brandhout.
Bij brandhout worden in de volksmond vaak de termen "kuub" en "stere" (of "stère") gebruikt. Hoewel beide eenheden hetzelfde totaalvolume gebruiken (nl. 1 m × 1 m × 1 m), is het volume hout in beide eenheden verschillend. Met andere woorden: 1 kuub bevat niet hetzelfde volume hout als 1 stère.
Een kuub hout komt overeen met 1 m³ hout. Dit is een (theoretisch) massief blok hout van 1 m × 1 m × 1 m. Het soortelijk gewicht van hout in verse toestand bedraagt 600–1100 kg/m³. In de praktijk zit tussen het brandhout lucht, waardoor de kuub als eenheid in de praktijk niet bruikbaar is voor (brand)hout.
In de praktijk wordt voor brandhout de eenheid stère (of stere) gebruikt omdat deze makkelijk te meten is. In essentie drukt de eenheid stère een hoeveelheid brandhout uit die vervat zit in een volume van 1 m³. De officiële afkorting voor de eenheid stere is "st" maar de eenheid stere maakt geen deel uit van het moderne metrische systeem (SI-stelsel) en wordt dus niet gedefinieerd in het SI-stelsel. Er bestaan 3 varianten van de eenheid stere, waarvan 2 varianten in de praktijk bruikbaar zijn.
Het werkelijk volume hout in een stere hangt af van de hoeveelheid lucht tussen het hout. De waardes die volgen zijn louter indicatief.
Negentiende-eeuwse benaming.
In de 19e eeuw, toen een el officieel gelijkgesteld was aan een meter, werd de kubieke meter in Nederland ook 'teerling el' genoemd.

</doc>
<doc id="23310" url="https://nl.wikipedia.org/wiki?curid=23310" title="Chassidisch jodendom">
Chassidisch jodendom

Het chassidisch jodendom (ook bekend als chassidisme), van het Hebreeuwse: חסידות "Ḥasidut"; "de vromen", is een ultraorthodoxe richting binnen het jodendom. De belijders heten de chassidim of chassidiem. Het chassidisme vindt zijn oorsprong in Oost-Europa. Het chassidisme is een van de stromingen binnen het charedisch jodendom; de andere stroming is die van de mitnagdiem (wat staat voor tegenstanders). In plaats van mitnagdiem wordt ook wel de term Litouws jodendom gebruikt.
Het chassidisch jodendom bestaat uit vele bewegingen (chassidusen), die ieder hun eigen leider hebben. Deze leider staat bekend als een rebbe. Een rebbe is een spiritueel leider van een chassidische stroming, maar hoeft niet per se een grote geleerde te zijn. De positie van rebbe gaat vaak van vader op zoon.
Ontstaan.
Het chassidisme is in de eerste helft van de 18e eeuw ontstaan in Polen, de grondlegger is rabbijn Yisroel ben Eliezer (1698-1760), bijgenaamd de Ba'al Shem Tov (Hebreeuws voor "Meester van de Goede Naam"). Chassidim houden zich net als andere orthodoxe joden strikt aan de joodse wetgeving, zoals de spijswetten en kledingvoorschriften. Chassidische mannen dragen in het openbaar zwarte kleding en een hoed of keppeltje, aan de zijkant van hun hoofd dragen sommigen lange pijpenkrullen, "peies" genaamd. Vrouwen dragen een rok of jurk en moeten na hun huwelijk hun hoofd bedekken met een sjaal, hoed, muts of pruik. De volgelingen van Ba'al Shem Tov stichtten honderden chassidische bewegingen. Sommige daarvan waren zeer succesvol en tellen nog steeds tienduizenden aanhangers, andere zijn sinds de Shoah (Holocaust) niet meer aanwezig. Aan het eind van de 19e eeuw behoorde de meerderheid van de Oost-Europese joden tot het chassidisme. De chassidiem van Oost-Europa die niet voor de Duitse bezetting konden vluchten, zijn vrijwel allen vermoord in de Shoah.
Belangrijkste centra.
Prof. Marcin Wodziński heeft in 2016 een onderzoek uitgevoerd, op basis van eigen interne telefoonboeken en andere bronnen. Hij schatte dat er wereldwijd 129.211 chassidische huishoudens waren, ongeveer 5% van de geschatte totale Joodse bevolking. Van hen woonden 62.062 in Israël en 53.485 in de Verenigde Staten, 5.519 in het Verenigd Koninkrijk en 3.392 in Canada.
In Israël zijn de grootste chassidische concentraties te vinden in de ultraorthodoxe buurten van Jeruzalem - zoals Ramot Alon, Mea Sjearim, Batei Oengarin - in de steden Bnei Brak en El'ad, en in de Israëlische nederzettingen in de Westelijke Jordaanoever, zoals Modi'in Illit en Betar Illit. Er is een aanzienlijke aanwezigheid in andere specifiek orthodoxe gemeenten of enclaves, zoals Kiryat Sanz in Netanja.
In de Verenigde Staten wonen de meeste Chasidim in New York, alhoewel er in het hele land kleine gemeenschappen zijn. Brooklyn, Borough Park, Williamsburg en Crown Heights hebben allemaal een bijzonder grote chassidische bevolking. Dat geldt ook voor het gehucht Monsey in de staat New York. In dezelfde regio zijn New Square en Kiryas Joel snelgroeiende chassidische enclaves, gesticht door de Skver en de Satmar respectievelijk.
In Groot-Brittannië is Stamford Hill in Londen de thuisbasis van de grootste chassidische gemeenschap in het land, maar er zijn ook andere chassidische gemeenschappen in Londen. Ook in Prestwich in Manchester leeft een grote groep chassidiem.
In Canada is Kiryas Tosh een nederzetting die volledig wordt bevolkt door Tosh chassidiem, en er zijn meer aanhangers van andere sekten in en rond Montréal.
In Joods Antwerpen wonen naar schatting circa 20.000 joden waarvan tussen 35 en de 40 procent van hen charedisch; onder hen zijn veel chassidiem.
Chassidische bewegingen.
In het Chassidisch jodendom bestaan meerdere bewegingen, zoals de Breslov, Lubavitch (Chabad), Satmar, Ger, en Bobov. Deze worden door rebbes geleid; de opvolgende rebbe is meestal een zoon of naast familielid van de voorgaande rebbe. Sommige bewegingen, zoals Breslov en Lubavitch, hebben geen levende rebbe meer. Bewegingen die bekendstaan om hun extreem antizionistische houding, zijn o. a. Satmar, Toldos Aharon en Dushinsky.
Dit is een gedeeltelijke lijst van de bewegingen, waarbij de grotere groepen vet zijn gemaakt:
Deze bewegingen, waarin een overleden rebbe meestal door zijn oudste zoon, of wanneer hij alleen dochters heeft, door zijn oudste schoonzoon wordt opgevolgd, neigen ertoe bij het kiezen van een rebbe in een intern conflict te geraken over wie de volgende rebbe zal zijn en vervolgens in twee stromingen op te breken. Dit gebeurde inmiddels bij Belz, Bobov, Toldos Aharon en is thans met Satmar het geval.
Neo-chassidisme.
Behalve het klassieke chassidisme, dat simpelweg een onderdeel van het (ultra-)orthodoxe jodendom is, bestaat er ook een beweging van niet-orthodoxe joden, die bepaalde chassidische dingen leren. In West-Europa werd deze richting vooral bekend door de boeken van Martin Buber.

</doc>
<doc id="23311" url="https://nl.wikipedia.org/wiki?curid=23311" title="Chassidisch">
Chassidisch



</doc>
<doc id="23312" url="https://nl.wikipedia.org/wiki?curid=23312" title="Denktank">
Denktank

Een denktank is een organisatie van adviseurs, wetenschappers of commentatoren die zich in een bepaald onderwerp verdiepen en daarover publiceren. Denktanks focussen op maatschappelijke en politieke problemen en formuleren adviezen over mogelijke oplossingen. Officieel zijn ze onafhankelijk - in tegenstelling tot belangenorganisaties zoals werkgeversorganisaties, vakbonden en ngo’s hebben ze doorgaans geen leden - maar kunnen wel een instrument zijn van een ideologische strekking of maatschappelijke groep. Zo bleken sommige Amerikaanse denktanks in het politieke debat gefinancierd door bedrijven uit de defensiesector.
Denktanks zijn dikwijls gelieerd aan een politieke partij (in Nederland worden die wetenschappelijk bureau genoemd) maar ongebonden bij formuleren van hun standpunten. In Brussel zijn verscheidene denktanks gevestigd om te lobbyen bij de Europese Unie. In de Amerikaanse politiek bepalen denktanks in sterke mate de politieke koers. Sinds 1989 publiceert TTCSP, een onderzoeksgroep van de Universiteit van Pennsylvania, een jaarlijkse lijst 's werelds meest invloedrijke denktanks waarin er in 2019 60 Belgische en 83 Nederlandse waren opgenomen.
Financiering.
De financiering van denktanks kan bestaan uit overheidssubsidies, donaties van bedrijven, filantropische organisaties, belangengroepen of vermogende individuen, en inkomsten uit consultancy, abonnementen, de verkoop van onderzoeksrapporten, of het organiseren van evenementen. 
Om het risico van beïnvloeding door financiers te verminderen en de integriteit van denktankonderzoek te waarborgen, is transparantie van cruciaal belang, evenals ethische richtlijnen en beleidsmaatregelen om de onafhankelijkheid van het onderzoeksteam te waarborgen. Organisaties zoals Transparency International, Brookings Institution of het door Open Society Foundations gefinancierde Transparify peilen naar de transparantie in de financiering van denktanks, en publiceren daarover rapporten. Binnen de Europese Unie heeft de denktankkoepel European Policy Institutes Network (EPIN) een overzicht, in het Verenigd Koninkrijk voerde openDemocracy onderzoek. 
België.
Zie voor denktanks van politieke partijen Studiedienst
Nederland.
Zie voor denktanks van politieke partijen Wetenschappelijk bureau

</doc>
<doc id="23314" url="https://nl.wikipedia.org/wiki?curid=23314" title="RAND Corporation">
RAND Corporation

The RAND Corporation is een Amerikaanse denktank, in 1946 opgezet door de Amerikaanse luchtmacht onder contract van de Douglas Aircraft Company. In mei 1948 werd RAND een onafhankelijke organisatie zonder winstoogmerk. Het letterwoord RAND is een samentrekking van "research and development".
RAND-onderzoek richt zich op het ontwikkelen van oplossingen voor complexe problemen door onderzoekers van verschillende academische specialisaties bij elkaar te brengen en op het verschaffen van praktische begeleiding door inzicht te verschaffen in beleidskeuzen en barrières voor beleidsimplementatie.
Historisch gezien heeft RAND een sterke focus op defensie - volgens het jaarrapport van 1994 heeft twee derde van het onderzoek te maken met de Amerikaanse nationale veiligheid: Project Air Force, het Arroyo Center (dat voor het Amerikaanse leger werkt) en het National Defense Research Institute. Anno 2004 is het aandeel van het onderzoek naar veiligheid en defensie afgenomen tot de helft. De rest van het onderzoek gaat voornamelijk over gezondheid, maar ook onderwijs, justitie, bevolkingsonderzoek en internationale economie.
Het meeste onderzoek wordt gedaan in opdracht van de overheid. In Europa voert de organisatie beleidsadvies uit onder de naam RAND Europe, vanuit kantoren in Cambridge en Brussel.

</doc>
<doc id="23315" url="https://nl.wikipedia.org/wiki?curid=23315" title="Vinex">
Vinex

Vinex is de afkorting voor "Vierde Nota Ruimtelijke Ordening Extra", een nota ruimtelijke ordening van het Nederlandse ministerie van VROM uit 1991. Deze notitie, een vervolg op de Vierde nota ruimtelijke ordening uit 1988, bevat uitgangspunten voor de bouw van nieuwe woningbouwlocaties voor de periode tussen 1 januari 1995 en 1 januari 2005. Voor een aantal steden werd daarbij de richting aangegeven waar de nieuwe uitbreiding zou kunnen plaatsvinden; formeel gesproken was het echter aan provincies en samenwerkende gemeenten om de locaties te bepalen. Deze locaties aan de rand van grote steden voor massale nieuwbouw worden vaak "Vinex-locaties" of "Vinex-wijken" genoemd. De voorloper van de Vinex-wijk is de bloemkoolwijk. Sinds 2004 worden woonwijken ingericht op basis van de Nota Ruimte.
In het dagelijks gebruik wordt het begrip 'Vinex-wijk' breder uitgelegd. Strikt genomen worden met Vinex-wijken die uitleglocaties bedoeld die zijn vastgelegd in de convenanten tussen Rijk en de lagere overheden en die tussen 1995 en 2005 zijn verwezenlijkt. In het algemeen gebruik is 'Vinex-wijk' evenwel een synoniem geworden voor grootschalige nieuwbouwprojecten in het algemeen, ook die buiten de periode 1995-2005 zijn verwezenlijkt of buiten de vastgestelde locaties.
Uitgangspunten van het Vinex-beleid.
Om de verdere bevolkingsgroei van Nederland te accommoderen werd in het Vinex-document een aantal uitgangspunten vastgesteld voor de bouw van nieuwe woongebieden vanaf circa 1995. Het belangrijkste uitgangspunt was dat nieuwe woonwijken dicht bij de bestaande stadscentra moesten worden gepland. Hiermee moest worden bijgedragen aan de volgende doelen:
De Vinex-wijken moesten de zogenaamde 'goedkope scheefheid' op de woningmarkt verminderen. Dat wil zeggen dat bepaalde huishoudens in een 'te goedkope' woning wonen, waardoor deze woningen niet meer beschikbaar zijn voor huishoudens met een lager inkomen. Men probeerde het tekort aan goedkope woningen op te lossen door rijkere huishoudens naar de duurdere woningen in de Vinex-wijken te lokken. Alhoewel de rijksoverheid in uitvoeringscontracten met regionale overheden heeft aangegeven dat er maximaal 30% sociale woningen in de Vinex-wijken gebouwd mocht worden, is dit door deze regionale overheden en gemeenten veelal uitgelegd als dat er precies 30% goedkopere woningen gebouwd moesten worden.
Misverstand.
Over Vinex en de Vinex-wijken bestaan enkele misverstanden. Ten eerste zijn de Vinex-locaties niet door de Rijksoverheid opgelegd maar in overleg met de lagere overheden (gemeente en provincie) bepaald. Ten tweede heeft Vinex niet alleen betrekking op de grootschalige nieuwbouwwijken die in de periode na 1993 aan de randen van verschillende steden zijn verrezen maar ook op binnenstedelijke (her)ontwikkeling in die periode. Van de bouwopgave lag 39% in het binnenstedelijk gebied.
Lijst van Vinex-locaties.
Met "Vinex-locatie" bedoelt men veelal wat officieel een "Vinex-uitleglocatie" heette, dus een nieuwbouwwijk buiten de bestaande woonplaatsen, in tegenstelling tot binnenstedelijke nieuwbouw. Het ging om locaties die waren overeengekomen in akkoorden tussen het Rijk en provincies of regio's.

</doc>
<doc id="23316" url="https://nl.wikipedia.org/wiki?curid=23316" title="Universiteit Utrecht">
Universiteit Utrecht

De Universiteit Utrecht (UU) is een Nederlandse universiteit in de stad Utrecht (tot 20 oktober 1992 bekend als de Rijksuniversiteit te Utrecht (RUU)). Met bijna 40.000 studenten (en een jaarlijkse instroom van 7.000 nieuwe studenten) is de UU een van de grootste universiteiten van Nederland. Aan de universiteit zijn ongeveer 10.000 medewerkers verbonden, waarvan meer dan 700 hoogleraren. De universiteit biedt bacheloropleidingen, minors, masteropleidingen en promotietrajecten. Er zijn zeven faculteiten. In 2023 bedroeg het totale jaarbudget circa 1.1 miljard euro.
Geschiedenis.
In 1634 ontstond de Utrechtse illustere school waar, na de Latijnse school, een vervolgopleiding kon worden gevolgd. De illustere school werd verbonden aan de Hiëronymusschool en twee jaar later verheven tot universiteit. De opening van de Universiteit Utrecht vond plaats op 26 maart 1636. De inaugurale rede werd gehouden door de invloedrijke hoogleraar theologie Gisbertus Voetius; de eerste rector magnificus was hoogleraar rechten en wiskunde Bernardus Schotanus. De universiteit koos de zinspreuk "Sol Iustitiae Illustra Nos" (Zonne der gerechtigheid verlicht ons, afgeleid van Maleachi 3:20) en een zon (sol) als wapensymbool. De universiteit telde bij de opening enkele tientallen studenten en er werkten zeven hoogleraren aan vier faculteiten: de filosofische, die een propedeutische opleiding aan alle studenten bood, en de drie hogere faculteiten, de theologische, de juridische en de medische.
Utrecht bloeide in de zeventiende eeuw op, ondanks de concurrentie van de oudere universiteiten van Leiden (1575), Franeker (1585) en Groningen (1614) en van de illustere scholen van Harderwijk (1599, universiteit vanaf 1648) en Amsterdam (1632). Vooral Leiden was een geduchte concurrent van Utrecht. Daarom moesten er de nodige investeringen worden gedaan. De stadsbibliotheek in de Janskerk kreeg de functie van universiteitsbibliotheek. Het Catharijnegasthuis werd voor de medische faculteit in 1636 een academisch ziekenhuis. Een medische kruidentuin kon in 1639 worden aangelegd op bolwerk Sonnenborgh. Drie jaar daarna richtte men op de Smeetoren een sterrenwacht in, die later ook gebruikt werd voor weerkundige waarnemingen. In deze beginjaren werd tevens de Maliebaan geopend waar het maliespel gespeeld kon worden.
De universiteit trok vele studenten uit het buitenland aan, met name Duitsers, Engelsen en Schotten. Zij waren getuigen van de intellectuele en theologische strijd die de aanhangers van de nieuwe filosofie (René Descartes woonde een tijdlang in Utrecht) leverden met de aanhangers van de orthodoxe theoloog Voetius, de eerste hoogleraar van de universiteit.
De Franse bezetter degradeerde in 1810 de Utrechtse universiteit tot 'école secondaire' (middelbare school), maar na de oprichting van het Koninkrijk der Nederlanden in 1813 kreeg de universiteit haar oude rechten terug. In 1817 werden Leiden, Groningen en Utrecht de drie Rijksuniversiteiten (zgn. 'hoge scholen') van het Noordelijke deel van de nieuwe staat. Leiden kreeg de titel van 'eerste' hoge school. Utrecht speelde een prominente rol in de opbloei van de Nederlandse natuurwetenschap. Rond 1850 vormde zich de zogenaamde 'Utrechtse school' in de natuurwetenschappen, met als kopstukken de hoogleraren Harting, Mulder, Buys Ballot en Donders. Zij introduceerden het onderwijslaboratorium als oefenplaats voor hun studenten. De Rijks Veeartsenijschool werd in 1918 een hogeschool en vanaf 1925 de faculteit Diergeneeskunde van de universiteit.
Met het begin van de Tweede Wereldoorlog bleef de universiteit geopend. Rector Kruyt ontsloeg in november 1940 de drie joodse hoogleraren (Ornstein, Wolff en Roos) en vier joodse assistenten (Katz, Fischer, Pais en Van der Hoeven) en deed daarna een "dringend beroep" op de Utrechtse studenten om niet als in Leiden en Delft in opstand te komen. "Nooit probeerden de Utrechtse bestuurders de vaak onduidelijke maatregelen [van de Duitsers] te interpreteren ten faveure van de [joodse] betrokkenen. In geval van twijfel vroeg men stelselmatig om precisie bij het departement van Onderwijs, wat consequent tot verscherping van de verordeningen leidde." Ook Joodse studenten werden buiten de universiteit gezet. Eind 1942 eiste de Duitse bezetter de naamregisters op in verband met tewerkstellingen. De universiteit weigerde deze te overhandigen. Een aantal studenten ging er vervolgens toe over om de studentenadministratie in brand te steken. Sommige studenten verzorgden onderdak voor kinderen uit joodse families via het Kindercomité en Kindjeshaven. Studente Truus van Lier ging over tot gewapend verzet en schoot in 1943 de Utrechtse NSB-hoofdcommissaris van politie G.J. Kerlen dood.
Vanaf de jaren 1960 is een aanzienlijk deel van de universiteit verhuisd naar De Uithof dat het meest oostelijke deel van de stad beslaat en ten zuiden van De Bilt ligt.
De Universiteit Utrecht is vertegenwoordigd in de Stichting Academisch Erfgoed, een stichting die als doel heeft om universitaire collecties en cultuurschatten in stand te houden.
In 2020 was de Universiteit Utrecht mede-initiatiefnemer van de Data- en Kennishub Gezond Stedelijk Leven, een onafhankelijk en open platform van publieke en private organisaties die samen werken aan een gezonde stedelijke leefomgeving. Sinds januari 2020 coördineert de Universiteit Utrecht het landelijke Exposome-NL consortium dat samenwerkt op het gebied van exposoom onderzoek.
Bestuur.
Het College van Bestuur (CvB) bestaat uit:
Naast het CvB is er een Raad van Toezicht, een toezichthoudend orgaan van de universiteit, bij wet voorgeschreven. De vijf leden van de raad worden voor vier jaar benoemd door de minister van Onderwijs, Cultuur en Wetenschap.
Universitaire Bestuursdienst.
Het College van Bestuur (CvB) en de universiteit worden ondersteund door de Universitaire Bestuursdienst (UBD). De verschillende directies van de UBD geven beleidsadvies en voeren diensten uit op het gebied van onderwijs, onderzoek, administratie, IT, ontwikkeling en beheer van vastgoed, juridische zaken, enzovoort. Ook het Centrum voor Wetenschap en Cultuur (CWC) is onderdeel van de UBD. Het CWC bestaat uit met het Universiteitsmuseum Utrecht (UMU) (met de Oude Hortus), het Programmabureau dat onder andere de lezingenreeks Studium Generale organiseert en Parnassos Cultuurcentrum, waar studenten en medewerkers cursussen kunnen volgen in bijvoorbeeld muziek, dans, theater, fotografie, en waar voorstellingen worden gegeven.
Faculteiten.
De gebouwen van de Universiteit Utrecht zijn over de stad verspreid. De meeste faculteiten zijn gevestigd in De Uithof. Twee grote faculteiten (Geesteswetenschappen en Recht, Economie, Bestuur en Organisatie) zijn gevestigd in de binnenstad.
De zeven faculteiten van de UU zijn:
Naast de faculteiten zijn er binnen de UU nog 7 graduate schools en twee onderwijsinstituten:
Faculteit Bètawetenschappen.
De faculteit Bètawetenschappen is in november 2004 ontstaan als fusie en bestaat uit de volgende departementen:
Voorheen waren dit zelfstandige faculteiten, behalve de laatste twee, die samen een faculteit vormden.
De bacheloropleiding Biomedische Wetenschappen wordt samen door de faculteiten Bètawetenschappen, Diergeneeskunde en Geneeskunde aangeboden, en bevindt zich onder de faculteit Geneeskunde.
Studieverenigingen.
De faculteit Bètawetenschappen kent zes studieverenigingen, die opkomen voor de belangen van studenten, maar vooral ook studie-inhoudelijke en sociale activiteiten organiseren:
Faculteit Diergeneeskunde.
De faculteit Diergeneeskunde is de enige instelling in Nederland waar dierenartsen worden opgeleid, met ongeveer 1500 studenten en 1000 medewerkers. Deze faculteit bestaat uit de volgende departementen met daaronder afdelingen:
Om het onderwijs en onderzoek te faciliteren, beschikt de faculteit Diergeneeskunde over drie universiteitsklinieken:
Hier kunnen verschillende diersoorten op (meestal) doorverwijzing specialistische zorg krijgen, waarbij gelijktijdig studenten worden opgeleid. Gezamenlijk vormen de drie klinieken een academisch dierenziekenhuis, het grootste academische dierenziekenhuis buiten de Verenigde Staten.
De bacheloropleiding Biomedische Wetenschappen wordt samen door de faculteiten Bètawetenschappen, Diergeneeskunde en Geneeskunde aangeboden, en bevindt zich onder de faculteit Geneeskunde.
Faculteit Geesteswetenschappen.
De faculteit Geesteswetenschappen is opgedeeld in vier verschillende departementen:
De faculteit Geesteswetenschappen is een van de grootste faculteiten van de Universiteit Utrecht, verantwoordelijk voor meer dan 26 bacheloropleidingen en meer dan 32 masterprogramma's, plus zeven educatieve masters.
Studieverenigingen.
De faculteit Geesteswetenschappen kent verschillende studieverenigingen, die opkomen voor de belangen van studenten, maar vooral ook studie-inhoudelijke en sociale activiteiten organiseren, waaronder:
Faculteit Geneeskunde.
Het onderwijs dat gegeven wordt door de faculteit geneeskunde wordt veel in samenwerking gedaan met het UMC Utrecht. Onder de faculteit geneeskunde vallen 2 bacheloropleidingen en 3 masteropleidingen:
Faculteit Geowetenschappen.
De faculteit Geowetenschappen is met 4 bacheloropleidingen en 16 masteropleidingen het grootste opleidingscentrum op het terrein van geowetenschappen met ongeveer 3200 studenten. Deze faculteit bestaat uit de volgende departementen:
Faculteit Recht, Economie, Bestuur en Organisatie.
De faculteit Recht, Economie, Bestuur en Organisatie (afgekort REBO) bestaat uit de volgende departementen:
Studieverenigingen.
De faculteit Recht, Economie, Bestuur en Organisatie kent drie studieverenigingen, die opkomen voor de belangen van studenten, maar vooral ook studie-inhoudelijke en sociale activiteiten organiseren:
Faculteit Sociale Wetenschappen.
De faculteit Sociale Wetenschappen bestaat uit de volgende departementen:
Campus.
De Universiteit heeft ervoor gekozen een flink deel van haar budget in moderne architectuur in De Uithof te investeren. Zodoende staan er nu onder andere het Educatorium van Rem Koolhaas, een studentencomplex van Rudy Uytenhaak en een bibliotheek van Wiel Arets. De campus trekt daardoor veel bezoekende architectuurstudenten. In 2011 is het David de Wiedgebouw (vernoemd naar David de Wied) in gebruik genomen, ontworpen door Herman Hertzberger en Laurens Jan ten Kate.
Tot 2020 had de campus de naam ‘De Uithof’, dit kwam van een oude boerderij die jarenlang op het terrein gevestigd was. Het hele landbouwgebied hoorde bij het toenmalige klooster Oostbroek. In 2020 is de universiteit begonnen met een rebranding van de campus onder de nieuwe naam "Utrecht Science Park".
Studentenleven.
Het studentenleven speelt zich af bij studie- en studenten(sport)verenigingen.
Zie voor een opsomming:
Enkele bekende alumni en medewerkers.
Een aantal bekende personen is alumnus en/of (voormalig) medewerker van de UU, onder wie enkele winnaars van de Nobelprijs. Onder de eredoctores van de Universiteit Utrecht geniet vooral Winnie Mandela bekendheid (1986).
Zie: Lijst van alumni en medewerkers van de Universiteit Utrecht&lt;br&gt;
Zie: Lijst van eredoctoraten van de Universiteit Utrecht

</doc>
<doc id="23319" url="https://nl.wikipedia.org/wiki?curid=23319" title="Departement">
Departement

 
Een departement is een afdeling, vaak gebruikt om een bepaald gebiedsdeel in een land of afdeling van een vereniging of organisatie mee aan te duiden. Zo wordt de benaming in België ook in het onderwijs gebruikt voor een subfaculteit of vakgroep. Tevens wordt het woord departement gebruikt in het leger om een legeronderdeel mee aan te duiden.
België.
Bij de Vlaamse overheid houden, sedert de hervorming Beter Bestuurlijk Beleid van 2006, de "departementen" zich voornamelijk bezig met beleidsvoorbereiding, de "agentschappen" met de uitvoering. Als overkoepelende benaming voor een departement en bijbehorende agentschappen wordt de term ministerie gebruikt. Sinds de "Copernicushervorming" wordt de term ministerie echter alleen gebruikt voor Vlaamse aangelegenheden; de voormalige federale ministeries worden nu de Federale overheidsdiensten genoemd.
Nederland.
In Nederland worden ministeries aangeduid als departementen.
Nederland kende departementen in die zin (in plaats van de "gewesten" of "provincies" die waren afgeschaft) tijdens de Franse Tijd: gedurende de Bataafse Republiek (9 departementen), het Bataafs Gemenebest (8 departementen), het Koninkrijk Holland (9 departementen) en gedurende de inlijving bij het Franse Keizerrijk, begin 19e eeuw.
Bestuurslaag.
Het woord wordt in een aantal landen gebruikt om een lagere bestuurslaag aan te duiden, Frankrijk is hiervan het bekendste voorbeeld. Zie onderstaande links:

</doc>
<doc id="23321" url="https://nl.wikipedia.org/wiki?curid=23321" title="Jos Verstappen">
Jos Verstappen

Johannes Franciscus (Jos) Verstappen (Montfort, 4 maart 1972) is een Nederlands voormalig Formule 1- en A1GP-coureur. Hij kwam na een succesvolle kart-periode uit in diverse autoklasses en zou uiteindelijk van 1994 tot en met 2001 en in 2003 uitkomen in de Formule 1. Hierna reed hij nog twee jaar in de A1GP en in later jaren enkele malen in de 24 uur van Le Mans. Sinds 2022 komt hij uit als rallycoureur.
Loopbaan.
Verstappen begon op achtjarige leeftijd met karten en binnen korte tijd deed hij ook mee aan nationale wedstrijden. In 1984 werd hij Nederlands kampioen bij de junioren. Hij bleef succesvol en won in 1989 een groot aantal internationale races en twee Europese titels. Tot 2016 bleef hij actief in de kartsport; bij de begeleiding van karters en bij het team van CRG Holland.
Aan het eind van 1991 maakte hij de overstap naar de autosport nadat hij tijdens een test voor Van Amersfoort Racing, geregeld door zijn nieuwe manager Huub Rothengatter, in een Formule Ford auto op Zandvoort een goede tijd wist neer te zetten. Hij ging rijden in de Formule Opel Lotus, een klasse waarin gereden wordt met identieke auto's. Dit bij het team van Frits van Amersfoort (Van Amersfoort Racing). Hij won direct het Benelux kampioenschap, en hij kreeg een aanbod om Formule 3 te rijden. Ook daar maakte hij grote indruk en won verschillende internationale wedstrijden, zoals de Marlboro Masters van 1993 en het Duits Formule 3 kampioenschap.
1994.
In 1994 werd hij als test- en reservecoureur aangenomen in het Benetton team. Hier reed hij na een testongeluk van JJ Lehto, die een nekwervel brak, een aantal wedstrijden als tweede rijder van het team naast Michael Schumacher. Verstappen maakte zijn debuut in het Benetton Formule 1-team tijdens de Grand Prix van Brazilië. Tijdens deze race werd hij echter tijdens een inhaalmanoeuvre getorpedeerd door Eddie Irvine (Jordan), waardoor Verstappen over de kop sloeg, maar ongedeerd bleef.
Een hoogtepunt in dit seizoen was Verstappens derde plaats tijdens de Grand Prix van Hongarije. Een rariteit was een ongeluk tijdens een training voor de GP van Frankrijk op Magny Cours, waarbij Verstappen zijn bolide in de pitmuur boorde. Door de rondvliegende brokstukken ging een installatie van televisies verloren. Dit ongeluk was er rechtstreeks de aanleiding toe, dat er momenteel (2019) plexiglas tussen deze apparatuur en de racebaan is aangebracht. Tijdens een pitstop om bij te tanken bij de GP van Duitsland op Hockenheim werd er benzine op hete auto-onderdelen gemorst waardoor de auto, met Verstappen erin, korte tijd in lichterlaaie stond. Dit leverde hem een lichtelijk verbrande neus op door het geopende vizier van zijn helm, wat toen niet ongebruikelijk was. Sindsdien hielden coureurs tijdens het bijtanken hun vizier dicht. In 2010 werd bijtanken tijdens pitstops in de Formule 1 verboden. De race erna was de GP van Hongarije, waar Verstappen zijn eerste podium behaalde. Hij werd derde, nadat Martin Brundle in de laatste ronde zijn auto stuk had zien gaan. De daaropvolgende race, de GP van België, werd Verstappen weer derde, nadat Michael Schumacher was gediskwalificeerd vanwege een te ver afgesleten bodemplaat. Later haalde hij in de GP van Portugal dankzij een vijfde plaats nog 2 punten, zodat zijn totaal op tien punten kwam in 10 wedstrijden. Tijdens de laatste twee races werd Verstappen vervangen door Johnny Herbert.
1995 – 2003.
In 1995 werd hij bij Simtek geplaatst. De auto was ontworpen door Nick Wirth en werd aangedreven door een Ford-Cosworthklantenmotor. Zijn teamgenoot dat jaar was de Italiaan Domenico Schiattarella. In Argentinië liet Verstappen zien waartoe de Simtek in staat was door met Gerhard Berger (Ferrari) om de 5e plaats te strijden, ondanks het gemis van het nodige vermogen. Versnellingsbakproblemen verhinderden een puntenfinish. Na de Grand Prix van Monaco trok Simtek vanwege financiële problemen de stekker uit het Formule 1-project en was het seizoen voor Verstappen voorbij. Verstappen deed nadien nog wat testwerk voor Benetton en Ligier.
In 1996 reed Verstappen voor het Arrows Formule 1-team van Tom Walkinshaw. Teamgenoot van Verstappen was de Braziliaan Ricardo Rosset, die zijn stoeltje met name aan zijn vele miljoenen aan sponsorgeld te danken had. De Arrows (voorheen Footwork) was een auto met potentie maar de onbetrouwbare Hart V8-motor zorgde voor veel mechanische pech. Tevens werd de auto door problemen met de overname van het team gedurende het seizoen niet of nauwelijks doorontwikkeld, hetgeen in de Formule 1 "stilstand is achteruitgang" betekent. Verstappen scoorde dat seizoen 1 punt door in Argentinië als zevende te trainen en na prachtige gevechten met David Coulthard (McLaren) en Eddie Irvine (Ferrari) als 6e te finishen. Tijdens de GP van België brak een onderdeel van de wielophanging van de auto van Verstappen af, waardoor hij hard en met hoge snelheid crashte. Dit leverde hem een langdurige nekblessure op. Het is dat er dat jaar voor het eerst met de hoge cockpitrand werd gereden, anders had Verstappen dit ongeluk waarschijnlijk niet overleefd.
In 1997 ging hij naar het Tyrrell-Ford team. Teamgenoot van Verstappen was de Fin Mika Salo. Ondanks de hoge verwachtingen voorafgaand aan het seizoen waren beide Tyrrells veelal in de achterhoede te vinden. De Tyrrell werd aangedreven door een Ford-Cosworth V8-motor, die de compacte maar zeer kwetsbare Yamaha V10 van het jaar ervoor had vervangen. De auto, ontworpen door Harvey Postlethwaite, was met name door een gebrek aan motorvermogen en het niet testen van de auto en nieuwe onderdelen gedurende het seizoen niet in staat om een serieuze gooi te doen naar de punten. Geld om te testen was er nauwelijks. Tyrrell kwam halverwege het seizoen wel op de proppen met de veel besproken "X-wings" een soort extra vleugels, lijkend op armen, aan beide kanten op de auto naast de coureur om meer neerwaartse druk te genereren. Salo scoorde met een 5e plaats in de regenachtige Grand Prix van Monaco de enige punten voor het team door niet te tanken tijdens de eerder afgevlagde race. Verstappen behaalde in dezelfde race met een achtste plaats zijn beste resultaat van dat jaar.
Verstappen verklaarde na de Grand Prix van Duitsland (Hockenheim) op de lange rechte stukken niet eens van het gas af te hoeven om ingehaald te kunnen worden door de fabrieksmotoren van Ferrari, Mercedes en Renault, hetgeen aangaf hoeveel vermogen de Ford-Cosworth V8 tekortkwam ten opzichte van de 10-cilinders van de concurrentie. Ondanks een update van de motor gedurende het seizoen, kon het gat met de middenmoot niet worden gedicht.
In 1998 wist Verstappen geen racezitje te bemachtigen. Tyrrell werd eind 1997 verkocht aan een zakenimperium onder leiding van Craig Pollock. Deze was destijds de manager van Jacques Villeneuve. Het Tyrrell team concentreerde zich al voordat het nieuwe seizoen was begonnen op het seizoen erna. Het team werd na dit seizoen omgedoopt in BAR. De nieuwe eigenaar koos in het laatste jaar van Tyrrell voor de miljoenen van Ricardo Rosset in plaats van het talent van Verstappen.
Begin 1998 wordt Jos door het Benetton Formule 1-team gevraagd wat testwerk te doen, maar een gebrek aan sponsorgeld verhinderde een vaste aanstelling als testrijder voor het hele seizoen. Later dat jaar toonde Stewart Grand Prix interesse in Verstappen als vervanger van de tegenvallend presterende Deen Jan Magnussen. Het kwam tot een test en een racecontract voor de rest van het seizoen. Verstappen reed 9 races en zijn teamgenoot was de Braziliaan Rubens Barrichello. Verstappen deed het direct een stuk beter dan Magnussen door dicht bij en zelfs voor Barrichello te kwalificeren. De Stewart was geen betrouwbare auto en van zijn 9 races viel hij er 6 uit door motor- en versnellingsbakproblemen. De enige kans op punten dat seizoen was tijdens de Grand Prix van België, maar ook in deze race liet de Ford-motor ondanks de verzachtende omstandigheden (regen) Verstappen in de steek. Het beste resultaat dat seizoen was een 12e plaats. De relatie met Stewart werd naarmate het seizoen vorderde slechter, doordat het team Verstappen in minder materiaal liet rijden dan zijn teamgenoot. Aan het einde van het seizoen was het dan ook geen verrassing dat beide partijen niet met elkaar verder wilden en Verstappen op zoek moest naar een nieuw team.
Eind 1998 werd hij aangenomen door het nog in ontwikkeling zijnde Honda-team als test- en racecoureur. Het plan was om in 1999 niet deel te nemen aan de Grands Prix, maar uitsluitend te ontwikkelen en te testen. Verstappen zou dan een van de twee racecoureurs worden in 2000 en direct een snelle competitieve Formule 1-auto ter beschikking krijgen. Helaas kreeg dit verhaal geen vervolg door het overlijden van teammanager en hoofdontwerper Harvey Postlethwaite. Deze was de drijvende kracht achter het project en Honda durfde het project mede door zijn overlijden niet verder meer aan.
In 2000 bemachtigde Verstappen een stoeltje bij Arrows, een team met potentie. Deze potentie kwam er sporadisch uit. De auto was snel, er lag een in 1998 door Renault ontwikkelde motor in, die was overgenomen door Supertec. Helaas zorgden de vele technische problemen ervoor dat niet alleen Verstappen, maar ook zijn teamgenoten Pedro de la Rosa en Enrique Bernoldi de finishvlag vaak niet haalden. Desondanks scoorde Verstappen in Canada (5e) en Italië (4e) punten voor het team. Verstappen reed in de Grand Prix van Canada met een oranje helm, speciaal ontworpen als extra steun in de rug voor het Nederlands voetbalelftal dat dat jaar het EK in eigen land speelde. Prompt scoorde Verstappen met deze helm de eerste punten van het seizoen.
Daarnaast was het voor het eerst in zijn carrière dat Verstappen na de winter weer bij hetzelfde team zat.
In 2001 liet Verstappen in de Arrows wel enkele mooie dingen zien, maar tot echte resultaten kwam het weer niet. De Supertec-motor was vervangen door een Asiatech, maar was in feite de niet verder ontwikkelde Peugeot-motor van het jaar daarvoor, en dat bleek gedurende het seizoen. De beloofde doorontwikkelingen aan de auto bleven ook achterwege. In de tweede race, de Grand Prix van Maleisië, kende Verstappen een superstart en lag hij binnen één ronde op de zesde positie na vertrek vanaf plaats 18. In de regen wist hij zelfs op te schuiven naar de tweede plaats. Ondanks kranig verweer in gevechten om posities met Heinz-Harald Frentzen, Mika Häkkinen en Michael Schumacher, eindigde hij op een opdrogende baan pas als zevende.
Tijdens de GP van Brazilië kende Verstappen een ongelukkig moment toen hij de leider in de wedstrijd, Juan Pablo Montoya, van achteren aanreed en uitschakelde toen deze hem op een ronde achterstand zette. Het enige punt voor Arrows werd door Verstappen in Oostenrijk behaald, dankzij een zesde plaats. In Canada lag Verstappen met een zesde plaats nog eens op koers voor punten toen zijn remmen het begaven en hij uitviel.
In de winter werd duidelijk dat Arrows geldproblemen had. Jos werd uiteindelijk, met het contract voor 2002 al getekend, opzijgezet voor het sponsorgeld van Heinz-Harald Frentzen. Arrows startte het seizoen 2002 nog wel, maar halverwege hield de renstal op te bestaan omdat het geld op was.
In 2003 reed Verstappen voor European Minardi. Minardi was in deze jaren een team dat steevast in de achterhoede verkeerde en dus zelden punten scoorde. Ondanks zijn ervaring kon Verstappen geen potten breken in de Minardi. Verstappen verliet aan het eind van het seizoen gefrustreerd de Italiaanse renstal, omdat hij er geen trek meer in had om nog een jaar in de achterhoede te rijden. Verstappen bewees dat jaar nog maar eens een uitstekende coureur in de regen te zijn. In de eerste kwalificatieronde (Q1) van de GP van Frankrijk reed Verstappen in de Minardi de snelste tijd en tijdens de regenrace van Brazilië streed Verstappen lang mee om de podiumplekken.
2005.
Verstappen werd rijder bij het Nederlandse team voor de A1 Grand Prix, A1 Team The Netherlands, waarvan Jan Lammers de manager was. Een hoogtepunt in dit seizoen was Verstappens eerste plaats tijdens de Grand Prix van Zuid-Afrika. Verstappen zou uiteindelijk op de zevende plaats eindigen in het kampioenschap.
2006.
Verstappen zou aanvankelijk ook in het seizoen 2006-2007 aan de start verschijnen. Het seizoen startte op 1 oktober 2006 op het Circuit Park Zandvoort. De toegangskaarten voor dit evenement waren binnen zeer korte tijd uitverkocht, uitgezonderd die voor de duurdere plaatsen.
Naar aanleiding van een conflict met het team (over zijn salaris van het vorige seizoen en garanties voor de komende periode) besloot Verstappen niet te starten in de eerste race van het seizoen. Zijn plaats werd ingenomen door Jeroen Bleekemolen, tot dan toe tweede en reserverijder voor het A1 Team The Netherlands. Nu werd Renger van der Zande tweede rijder.
2007.
Voorjaar 2007 was er sprake van dat Verstappen zou gaan testen voor het Spyker F1 team, wat op dat moment maar magere resultaten behaalt. Met zijn ervaring zou Verstappen het team kunnen helpen. Uiteindelijk wordt er geen overeenstemming bereikt over de voorwaarden en gaat het niet door.
2008.
In 2008 reed Verstappen in de Le Mans-series in de Porsche RS Spyder. Samen met Jeroen Bleekemolen en Peter van Merksteijn Sr. won hij op een na alle races in deze klasse en het kampioenschap. Jos Verstappen maakte in 2008 zijn debuut tijdens de 24 uur van Le Mans in de LMP2-klasse en won Le Mans met het team Van Merksteijn.
2009.
In 2009 reed Verstappen opnieuw de 24 uur van Le Mans. Dit keer kwam hij uit met een Lola Aston Martin in de LMP-1 klasse voor het fabrieksteam van Aston Martin.
Bij zijn eerste test voor dit team gooide Verstappen enerzijds hoge ogen door van meet af aan sneller te zijn dan de vaste rijders van het team, anderzijds crashte de coureur met de Aston Martin.
Verstappen finishte in Le Mans met teamgenoten Anthony Davidson en Darren Turner als dertiende.
2022 – heden.
In 2022 maakte Verstappen zijn debuut als rallycoureur in het "Belgian Rally Championship".
Persoonlijk.
Verstappen was tot 2008 getrouwd met de Belgische voormalige kartcoureur Sophie Kumpen, met wie hij een dochter en een zoon kreeg. Beiden gingen karten en zijn zoon Max Verstappen werd ook Formule 1-coureur. 
Verstappen werd in 2009 veroordeeld voor het belagen van zijn ex-vrouw. Hij kreeg een voorwaardelijke celstraf van drie maanden en een boete van € 1.650,- met als voorwaarde dat hij geen contact meer zocht met zijn ex-vrouw. In de periode van mei 2007 tot april 2008 stuurde de coureur haar regelmatig sms-berichten met bedreigende toon. Ook kwam hij onverwacht langs bij haar woning in het Belgische Maaseik, ondanks het contactverbod.
Begin 2012 kwam Verstappen wederom in aanraking met de politie, nadat hij in Roermond zou zijn ingereden op zijn toenmalige vriendin. Die zei ook al in november 2011 aangifte wegens mishandeling door Verstappen te hebben gedaan. Hier werd Verstappen van vrijgesproken en de aanklacht is geseponeerd. Verstappen en zijn vriendin kwamen later weer bij elkaar en zijn in 2014 getrouwd. Samen kregen ze een dochter, maar in 2017 zijn ze gescheiden.

</doc>
<doc id="23324" url="https://nl.wikipedia.org/wiki?curid=23324" title="Utopia (boek)">
Utopia (boek)

Utopia (Latijn: "De optimo statu reipublicae deque nova insula Utopia") is een boek van de Engelse humanist Thomas More uit 1516. Hij was niet tevreden over de westerse maatschappij en dacht na over een betere wereld. Op basis van Griekse filosofie en christelijke godsdienst heeft hij een utopische samenleving ontworpen waar de mensen samenleefden in een sfeer van broederlijkheid. De gemeenschap van Utopia trok zich terug uit de maatschappij om strikt volgens de eigen principes te kunnen leven. Families, eigendommen en economie werden gecollectiviseerd en gecentraliseerd. Het bestuur van de staat lag in de handen van functionarissen die verkozen waren uit een geestelijke elite. Niemand zou ten prooi vallen aan armoede en hard werken, want er was een gelijkheid van goederen. Utopia was schatrijk, maar de Utopiërs leefden sober en legden zich toe op geestelijke zaken. Tevens hielden ze elkaar voortdurend in het oog en stelden zich defensief op tegenover de buitenwereld.
Raphaël Hythlodaeus.
De Portugese wereldreiziger Raphaël Hythlodaeus (‘verhalenverteller’) was het fictieve hoofdpersonage van het boek. Hij had zich aangesloten bij de tweede expeditie van Amerigo Vespucci en was niet mee teruggekomen van de vierde expeditie. Hij was vast van plan geweest om een hele tijd weg te blijven. Misschien zou hij nooit meer teruggekomen zijn naar zijn eigen maatschappij. Samen met vijf anderen had hij streek na streek doorgereisd en vijf jaar in Utopia (‘Nergensland’) gewoond. Via Calicut was hij toch weer in West-Europa aangeland.
Hythlodaeus was een man van studie die veel wist over de Griekse filosofie. Na zijn omzwervingen kon hij verhalen vertellen over vreemde landen en volken. Hij interesseerde zich voor andere culturen vanuit een wijsgerig standpunt: hij was op zoek naar goede en verstandige staatsinstellingen en zeden. Hytholdaeus was enkel teruggekomen om bekendheid te geven aan Utopia. In het voorwoord waarschuwde Thomas More al dat er veel kans was dat de mensen de neus zouden optrekken voor wat Hythlodaeus hen bood.
Utopische samenleving.
In een dialoog met Thomas More spaarde Hythlodaeus zijn kritiek op de gebreken van de westerse samenleving niet. Hij geloofde niet dat de westerse maatschappij kon veranderd worden en trok zich liever terug in Utopia.
Het eiland en zijn steden.
Ergens in Perzië lag er een eiland in de vorm van een wassende maan. De veroveraar Utopus had 1760 jaar geleden het eiland ingenomen en de landengte van vijftien mijl waarmee het eiland aan het continent vastzat, doorgegraven. Hij was de grondlegger van Utopia die de primitieve bevolking opgevoerd had tot de huidige beschaving. Aan de ene kant van het eiland liep een gevaarlijke zeestraat die permanent bewaakt werd vanuit een fort op een rots. Aan de andere kant lag een aantal havens. Er waren versterkingen aangelegd zodat een handjevol verdedigers een kolossale legermacht kon afhouden. De Utopiërs hadden geen behoefte aan gebiedsuitbreiding.
De 54 steden van Utopia werden gebouwd volgens dezelfde plattegrond en ingedeeld in vier wijken. In elke wijk was er een markt waar alle mogelijke waren in pakhuizen opgeslagen werden. Een familiehoofd kon zonder betaling krijgen wat zijn familie nodig had. In de propere steden was geen plaats voor vuiligheid en bederf. Iedere huis was een respectabel stuk werk dat een lange levensduur had. De huizen waren niet gesloten, zodat iedereen er ongehinderd kon binnenkomen. Om de tien jaar werden de huizen geruild. Er was een wedijver tussen de straten wie de mooiste tuin had.
De hoofdstad Amaurotum (‘Nooitgezien’) was gebouwd tegen een lichte berghelling, omgeven door een zware vestingmuur, torens en bolwerken. Langs drie zijden van de stad liep een diepe en brede gracht, dichtbegroeid met allerlei doorngewas. Aan de vierde zijde stroomde de rivier Anydrus (‘Onwater’) waarlangs de scheepvaart kon passeren. Het brongebied van een tweede riviertje was binnen de muren getrokken, zodat een vijandelijk leger het drinkwater niet kon afleiden of verontreinigen. De zee reikte bij vloed ettelijke mijlen boven de stad.
Bestuur.
Utopia werd bestuurd als een verbond van Griekse stadstaten. Op stedelijk niveau werd de vorst bijgestaan door een raad der ouden en een volksvergadering, op nationaal niveau nam de senaat de beslissingen. In Utopia werd alles goed geregeld en van hogerhand georganiseerd. De gezagsdragers genoten een speciale behandeling, want het wel en wee van het land hing van hen af. Overheidspersonen waren niet arrogant of tiranniek, ze werden met vader aangesproken en gedroegen zich als vaders. Men deed vrijwillig wat ze vroegen, dwang was niet nodig. Er werden eerbewijzen toegekend aan buitengewone mannen die zich met grote daden verdienstelijk gemaakt hadden voor de gemeenschap. Er was geen corruptie voor overheidsambten. Wie dat wel deed, maakte nooit meer een kans.
Werk.
In Utopia moest het lichaam zo weinig mogelijk afgebeuld worden om de geest zo veel mogelijk te kunnen ontplooien. De Utopiërs werkten 6 uur per dag, 3 uur voor de middag en 3 uur na de middag. Die zes uren waren voldoende om alles wat noodzakelijk en praktisch was, in overvloed te produceren, want in Utopia werkte iedereen en was er alleen zinvolle productie. In andere landen werkten vrouwen, geestelijken, bedelaars, rijkelui en hun knechten niet en was er veel zinloze productie in dienst van weelde en genotzucht. De Utopiërs hadden twee feestdagen per maand. Het was goed om het gemak en het comfort in het leven te verhogen.
Landbouw.
In de ommelanden van een stad lagen er hoeven zonder vast personeel, maar niemand kon zich onttrekken aan de landdienst. Om beurten kwamen stedelingen twee jaar werken in het harde boerenleven. Werkers op het land werden ieder jaar afgelost, als ze dat wilden. Voor de oogst werden bijkomende arbeiders gestuurd vanuit de stad. Een vader en een moeder met voldoende autoriteit en ervaring hadden de leiding over veertig werkers en twee slaven. Men ging na hoeveel landbouw- en veeteeltproducten een stad nodig had, maar er werd veel meer geproduceerd. In de senaat werd uitgemaakt waar er overschotten waren. Het tekort van de ene stad werd zonder tegenprestatie aangevuld met het overschot van een andere stad.
Ambachten.
Elke Utopiër kreeg onderwijs in één van de weinige ambachten: spinnen en weven, metselen, smeden, timmeren en meubelen maken. Er waren bijna geen andere beroepen nodig. Meestal werd de zoon opgeleid in het vak van zijn vader. De gemeenschap bepaalde aan welk vak ze het meest behoefte hadden.
Geestelijke elite.
In elke stad was er een geestelijke elite die vrijgesteld was van werk en zich alleen aan wetenschap en studie kon wijden. Van klein kind af hadden ze blijk geven van een bijzondere aanleg, een prima intelligentie en een grote belangstelling op geestelijk gebied. Ze werden aangewezen voor een intellectueel beroep op voordracht van de geestelijkheid en bij besluit van de syfogranten. Uit deze elite van ongeveer 300 mensen kwamen de vorst, de traniboren, de priesters en de afgevaardigden voor de senaat.
Ontwikkeling van de geest.
De meeste Utopiërs gebruikten de vrije tijd voor de ontwikkeling van de geest. Ze hielden ervan om de wereld te beschouwen, te onderzoeken en te begrijpen. Dat was de rijkdom van het leven. God had deze wondere wereld geschapen en intellectuele interesse stond gelijk aan bewondering voor Gods werk. Zich verdiepen in de natuur behaagde God, wetenschap was een soort eredienst. Zij evenaarden de Ouden in bijna alle opzichten, van onze denkers echter was niets tot hen doorgedrongen. Ze hadden de grondslagen van de wetenschap (wiskunde, logica en muziek), kenden meteorologie en astronomie (astrologie was boerenbedrog). Hun kosmologie kwam voor een deel overeen met de oude geleerden. Geneeskunde was volgens hen één van de nuttigste takken van de wetenschap. In de ethica stelden ze dezelfde vragen als wij. Wat was het goede? Het goede bracht geluk en genot. Het goede is volgens de natuur, de rede, de deugden en God. Iedereen ontving als kind onderwijs in de landstaal. Voor de volwassenen waren er openbare voordrachten over wetenschap en kunst waar grote menigten uit alle groepen van de bevolking heen stroomden. Een aanzienlijk deel van het volk besteedde de vrije uren aan zijn ontwikkeling. Ze waren altijd bereid tot geestelijke inspanning.
Hythlodaeus had klassieke werken meegebracht: de politiek van Plato en Aristoteles, de plantkunde van Theofrastus, de grammatica van Lascaris, de woordenboeken van Hesychius en Dioscurides, de essays van Plutarchus, de humor van Lucianus, de dichters Aristofanes, Homerus, Euripides en Sofocles, de geschiedschrijvers Thucydides, Herodotus en Herodianus, de geneeskunde van Hippocrates en Galenus. Het waren vooral werken uit de Griekse beschaving, want behalve de geschiedschrijvers en dichters zag hij niet zoveel in de Romeinse beschaving. De Utopische taal leek op Perzisch, maar bevatte sporen uit het Grieks, vooral in de namen van steden en ambten. Op basis daarvan besloot Hythlodaeus dat de Utopiërs van de Grieken afstamden. Van hem leerden ze snel Grieks. De Utopiërs waren niet alleen leergierig, maar ook vindingrijk. Vroeger hadden ze al technieken geleerd van een paar Romeinse en Egyptische schipbreukelingen. Dankzij Hythlodaeus konden ze nu ook papier maken en boeken drukken. Ze begrepen meteen hoe de zaak in elkaar zat, begonnen te experimenteren en kregen beide technieken weldra onder de knie. Vandaar dat buitenlanders die wat bij te brengen hadden, met open armen ontvangen werden. Hythlodaeus was een welkome gast door zijn bereisdheid en kennis van landen en volken. Ze wilden op de hoogte zijn van wat er gebeurde in de landen om hen heen.
Familie.
De familie was de hoeksteen van de Utopische samenleving. De ouderen hadden gezag over de jongeren, de man over zijn vrouw, de ouders over hun kinderen. De oudste was het hoofd van de familie. Mannen vormden de ruggengraat van de familie, want zonen bleven altijd binnen de familie, terwijl dochters uitgehuwelijkt werden aan een andere familie. Iedere vrouw voedde haar eigen kinderen op.
In elke straat vond men meerdere ruime hallen. De syfogranten namen hun intrek in zo’n hal, de 30 families van hun syfograntie woonden aan weerskanten. Ze kwamen er eten; bazuingeschal kondigde de vaste etensuren aan. De foeragemeester haalde de etenswaren op de markt, de vrouwen kookten om beurten. Anderen haalden alleen eetwaren voor eigen gebruik met een bepaalde aanleiding. Het was toegestaan om thuis te eten, maar men deed dat niet graag, want het maakte geen goede indruk. De syfogrant, de priester en twee oudsten namen plaats aan het hoofd van de tafel. De ouderen en de jongeren zaten tussen elkaar, zodat de jongeren van onbehoorlijkheden weerhouden werden. Ze konden niets zeggen of doen zonder dat de ouderen het merkten. Bij het begin van de maaltijd werd iets van zedelijke strekking voorgelezen. De ouderen knoopten daar een opvoedend gesprek aan vast. Het beste voedsel ging eerst naar de ouderen. De kinderen bedienden aan tafel, stonden recht, zegden geen woord en aten wat hen door de ouderen aangereikt werd.
Huwelijk.
Het Utopisch huwelijk was monogaam, als enige in dat gedeelte van de wereld. Een jongen mocht trouwen vanaf 22 jaar, een meisje vanaf 18 jaar. Eerst werd de jongen of het meisje naakt voorgesteld aan de aspirant-echtgenoot, zodat er later niets zou tegenvallen. Onder de omhulsels kon iets afschuwelijks verborgen zitten. Een vrouw was veel aantrekkelijker, als ze ook lichamelijk wist te bekoren. Hoewel sommige mannen zich lieten vangen door schoonheid, zouden ze toch alleen vasthouden aan deugd en gehoorzaamheid. Na het huwelijk was een lichamelijk gebrek geen reden tot verbreking.
Seksuele ongebondenheid kon niet geduld worden, want dan zouden jongeren niet bereid zijn om te huwen met één persoon en de bijhorende lasten te dragen. Voorhuwelijkse betrekkingen sloten iemand voorgoed uit van het huwelijk. Ook het familiehoofd en zijn vrouw aan wie de bewaking toevertrouwd was, deelden in de schande. Echtscheiding was mogelijk ten gevolge van echtbreuk en wangedrag en na goedkeuring van de senaat. De schuldige mocht geen nieuw huwelijk aangaan en de schender van het huwelijk werd met de zwaarste slavernij bestraft. Als de echtgenoten niet goed met elkaar opschoten en allebei een ander gevonden hadden, konden ze scheiden met onderlinge toestemming. Maar de senaat gaf niet gemakkelijk zijn goedkeuring. Men kon geen huwelijk bestendigen, als een scheiding zo vlot bereikbaar was.
Bevolking.
De bevolking moest op het juiste peil blijven. Er waren exact 6000 families per stad. Een familie mocht niet minder dan 10 volwassenen tellen en niet meer dan 16. Voor het aantal kinderen viel geen regel te geven. Als er te veel mensen kwamen in één familie, werden ze ingedeeld bij een andere familie. Als er te veel mensen kwamen in één stad, vulden ze minder bevolkte steden aan. Als er te veel mensen kwamen op het eiland, vestigden ze een nederzetting buiten Utopia. Ze gingen er leven volgens de Utopische principes. Niet-Utopiërs mochten zich aansluiten, maar wie zich niet schikte, werd uit het gebied dat bestemd was voor de nederzetting, verdreven. De Utopiërs voerden oorlog tegen wie zich actief verzette. De oorlog was gerechtvaardigd, omdat grond noodzakelijk was voor het levensonderhoud. Als er te weinig mensen waren op het eiland, kwamen de kolonisten terug.
Ziekenzorg.
Zieken werden liefderijk verzorgd. Elke stad had vier openbare hospitalen die even buiten de stadsmuur gelegen waren om de besmetting te isoleren. Niemand werd gedwongen om daar te liggen, maar er werd wel de voorkeur aan gegeven. Als een patiënt aan een ongeneeslijke en pijnlijke ziekte leed, raadden de priesters en de overheid hem aan om te kiezen voor de dood, maar dat gebeurde nooit tegen zijn wil. Wie zichzelf de dood aandeed zonder goedkeuring van de priesters en de senaat, werd zelfs geen begrafenis of verbranding waard gekeurd. Men smeet het kadaver in een moeras.
Rechtspraak.
Het rechtssysteem van Utopia werd bewust minimaal gehouden: heel weinig wetten, nauwelijks vaste straffen, geen echte rechters en geen advocaten. Het aantal wetten was gering, want de Utopiërs hadden dat niet nodig en het was onbillijk om ze te binden aan wetten. Andere volken hadden een overvloed aan wetten die nog altijd onvoldoende bleken te zijn en de pijn alleen wat konden verzachtten. In Utopia was iedere burger een kenner van de wet, want de betekenis van de wetten was eenvoudig. In de eerste plaats werd een vrouw berecht door haar man, kinderen door hun ouders, tenzij een openbare bestraffing in het belang van de moraliteit was. Iedereen bepleitte zijn eigen zaak zonder advocaat. Schenders van het huwelijk werden met de zwaarste slavernij bestraft. Voor andere vergrijpen bestonden er geen vaste, bij wet bepaalde straffen. De senaat stelde de straf vast in verhouding tot de ernst van het vergrijp. De zwaarste misdrijven strafte men gewoonlijk met slavernij. De voordelen waren dat de gemeenschap profiteerde van het werk en het een afschrikkend voorbeeld voor anderen was. In Utopia wilde men de doodstraf vermijden, maar bij een nieuw vergrijp was er geen andere optie dan de dood.
Slavernij.
In Utopia waren er vier categorieën van slaven. Vooreerst de Utopiërs die na een misdrijf tot slavernij veroordeeld waren. Zij werden het hardst aangepakt. Meestal waren het echter niet-Utopiërs die elders voor hun vergrijpen ter dood veroordeeld waren. De Utopiërs voerden ze in groten getale aan. Soms waren het krijgsgevangenen. Het gebeurde ook dat hardwerkende armen uit andere landen zichzelf aanboden om in Utopia als slaaf te dienen. Zij werden haast behandeld als eigen burgers. Zo iemand mocht altijd weggaan, maar dat gebeurde niet vaak.
Slaven werden geketend en verrichtten dwangarbeid. Zij deden de taken waaraan de Utopiërs hun handen niet wilden vuilmaken. Al het werk dat een beetje vuil of zwaar was, was voor de slaven. Zij dreven en verzorgden de ossen van de wagens en slachtten dieren. Utopiërs mochten geen dieren doden en aan stukken hakken. Als een slaaf oprecht berouw had, kon hij zijn vrijheid terugkrijgen. De vorst kon zijn gratierecht gebruiken en het volk kon een stemming houden om de slavernij te verzachten of kwijt te schelden. Verviel hij echter in zijn eerdere gedrag, dan werd hij ter dood gebracht.
Buitenlandse zaken.
Er kwamen maar zelden buitenlanders naar Utopia en nooit veel. Voor handelsdoeleinden waren er nauwelijks vreemdelingen nodig: de export deden de Utopiërs zelf en de import beperkte zich tot ijzer. De Utopiërs exporteerden hun overschotten naar het buitenland. Ze verkochten het tegen een redelijke prijs aan steden, nooit aan particulieren. Met de opbrengst kochten ze wat ze in eigen land niet hadden, maar dat was niet veel meer dan ijzer. Daardoor beschikten de Utopiërs over een ongelooflijke voorraad goud en zilver. Ze leenden het soms uit aan andere volken en hadden veel openstaande schuldvorderingen waarvan het merendeel nooit opgeëist werd. Het geld was bedoeld om buitenlandse huurlingen te betalen in geval van oorlog. Ze wilden hun eigen onderdanen niet bloot stellen aan de gevaren van een oorlog. Buurvolkeren vroegen soms aan de Utopiërs om bij hen het bestuur in handen te nemen. Ze hadden al veel buurvolkeren van hun tirannen verlost. Ze sloten wel met geen enkel volk een bondgenootschap, want in dat deel van de wereld stelde men in een verdrag niet het minste vertrouwen.
Militaire zaken.
Utopiërs hadden de grootst mogelijke afschuw van oorlog. Ze voerden wel oorlog om het eigen land of het land van vrienden te verdedigen. Bijzonder strijdlustig waren ze wanneer hun vrienden onrecht aangedaan werd, zoals roverij en oneerlijke handelspraktijken. Om dat onrecht te wreken durfden ze de oorlog te beginnen, hoewel geld voor hen geen waarde had. Als een Utopiër in het buitenland gedood werd en men weigerde om de schuldigen uit te leveren, werd het ook oorlog.
Zij probeerden de vijand te overwinnen met materiële middelen en listen. Oorlog was de laatste optie, maar dan straften ze hem zo ongenadig af dat hij het geen tweede keer zou proberen. Ze loofden ontzaglijke premies uit voor wie de vijandelijke koning en de voornaamste oorlogsdrijvers uit de weg ruimde en dubbel zoveel voor wie hen levend uitleverde. Zelfs de verraders in dat gezelschap werden beloond met straffeloosheid. Ze zaaiden tweedracht in het vijandelijke land door een andere koning naar voor te schuiven, zetten naburige volkeren tegen de vijand op, stelden geld ter beschikking en schakelden de troepen van bondgenoten in. Ze namen huursoldaten in dienst, meestal Zapoleten. Dat was een ruig bergvolk dat hield van vechten, roven en oorlog voeren. Wie soldaten wilde, kon hen krijgen. De Zapoleten trokken voor de Utopiërs ten oorlog, want de Utopiërs betaalden het meest. De Utopiërs gaven er niet om dat ze hen de dood instuurden, want ze bewezen de mensheid een dienst om de aarde te zuiveren van dat misdadigersvolk.
In de laatste plaats zetten de Utopiërs hun eigen burgers in. Zowel mannen als vrouwen volgden geregeld militaire training. Zij waren altijd klaar voor de oorlog, ze waren voorbereid op een invasie van het eigen grondgebied. In het gevecht werd iedereen omringd door zijn eigen kinderen en bloedverwanten. Ze zouden eerder sterven dan zich over te geven of te vluchten. Met een heldenmoed werd er gevochten tot er geen strijders meer waren. Als de eer verlangde dat zij het leven prijsgaven, hielden ze het niet krampachtig vast. Ze beschikten over pijl en boog, geen zwaard, maar een soort hellebaard en mechanische hulpmiddelen. Ze hielden zich aan een wapenstilstand. Na de overwinning vond er geen moordpartij plaats. Ze wreekten zich niet op de verslagenen, onthielden zich van plunderingen en staken de oogst niet in brand. Ze doodden wel wie zich bleef verzetten, maakten de krijgsgevangenen tot slaaf, lieten de burgers ongemoeid en beloonden wie voor overgave gepleit had. Ze wilden geen buit, maar de overwonnenen moesten wel de kosten betalen in de vorm van landerijen. De Utopiërs ontvingen meer dan 700.000 dukaten per jaar uit nederzettingen in allerlei landen.
Godsdienst.
Godsdienst was van het grootste belang voor Utopia. Alle godsdiensten verenigden zich rond één goddelijk Wezen. Het christelijk geloof sprak de Utopiërs geweldig aan. Atheïsme was verboden.
Eén goddelijk Wezen.
Utopia kende een verscheidenheid van godsdiensten. Er werden natuurelementen aanbeden, er werden voorouders vereerd, maar de grote meerderheid geloofde in één goddelijk Wezen. Ze noemden hem Vader, geloofden alleen in hem en schreven alles aan hem toe. Hij was de Schepper van de wereld, de Bestuurder van het heelal, de Gever van alle goede gaven, de Barmhartige die in zijn goedheid aan alle schepsels het leven geschonken had. De mens was voor het geluk geboren, zijn ziel was onsterfelijk en na dit leven werden de goede daden beloond en de vergrijpen bestraft.
Hoewel er niet één algemeen geloof was, hadden alle godsdiensten toch met elkaar gemeen dat ze zich richtten op één goddelijk Wezen. Ze noemden hem Mythra, beschouwden hem als de hoogste godheid, hij was de Schepper en de Bestuurder van de wereld. Verder kon iedereen hem op zijn eigen manier indenken. Geleidelijk werd de veelheid van valse geloven losgelaten om zich te verenigen in dat ene verstandige geloof. De andere geloven zouden verdwijnen. Hythlodaeus had gesproken over Christus en de vele martelaren die vrijwillig hun bloed vergoten hadden. Dat sloeg zeer bij hen aan en velen hadden deze godsdienst aangenomen. Christus zag graag een leven in gemeenschap bij zijn volgelingen en dit broederlijk samenleven was nog altijd gebruikelijk bij de meest typische christenen (kloosterlingen).
Godsdienstvrijheid.
Utopus had godsdienstvrijheid en verdraagzaamheid ingesteld om een einde te maken aan de godsdienststrijd. Iedereen was vrij om een godsdienst te volgen, geen mens mocht om zijn godsdienst lastig gevallen worden. Om anderen te overtuigen mocht men zijn godsdienst rustig toelichten. In geen geval was geweld of beledigende taal toegelaten, want juist de slechtste elementen hielden vaak het koppigst vol. God schiep behagen in de verscheidenheid van godsdiensten. God verlangde misschien meer dan één vorm van verering en daarom waren er verschillende godsdiensten. Men trok langs verschillende wegen samen op naar één doel. Als één religie de ware was, zou de waarheid uit eigen kracht wel bovendrijven.
Atheïsme.
Utopus verbood één ding streng en met nadruk: niemand mocht aannemen dat God niet bestond of de ziel sterfelijk was. Dat was de waardigheid van de menselijke natuur verlagen tot beneden het menselijke. Zo iemand was een wezen van een lage natuur die zou doen wat hij wilde en de wetten van zijn land zou overtreden. Atheïsten mochten geen burgerlijke rechten hebben en hun inzichten niet openbaar verdedigen tegenover het gewone volk. Ze mochten dat wel doen in besloten kring tegenover priesters en intellectuelen. Dan zou hun verdwazing plaats maken voor gezond verstand. Verder werden ze niet gestraft, moesten ze niet huichelen of hun gedachten verbergen.
Eeuwig leven, voortekenen en wonderen.
Voor de mensen was een onmetelijke zaligheid weggelegd. Als iemand stierf, was er geen reden tot klagen. Het was een goed voorteken, als iemand blijmoedig en hoopvol uit het leven heenging. Dan werd zijn lichaam verbrand en een zuil opgericht. Het was een slecht voorteken, als iemand bang was en zich tegen de dood verzette. Het leek alsof de ziel zich van haar kwaad en naderende straf bewust was. Dan werd het lijk begraven. Het was niet geheel onredelijk dat dieren ook een onsterfelijke ziel hadden. Wanneer overledenen in de herinnering oproepen werden, waren zij aanwezig bij die gesprekken over henzelf. In de staat der zaligheid was men vrij om te gaan waar men wilde. De doden verkeerden onder de levenden. Dit ‘wakend oog’ zou hen weerhouden van minderwaardige handelingen. 
Voortekenen om de toekomst te voorspellen waren bijgeloof, maar de Utopiërs geloofden wel in wonderen die de goddelijke aanwezigheid bewezen. Zij vroegen soms een teken, als ze over een vitale kwestie in onzekerheid waren. Ze beweerden dat wonderen in Utopia bij herhaling voorkwamen.
Priesters en monniken.
Er was geen ambt dat hoger in aanzien stond dan het priesterschap. Priesters hadden geen macht, maar een reëel gezag. Zij waren als een offergave aan God gewijd, hadden een onberispelijke levenswandel en waren bijgevolg heel weinig in aantal. Er waren er niet meer dan 13 per stad voor evenveel tempels. Het was moeilijk om meer kandidaten te vinden die goed genoeg waren voor dit ambt. Priesters waren getrouwd, waardoor ook aan hun vrouwen de hoogste eisen gesteld werden. Vrouwen waren niet uitgesloten van het priesterschap, maar zeldzaam. De opperpriester stond boven zijn collega’s. Priesters werden op dezelfde manier verkozen door het volk als de functionarissen: via een geheime stemming. Hun misdaden waren niet onderworpen aan de gewone rechtspraak. Men liet dat over aan God en hun eigen geweten. De taken van de priesters waren drievoudig: leiden van godsdienstige plechtigheden, toezicht houden op de zeden en opvoeden van de jeugd. Straffen was hun werk niet, maar een waarschuwing was een grote schande. Er was vrijwel geen straf waar de mensen banger voor waren dan uitsluiting van de godsdienstige gemeenschap. Spoedig liet de senaat geëxcommuniceerden grijpen en hardhandig straffen voor verachting van de godsdienst. Jongeren moesten grondig doordrongen worden van de rechte opvattingen.
Buthresken waren monniken die hun zaligheid wilden verwerven via hard werken en dienstbaarheid aan anderen. Zij verrichten het zwaarste, moeilijkste en vuilste werk, ze sjouwden harder dan slaven. Er waren twee religieuze orden: de ‘heiligen’ verwierpen alle genot, de ‘verstandigen’ waren van geen enkel genot afkerig. Genot betekende in deze context omgaan met vrouwen, gehuwd leven en eten van vlees. In het algemeen was het Utopisch geloof streng en nogal ascetisch, maar hard vasten was wreed. Het kon de gezondheid schaden. Het was niet nodig om zich het leven zuur te maken omwille van een denkbeeldige deugd.
Eredienst.
De eredienst van Utopia was zo opgevat dat ze moest kunnen gelden voor alle godsdiensten. Ze diende om de gemeenschappelijke kern van de godsdiensten te vereren en geen gelovigen uit te sluiten. Er waren geen godenbeelden en er werden geen dieren geslacht. De tempels waren imponerend: groot en met een kostbare afwerking. Vóór de eredienst kon de vrouw biechten bij haar man en de kinderen bij hun ouders. Dat was het moment om de schulden te belijden, vergeving te vragen en tot verzoening te komen. Wie bittere gevoelens ervaarde, zou de eredienst niet bijwonen. Mannen namen rechts plaats, vrouwen links, zonen zaten voor hun vader, dochters voor hun moeder, want ook buitenshuis stond het gedrag van de jongeren onder toezicht. De gelovigen droegen witte gewaden, de priesters een veelkleurig gewaad met vogelveren. Als de priester uit het allerheiligste kwam, wierp iedereen zich in aanbidding ter aarde. De Utopiërs dankten God dat ze in de gelukkigste staat ter wereld mochten leven en vroegen dat Hij alle mensen zou leiden naar deze samenlevingsvorm.
Utopische principes.
Utopia mocht niet vervallen in de gebreken van de westerse maatschappij: armoede, hard labeur en de zeven hoofdzonden. Deze gemeenschap slaagde erin om zijn inwoners bestaanszekerheid te geven. Niemand was er arm en moest hard werken. De Utopiërs wisten dat ze niet moesten vrezen voor gebrek en dat ze ook in de toekomst nooit wat tekort zouden komen. Ze slaagden erin om hun bewoners af te houden van de zeven hoofdzonden. In Utopia vond hoogmoed geen voedingsbodem, met geld was men niet van het pad der eer af te brengen, seksuele ongebondenheid was ontoelaatbaar, jaloezie was niet nodig, vraatzucht was niet mogelijk, woede werd verzoend en luiheid vond nergens een voorwendsel.
Collectivisme en centralisme.
Utopia bond de individuen in grotere gehelen en onderwierp ze aan een hoger gezag. De beslissingen werden centraal gestuurd vanuit een hoger gezagsniveau. Dat was meestal de staat en zijn functionarissen. De eigenaar, de landbouwer, de ambtsman en de familie beschikten niet over hun eigen goederen of mensen, maar moesten gehoorzamen aan officiële gezagsdragers. Deze laatsten hielden geen rekening met particuliere belangen en dachten alleen aan de algemene belangen. Het was de bedoeling dat heel de gemeenschap van Utopia daar zijn voordeel uit haalde. De samenleving werd bijvoorbeeld opgebouwd vanuit de traditionele familie die gebaseerd was op het gezag van de vaders en de oudsten. In zo’n patriarchale gerontocratie had de vader altijd controle over zijn gezin en de ouderen over de jongeren. Toch was het anders dan een traditionele familie, want ze werd gebundeld in een syfograntie van 30 families en onderworpen aan het hoger gezag van de syfogrant.
Gelijkheid van goederen.
De Utopiërs moesten over evenveel goederen beschikken. Alles was eigendom van de gemeenschap en de inwoners kregen kosteloos wat ze nodig hadden. Er was geen particuliere eigendom, enkel collectieve eigendom. Er was geen geld, want alles was kosteloos. De goederen van de gemeenschap moesten op een gelijke wijze onder de inwoners verdeeld worden. De gelijkheidsgedachte werd veel verder doorgetrokken dan de goederen alleen. Ook in verband met steden, families, werk en godsdiensten werd gepoogd om ze op elkaar af te stemmen en ze min of meer gelijk te maken.
Soberheid.
De levenswijze van de Utopiërs was sober en gelijkmatig. Voor rijkdom was er geen plaats, want het werd zelfs geminacht. Goud en zilver waren nutteloos, minderwaardig en onterend. Ze maakten er kamerpotten, vaatwerk en slavenketens van. Wie een misdrijf begaan had, werd als teken van schande behangen met gouden ringen, halskettingen en hoofdbanden. Edelstenen dienden als sieraad voor kleine kinderen. Alleen kinderen hielden zich op met dat speelgoed. Rijke kleding werd niet geëerd. De Utopiërs waren tevreden met één stel kleren. Over heel het eiland en door de eeuwen heen droegen ze allemaal hetzelfde eenvoudige model, zonder kleuring, zonder verfijnde bewerking, zonder dure materialen. Het zou nooit bij hen opkomen om de natuurlijke schoonheid met kunstmiddeltjes bij te werken.
Hoger genot.
Genot was de voorwaarde voor het menselijk geluk. Mensen moesten genieten van het leven, behagen scheppen, de zinnen bevredigen. Elk genoegen was geoorloofd zolang er geen kwade gevolgen uit voortkwamen. De Utopiërs waren een vrolijk volkje dat het gezellig maakte, zich amuseerde met spelletjes en hield van een grapje. Ze waren dol op narren, vermaakten zich met hun dwaasheid zonder te lachen om hun gebrekkigheid. Er waren geen bierhuizen, wijnhuizen of bordelen, dobbelen was er onbekend. De jacht was het genot om te doden, dus de mens onwaardig.
Er was een hiërarchie van de genietingen waarbij het hogere genot de voorkeur kreeg op het lagere genot. Genietingen van het lichaam stonden onderaan. Aangename sensaties zoals eten, drinken, behoeften doen, wrijven, krabben en vrijen waren genietingen van de laagste trap. De Utopiërs zagen er niet op neer, maar dat waren niet meer dan eisen van de natuur om in leven te blijven en te zorgen voor een nageslacht. Een goede gezondheid echter was een genot van eerste rang. Zij stelden dit het hoogst van de lichamelijke genietingen. Ze hadden bewondering voor de schoonheid, kracht en lenigheid van het lichaam en genoten van de natuur, geuren en muziek. De Utopiërs waren het meest gesteld op de genietingen van de geest: denken, begrijpen, een goed en deugdzaam leven leiden, het aanschouwen van God en de eeuwige zaligheid.
Broederlijkheid en liefde.
Utopia was een utopisch broederschap van alle Utopiërs. Het hele eiland leefde samen in een sfeer van broederlijkheid en liefde. Daarom hadden ze nauwelijks wetten, verdragen en rechtspraak nodig. Er bestond een spel dat “"Strategisch gevecht van deugden en gebreken"” heette: “"Daarin wordt gedemonstreerd hoe de ondeugden steeds met elkaar overhoop liggen, maar één lijn trekken tegenover de deugden en voorts welke ondeugden en welke deugden met elkaar in conflict komen. Dan: wat de ondeugden versterkt zodat zij een open strijd aandurven, en met welke slinkse middelen zij een flankaanval beproeven. En ten slotte krijgt men te zien wat de vaste burg der deugden is, waarop al die ondeugden zich te pletter lopen en ook door welke tactiek zij, de deugden, hun tegenstander te slim af kunnen zijn."”
De natuur had de mensen verbonden en tot broeders gemaakt. De menselijke natuur was een verbond, de wil om samen te werken was een band. Niemand was je vijand die je geen kwaad gedaan had. Alles draaide om deze mentaliteit. Barmhartigheid maakte de mens tot mens en sierde hem het meest. Gerechtigheid moest een samenleving bij elkaar houden. Wetten en internationale verdragen waren verkeerd, omdat mensen dan dachten dat ze elkaars vijanden waren.
Maatschappelijke controle.
In Utopia was er een volledige openbaarheid van het leven. De gezagsdragers wilden weten waar iemand was, wat hij deed en zegde. De rechtvaardiging was dat er geen verborgen intriges geduld konden worden. In de huizen, de hallen, de tempels en op reis kon men niet ontsnappen aan de grote maatschappelijke controle. Op die manier verloren de burgers heel wat privacy. De Utopische samenleving was een behoorlijk rigide systeem dat zijn burgers streng controleerde. Bijvoorbeeld, om naar een andere stad te reizen moest men een reisvergunning vragen aan de syfogranten. Wie zonder vergunning reisde, werd beladen met schande en kreeg een flinke straf. Bij een tweede overtreding was de straf slavernij. Wie langer dan een dag wegbleef, moest ter plaatse in zijn vak werkzaam zijn. Om op het platteland van de eigen stad rond te trekken moest men de toestemming van het familiehoofd vragen. Ook daar moest er drie uur werk gepresteerd worden.
Gesloten front.
Utopia stelde zich op als een gesloten front. Er was slechts één partij: dat moest voor eendracht zorgen. Als er meerdere partijen waren, zou er tweedracht komen. Tegenover de buitenwereld legde het een grote waakzaamheid aan de dag. De inwoners zouden Utopia met hand en tand verdedigen en waren bereid om hun leven te geven. De omringende landen hadden al zo vaak samen het rijk van Utopus aangevallen, maar niet ten val kunnen brengen.
Slotwoorden van Thomas More.
More schreef dat het hem niet mogelijk was met alles in te stemmen. Toch was er heel veel dat hij zou wensen voor de landen van zijn beschavingskring. “"Zou wensen, al is het met weinig hoop."”

</doc>
<doc id="23325" url="https://nl.wikipedia.org/wiki?curid=23325" title="Kurkuma (specerij)">
Kurkuma (specerij)

Kurkuma (spreek uit: koer-koe-ma) is een specerij gewonnen uit de plant "Curcuma longa". De specerij wordt gemaakt van de wortelstok van de plant. Het is een vast bestanddeel van kerriepoeder en currygerechten en geeft aan dit poeder en de gerechten een gele kleur. De specerij is mild bitter van smaak. Het merendeel van de kurkuma-oogst komt uit India.
Naam.
Kurkuma wordt ook wel aangeduid als Indiase geelwortel, koenier (Surinaams-Nederlands), koenjit (Nederlands-Indisch), kunyit (Indonesisch). Het werd vroeger ook wel tarmeriek genoemd, hetgeen een anglicisme is, vanaf het Engelse woord turmeric. Vanwege de gele kleur wordt het ook wel "Indiase saffraan" genoemd. Het woord is al in 1557 in het Nederlands aangetroffen, namelijk in het "Cruydt-Boeck" van Rembert Dodoens.
Koenjit ("kunyit") is de van oorsprong Maleise naam van de specerij.
Toepassingen.
Gemalen kurkuma is vooral een gele kleurstof om andere kruiden en gerechten te kleuren. Het wordt bijvoorbeeld aan rijst toegevoegd om deze een gele kleur te geven.
De kleurstof is toegelaten onder e-nummer E-100 in margarine en halvarine, in drankjes, in jam en gelei, etc.
Het kan ook worden gebruikt als kleurstof voor inkt.
Papier dat in een oplossing met kurkuma gedrenkt en vervolgens gedroogd is, wordt wel als reagens gebruikt om de aanwezigheid van een base (alkali) aan te tonen. Het krijgt bij aanwezigheid van alkalische stoffen een bruinrode kleur. Het omslagpunt ligt ongeveer bij een pH van 8-9.
Geneeskundige toepassingen.
Onderzoek heeft uitgewezen dat kurkuma de werking van geneesmiddelen beïnvloedt en kan daarmee in potentie gevaarlijke effecten hebben.
In 1995 werd in de VS een patent toegekend aan de Mississippi State University op een wondbehandelingsmiddel gebaseerd op kurkuma. Dit patent werd het jaar daarop aangevochten door de Indiase Council of Scientific &amp; Industrial Research en ingetrokken. De reden hiervoor was niet het eeuwenoude gebruik van kurkuma, maar het feit dat dat gebruik eerder beschreven was in een wetenschappelijk tijdschrift.
Reageerbuisonderzoek constateerde dat curcumine, een molecuul geëxtraheerd uit geelwortel, zich kan binden aan metalen en dat het ontstekingsremmend kan werken. Echter, omdat curcumine in de mens nauwelijks kan worden opgenomen in de darm en omdat het zeer snel wordt gemetaboliseerd, is het therapeutisch nut ervan zeer twijfelachtig. Hoewel er veel onderzoek is en wordt gedaan naar curcumine als therapeuticum, concludeerde een uitgebreid literatuuronderzoek in de Journal of Medicinal Chemistry dat er tot 2017 geen betrouwbare studies zijn die een gezondheidsvoordeel van kurkuma of aanverwante stoffen hebben aangetoond.
Traditionele geneeswijzen.
Kurkumapoeder wordt in India traditioneel gebruikt voor de behandeling van wondjes en schrammen. Het zou van oudsher gebruikt worden in de Ayurveda. Mensen kunnen kurkuma op verschillende manieren tot zich nemen, bijvoorbeeld als een masker of als kruidenthee.
In Azië wordt van kurkuma weleens verondersteld dat het zou werken als medicijn tegen allerlei ziektes, zoals trombose en hersenaandoeningen, waaronder de ziekte van Alzheimer en Parkinson.
Er wordt op populairwetenschappelijke websites weleens geconcludeerd dat het veelvuldige gebruik van koenjit (kurkuma) in Indiase gerechten de oorzaak is dat alzheimer in India nauwelijks voorkomt. Dit bleek een feitelijk onjuiste conclusie: dementie komt voornamelijk op oudere leeftijd voor en in India zijn relatief weinig ouderen (In 2012 was zo'n 6% van de Indiase bevolking ouder dan 65 jaar. In Nederland was dat 16%). Als men alleen kijkt naar mensen van 65 jaar en ouder dan is er nauwelijks verschil tussen Nederland en India qua aantallen mensen met dementie en met Oost- en Centraal-Europa zelfs geen enkel verschil.
Bij enkele personen met een genetische gevoeligheid heeft het gebruik van koenjit/kurkuma als voedingssupplement ernstige leverschade veroorzaakt, waarvoor wekenlange ziekenhuisopname noodzakelijk was. In andere gevallen was de leverschade omkeerbaar, nadat men stopte met het gebruik. Het gebruik van koenjit in gerechten is in het algemeen onschuldig, omdat de andere ingrediënten de opname van de mogelijk giftige stoffen in koenjit beperken.

</doc>
<doc id="23327" url="https://nl.wikipedia.org/wiki?curid=23327" title="Koenjit">
Koenjit



</doc>
<doc id="23328" url="https://nl.wikipedia.org/wiki?curid=23328" title="Geelwortel">
Geelwortel



</doc>
<doc id="23330" url="https://nl.wikipedia.org/wiki?curid=23330" title="Scenariostudie">
Scenariostudie

Scenariostudies zijn gebaseerd op de gedachte dat de toekomst niet te voorspellen is, terwijl men zich er wel op voor kan bereiden door over mogelijke ontwikkelingen na te denken. Een scenario (het woord is afkomstig van toneel/film) is een beschrijving van een "mogelijke" toekomst, waarbinnen een bepaald plan ontwikkeld kan worden. Aangezien de toekomst niet voorspeld wordt, omvat een scenariostudie meerdere scenario's.
Achtergrond.
De methode van scenariostudies is ontwikkeld in de Tweede Wereldoorlog. Na de oorlog is de methode verder ontwikkeld door The RAND Corporation in de VS en is later succesvol toegepast door onder andere Shell. In Nederland voeren met name het Centraal Planbureau, het Milieu- en Natuurplanbureau en het Ruimtelijk Planbureau scenariostudies uit. In Oostenrijk levert het International Institute for Applied Systems Analysis (IIASA) scenario’s voor onder meer de klimaatrapporten van het IPCC. 
Scenariotypes.
Je kunt drie verschillende typen van scenariostudies onderscheiden:
In de praktijk hebben scenario's weleens zowel extrapolatieve als exploratieve eigenschappen.

</doc>
<doc id="23331" url="https://nl.wikipedia.org/wiki?curid=23331" title="Delphi-studie">
Delphi-studie

Een Delphi-studie (genoemd naar het orakel van Delphi) is een onderzoeksmethode waarbij de meningen van een groot aantal experts wordt gevraagd ten aanzien van een onderwerp waar geen consensus over bestaat (bijvoorbeeld de risico's van kernenergie). Door de antwoorden van de andere experts (anoniem) terug te koppelen wordt in een aantal rondes geprobeerd tot consensus te komen.
Delphi-studies en toekomstvoorspellingen.
In 1944 gaf Generaal Arnold de opdracht een rapport te maken voor de U.S. Air Force over de toekomstige technologische mogelijkheden voor het leger. Twee jaar later startte Douglas Aircraft Company het RAND-project om «het brede onderwerp van de intercontinentale oorlogsvoering, niet op land» te onderzoeken.
Verscheidene methodes werden geprobeerd, maar de tekortkomingen van de traditionele voorspellingsmethodes, zoals de theoretische benadering, kwantitatieve modellen of extrapolatie in gebieden waar nauwkeurige wetenschappelijke wetten niet gevestigd zijn, kwamen snel aan de oppervlakte. Om deze tekortkomingen te overwinnen, werd de Delphi-studie ontwikkeld door RAND Corporation tijdens de jaren 50-60 door Olaf Helmer en Norman Dalkey.
De naam «Delphi» verwijst naar het Orakel van Delphi. De auteurs waren hier niet gelukkig mee, omdat het «iets orakelachtigs, iets dat naar het occulte ruikt» impliceert, terwijl het in de realiteit net het omgekeerde probeert te zijn. Een Delphi-studie erkent de waarde van de opinie van een expert, zijn ervaring en intuïtie, en gebruikt de beperkte informatie in deze vorm wanneer volledige wetenschappelijke kennis ontbreekt.
Een Delphi-studie gebruikt een zorgvuldig gekozen panel van experts. Deze experts antwoorden op vragenlijsten waarvan de vragen gewoonlijk geformuleerd worden als hypothesen. De experts moeten dan antwoorden wanneer zij denken dat de hypothesen vervuld zullen zijn. Elke vragenronde wordt gevolgd door een terugkoppeling met de resultaten van de vragenronde, gewoonlijk anoniem. De experts worden op die manier ertoe aangezet hun meningen bij te stellen aan de hand van de antwoorden van de andere experts. Tijdens dit proces zouden de verschillen tussen de antwoorden moeten afnemen om uiteindelijk te convergeren naar het «juiste» antwoord. Na een aantal rondes wordt het proces beëindigd, en de medianen bepalen het uiteindelijke antwoord. Aan de hand hiervan kunnen tijdstabellen voor toekomstige ontwikkelingen opgesteld worden.
De volgende karakteristieken onderscheiden een Delphi-studie van andere methodes, en helpen de deelnemers zich te concentreren op de kernproblemen:
Geschiedenis.
Delphi-studies werden voor het eerst toegepast voor het voorspellen van ontwikkelingen in de wetenschap en technologie. Het doel van de methode was de opinies van experts wat betreft de waarschijnlijkheid en de verwachte ontwikkelingstijd van een bepaalde technologie te combineren tot één enkele indicator. Een van de eerste rapporten, in 1964 voorbereid door Gordon en Helmer, gaf de richting van de langetermijntrends aan in de ontwikkeling van technologie en wetenschappen, gaande van onderwerpen zoals wetenschappelijke doorbraken, bevolkingscontrole, automatisatie, ruimtevaart, tot oorlogspreventie en wapensystemen.
Later werden Delphi-studies ook toegepast op andere gebieden, in het bijzonder die gerelateerd aan openbare politiek zoals economische trends, gezondheid en onderwijs. Het werd ook met succes en hoge nauwkeurigheid toegepast in de zakenwereld. Zo vermeldden Basu en Schroeder (1977) dat een Delphi-studie de verkoop van een product gedurende de eerste twee jaren met een nauwkeurigheid van 3 tot 4% wist te voorspellen. Kwantitatieve methodes gaven een foutenmarge van 10 tot 15%, en traditionele ongestructureerde voorspellingsmethodes een fout van zo'n 20%.
Aanvaarding.
Over het algemeen zijn de ervaringen met Delphi-studies eerder gemengd en in vele gevallen waren de resultaten bedroevend. Sommige auteurs wijten dit echter aan een gebrekkige toepassing van de methode en niet aan een zwakte in de methode zelf. Daar moet nog aan toegevoegd worden dat in gebieden zoals wetenschappen en technologie de onnauwkeurigheid van een schatting gewoonlijk zo groot is dat een precieze en correcte voorspelling onmogelijk is en een grote foutenmarge verwacht moet worden.
Een ander probleem voor de Delphi-studies is dat ze sterk beïnvloed kunnen worden door de vooroordelen van de onderzoekers en dat de antwoordformulieren vaak creatieve of alternatieve zienswijzen uitsluiten. Immers, ontwikkelingen in de wetenschap en technologie worden niet altijd geproduceerd door een iteratieve consensus onder experts, maar soms ook door onconventionele ideeën van buitenstaanders.
De methode heeft ook problemen met maken van complexe voorspellingen met meerdere factoren. Toekomstige ontwikkelingen werden vaak als geïsoleerd beschouwd, waarbij de ene geen invloed had op de andere. Later werd de Delphi-studie uitgebreid om dit probleem te verhelpen, bijvoorbeeld door kruiselingse impactanalyses die de mogelijkheid in rekening brengen dat één bepaalde gebeurtenis de waarschijnlijkheden van andere gebeurtenissen kan beïnvloeden. Delphi-studies hebben echter toch nog steeds het meest succes bij het bepalen van voorspellingen in één enkele indicator.
Ondanks deze tekortkomingen worden Delphi-studies vandaag aanvaard als een hulpmiddel bij het maken van voorspellingen.

</doc>
<doc id="23332" url="https://nl.wikipedia.org/wiki?curid=23332" title="Technologisch aspectenonderzoek">
Technologisch aspectenonderzoek

Technologisch aspectenonderzoek stamt af van het Engelse "technology assessment" (TA) en beoogt de mogelijke consequenties (bijvoorbeeld sociaal of met betrekking tot het milieu) van het invoeren van nieuwe technologieën te onderzoeken. De term aspectenonderzoek ontstond in de jaren 1960 in de Verenigde Staten en maakte vervolgens ook opgang in Europa. In Nederland kreeg het begrip eind jaren 1970 ruimere bekendheid door een serie artikelen in het weekblad "Intermediair".
Geschiedenis.
De ontwikkeling van technologisch aspectenonderzoek moet gezien worden tegen de achtergrond van de milieucrisis die in de jaren 1960 prominent in de aandacht kwam. Het gevoel ontstond dat de technologische ontwikkeling maar doordraafde zonder rekening te houden met mens, milieu en de beperktheid van grondstoffen en energie. Dit werd verergerd door een aantal technologische en milieurampen. In 1956 trok de Minamataziekte wereldwijd de aandacht. Deze ziekte, voor het eerst ontdekt in het Japanse dorp van die naam, werd veroorzaakt door de consumptie van met kwik verontreinigde vis. Verder zijn te noemen de gevolgen van het gebruik van Thalidomide (Softenon), een geneesmiddel dat bij gebruik door zwangere vrouwen leidde tot ernstige verminking van de vrucht en later het kind, en de giframp in Bhopal, India. Deze zaken en de vervuiling van bodem, lucht en oppervlaktewateren - vooral de beelden van dode vis in oppervlaktewateren - leidden tot oproepen tot actie. Die werden het meest succesvol verwoord in het rapport van de Club van Rome van 1972. Dit was nauwelijks uitgekomen toen de wereld werd verrast door de oliecrisis van 1973. Autoloze zondagen en andere direct voelbare maatregelen waren het gevolg en hoewel de crisis bewust was geregisseerd, werd duidelijk dat schaarste aan energie een reële bedreiging was. In 1979 vond er een ernstig ongeval plaats in een kernreactor op Three Mile Island in de Verenigde Staten, waarbij grote hoeveelheden radioactief gas in de atmosfeer terechtkwamen.
Op het rapport van de Club van Rome kwamen drie soorten van reacties. De eerste was wat men de klassieke milieumaatregelen zou kunnen noemen: er kwamen onder andere zuiveringsinstallaties, lozingsnormen, allerlei producteisen. Deze beweging leidde tot grote investeringen door industrie en overheden en kan als zeer succesvol worden bestempeld. De tweede reactie was een oproep terug te keren naar kleinere steden, die dan self-supporting moesten zijn; het Engelse rapport "A Blueprint for survival" kreeg grote aandacht. Deze ideeën zijn een tijd blijven bestaan, met name bij de Duitse Grünen, maar ze zijn verder op niets uitgelopen. De derde beweging was die van aspectenonderzoek, waarbij het ging om het onderkennen, in het ontwikkelingsstadium van een nieuwe technologie, van mogelijk nadelige gevolgen voor mens en natuur en een groot beslag op schaarse grondstoffen. Martino, een van de eerste auteurs over technology assessment, wijst er op dat er naast het primaire effect van een technologie (dat op de gebruikers) een secundair effect is, namelijk op mensen die er niets mee te maken hebben.
Rol van aspectenonderzoek.
Over het gebruik van aspectenonderzoek waren de meningen verdeeld. Sommigen zagen het als een soort van rechtbank die overheden over de invoering van nieuwe technologie zou moeten adviseren, anderen wilden het inzetten als een middel ter optimalisatie van de afstemming van technologie op maatschappelijke eisen (Constructive Technology Assessment). Technologie kan immers in het ontwikkelingsstadium nog worden aangepast. Sommige aspecten-onderzoekers hebben de neiging op veilig te spelen, wat kan leiden tot een verbod op nieuwe technologie. In de VS werd technology assessment daarom wel technology arrestment genoemd. Het speelde een rol bij het stopzetten in 1971 van de ontwikkeling van de Amerikaanse tegenhanger van het supersonische passagiersvliegtuig Concorde, de Boeing 2707 (SST, het "supersonic transport project"). Er waren echter ook twijfels over de economische haalbaarheid van dit project. Het stopzetten werd echter in milieukringen als een overwinning gevierd en het heeft de ontwikkeling van technologisch aspectenonderzoek beïnvloed.
Verspreiding van aspectenonderzoek.
Het Amerikaans Congres kreeg in 1972 een "Office of Technology Assessment" (OTA), dat als instrument van het parlement een onafhankelijk tegenwicht moest geven tegen de informatie die parlementariërs van regeringswege kregen. Dit bureau is in 1995 opgeheven; er gaan echter stemmen op om het weer te openen, onder andere van presidentskandidaat Hillary Clinton. Sinds 1994 is in Washington het "International Centre for Technology Assessment" actief, een NGO die publiek en beleidsmakers inzicht wil geven in de maatschappelijke gevolgen van nieuwe technologie. In 1971 werd de International Association for Technology Assessment opgericht, een vereniging die een aantal internationale congressen organiseerde, het tweede in 1972 in Nederland. In Nederland werd de Delftse leerstoel Toekomstonderzoek na de pensionering van W. Beek in 1991 omgedoopt tot Aspectenonderzoek en werd dr. Ph. Vergragt tot hoogleraar benoemd. Het onderzoek ontwikkelde zich in de richting van Duurzame Technologie Ontwikkeling. Na het vertrek van Vergragt in 1998 werd K.F. Mulder belast met het onderwijs in Techniek &amp; Duurzame Ontwikkeling, samen met dat in technologisch aspectenonderzoek.
Rathenau Instituut.
Verder werd in 1986 opgericht de "Nederlandse Organisatie voor Technologisch Aspectenonderzoek", (NOTA), in 1994 omgedoopt tot Rathenau Instituut. Dit bureau is niet direct gekoppeld aan het parlement maar maakt deel uit van de Koninklijke Nederlandse Academie van Wetenschappen KNAW. Het kan qua positie worden vergeleken met het Centraal Planbureau (voor economisch onderzoek) en het Sociaal-Cultureel Planbureau (voor sociologisch onderzoek). Tal van Europese landen beschikken anno 2015 over een instituut voor technologisch aspectenonderzoek, al dan niet gekoppeld aan het parlement. Aspectenonderzoek wordt in Nederland onder de naam milieueffectrapportage (MER) verplicht uitgevoerd voor een aantal bij de wet genoemde gebieden, zoals infrastructuur. Het speelt ook een belangrijke rol in het werk van de Amerikaanse Food and Drug Administration FDA, zij het dat in beide gevallen geen melding wordt gemaakt van het begrip technology assessment. Thans wordt technologisch aspectenonderzoek in Nederland uitgevoerd door het Rathenau Instituut. Dit instituut is een van de dertien leden van het "European Parliamentary Technology Assessment" netwerk van Europese instituten voor aspectenonderzoek.
Gebruik door het bedrijfsleven.
Aspectenonderzoek werd ontwikkeld voor het publieke domein. Het is tevens uitgewerkt tot een methode voor de investeringsselectie bij ondernemingen. De gedachte hierbij is dat een investering op drie criteria moet worden beoordeeld: de financiële haalbaarheid, de strategische inpassing in de onderneming en het maatschappelijke nut. Dit laatste wordt dan door middel van aan aspectenonderzoek verwante checklists ingeschat. Is aan een van die drie voorwaarden niet voldaan dan moet men niet investeren.

</doc>
<doc id="23333" url="https://nl.wikipedia.org/wiki?curid=23333" title="Tremolo">
Tremolo

Tremolo (Italiaans voor "trillend") is een manier van toonvorming die vooral op snaarinstrumenten wordt toegepast, door de snaar voortdurend snel achter elkaar aan te slaan of aan te strijken. Dit levert voor strijkinstrumenten een meer 'spannende' klank op dan één noot van gelijke duur. Voor sommige tokkelinstrumenten (bijv. mandoline) is het daarentegen de normale techniek waarmee de hoofdnoten van de melodie worden gespeeld; hier dient de tremolo slechts om de kortademigheid van het instrument te compenseren. Dit is zo kenmerkend voor de mandoline, dat op de gitaar een tremolo vaak bedoeld is als een imitatie van de mandoline.
Bij blaasinstrumenten komt de techniek ook voor. Indien bijvoorbeeld op een trompet een tremolo gespeeld moet worden, drukt men voor dezelfde noot in hoog tempo twee alternatieve ventielcombinaties in. Zo kan een C in het middenregister (C5) zowel zonder ventielen of met het tweede en derde ventiel gespeeld worden. Bij het spelen van een tremolo op deze C, zal men deze twee combinaties zo snel mogelijk afwisselen, waardoor een vergelijkbaar effect als op een snaarinstrument ontstaat.
De tremolo kan metrisch of vrij uitgevoerd worden. De hierbij afgebeelde tremolo is wezenlijk metrisch bedoeld, aangezien gebruik wordt gemaakt van een meer algemeen geldende verkorte schrijfwijze voor meerdere (hier 8) noten van dezelfde waarde (hier 1/32) en toonhoogte, een schrijfwijze die vooral in orkestpartijen wordt (werd?) toegepast om papier te sparen maar waarbij géén bévingseffect is beoogd.
Een tremolo kan ook voor twee herhaaldelijk alternerende tonen van gelijke duur maar verschillende hoogte voorgeschreven worden, vooral in pianomuziek. Beide noten worden dan eenmalig genoteerd onder één waardestreep die de duur van elke deeltoon aangeeft, en beide noten krijgen een kop die de totale duur van de tremolo aangeeft. Het effect is een akkoord dat voor de beoogde duur in stand wordt gehouden door veelvuldig om beurten (veelal metrisch!) aanslaan van de samenstellende tonen (die zelf ook weer uit meerklanken kunnen bestaan).
Tremolo is ook een geluidstechnisch effect waarbij de versterking van een signaal cyclisch gemoduleerd wordt. Dit gebeurt meestal door middel van een laagfrequente oscillator (LFO). Het effect wordt vaak toegepast bij gitaarversterkers en elektronische piano's. Technisch is dit gelijk aan amplitudemodulatie.
Door het Amerikaanse bedrijf Fender wordt tremolo consequent foutief 'vibrato' genoemd.

</doc>
<doc id="23336" url="https://nl.wikipedia.org/wiki?curid=23336" title="Aton">
Aton

Aton of Aten is een Egyptische zonnegod. De god is met name bekend uit de Amarna-periode, waarin Amenhotep IV (later Achnaton) Aton tot hoofdgod van Egypte verhief.
Aton voor Amarna-periode.
Het woord "Aton" is bekend vanaf het Middenrijk om de zonneschijf aan te duiden. Het woord werd gebruikt in de sarcofaagteksten. In het Verhaal van Sinoehe is het woord "Aton" de aanduiding voor god.
In het midden van het Nieuwe Rijk wordt de god vaak geattesteerd. Thoetmoses IV draagt een scarabee op aan Aton. Naar Aton werd in die tijd soms wel verwezen, maar als godheid stelde hij niet veel voor. Onder Achnatons vader Amenhotep III veranderde dit en werd ook Aton als aspect van de zonnegod vereerd.
Aton in de Amarna-periode.
Met het aantreden van Amenhotep IV (de latere Achnaton) kreeg voor het eerst de god koninklijke titels mee in de vorm van een introductie, twee cartouches zoals ook farao's dat hebben. In de vroegste vorm van de titels van Aton werden ook nog de goden Horachte en Sjoe genoemd. Vanaf zijn 9e regeringsjaar kreeg de god een aangepaste koningsnaam waar alle andere goden uit gehaald waren. De namen van de god werden consequent naast of onder de afbeelding van de zonneschijf geschreven.
Achnaton liet de tempels van andere goden sluiten en bouwde in Amarna zijn nieuwe hoofdstad Achetaton (horizon van Aton). Hij was van de god de enige priester en trok zo alle macht aan zich. Zijn streven tot het vestigen van een monotheïstische religie met Aton of Aten als enige godheid wordt ook wel "atenisme" of "atonisme" genoemd. 
Na een aantal jaren mislukte zijn hervorming totaal en ging Egypte terug naar het oude. Nadien werd van Aton niet veel meer vernomen. In de tijd van Horemheb werden de sporen van de Amarna-tijd radicaal uitgewist. De tempels werden onder de Ramessiden hergebruikt.
Afbeelding.
Er zijn twee soorten afbeeldingen van Aton.
Aanbidding.
De god werd onder Amenhotep III aanbeden in Heliopolis.
Onder Amenhotep IV kwam er een tempel van Aton in Thebe. In het vijfde regeringsjaar van Amenhotep IV veranderde hij zijn naam naar Achnaton. Hij verplaatste de hoofdstad naar Tell el-Amarna. Hij liet daar twee tempels bouwen:
Er waren ook tempels van Aton in Memphis, in Sesebi (Nubië) en vermoedelijk ook elders in het rijk van Achnaton.

</doc>
<doc id="23338" url="https://nl.wikipedia.org/wiki?curid=23338" title="Mandolineorkest">
Mandolineorkest

 
Een mandolineorkest is een orkest dat voornamelijk bestaat uit instrumenten van de mandolinefamilie zoals mandoline, altmandoline, mandola, mandoloncello en mandobasso. In België zijn er o.a. mandolineorkesten in Boechout, Hove, Brasschaat, Antwerpen, Bergen (Mons), en Malmedy. Ook Nederland kent meerdere mandoline-orkesten. Zij zijn verenigd in het Nederlands Verbond van Mandoline Orkesten.
Bezetting.
Het mandolineorkest is qua bezetting het evenbeeld van een strijkorkest. Zo is er een eerste en tweede mandoline-sectie (overeenkomend met de eerste en tweede violen) en een mandola-sectie (altviool). De mandoloncello-groep (te vergelijken met de rol van de violoncelli van het strijkorkest) is tegenwoordig in het mandolineorkest vaak geheel vervangen door Spaanse gitaren. Dit in tegenstelling tot de gestreken contrabas die in beide orkestvormen haar plaatsgevonden heeft.
Waar in veel orkesten de baspartij waargenomen wordt door een contrabas, zijn er ook orkesten die gebruikmaken van een chitarrone moderno. Een 'tokkelbas' speciaal ontwikkeld voor de klankeigenschappen van het mandolineorkest. Een mandolineorkest waarin de chitarrone moderno de baspartij voor haar rekening neemt is bijvoorbeeld het bekende Nederlandse Mandoline Kamer Orkest Het CONSORT, een orkest waarin, naar Italiaans voorbeeld, ook de mandoloncello en de altmandoline (de mandoliola) zijn opgenomen.
Geschiedenis.
Rond 1900 worden in Nederland de eerste mandolineorkesten opgericht. In een paar decennia wordt er dankzij o.a. Joh. B. Kok (1889-1954), Abraham (Bram) M. J. Kwist (1901-2000), H.Smits jr. (1889-1964) en A.P. Murkens (1870-1946) een hoog niveau bereikt en heeft elke stad één of meerdere mandolineorkesten. Ook verschijnt er een blad "De mandolinegids" waarin eerder genoemde mensen schrijven over de mandoline, haar geschiedenis en haar bespelers. In 1947 wordt het Nederlands Verbond van Mandoline Orkesten (NVvMO) opgericht om deze orkesten in te verbinden. 
Werken voor mandolineorkest.
Componisten die stukken voor mandoline-orkesten arrangeren en componeren of hebben gecomponeerd, zijn in Nederland onder andere Wessel Dekker (1914-2006), Carlo Malizia, Jeff Hijlkema, Annette Kruisbrink, Bernard van Beurden en Chiel Meijering. Verder zijn dit Konrad Wölki (1904-1983) en Theodor Ritter (1883-1950) in Duitsland, enRaffaele Calace, Arrigo Cappelletti, Giuseppe Manente en Giacomo Sartori in Italië. 

</doc>
<doc id="23339" url="https://nl.wikipedia.org/wiki?curid=23339" title="Scenario studie">
Scenario studie



</doc>
<doc id="23340" url="https://nl.wikipedia.org/wiki?curid=23340" title="Scylla">
Scylla

Scylla (Grieks: Σκυλλα) komt twee keer voor in de Griekse mythologie:
Het is ook:
Bovendien wordt tegenwoordig de naam Scylla nog gebruikt als de naam van:

</doc>
<doc id="23342" url="https://nl.wikipedia.org/wiki?curid=23342" title="Rijksuniversiteit Utrecht">
Rijksuniversiteit Utrecht



</doc>
<doc id="23344" url="https://nl.wikipedia.org/wiki?curid=23344" title="Wet arbeidsongeschiktheidsverzekering zelfstandigen">
Wet arbeidsongeschiktheidsverzekering zelfstandigen

De Wet arbeidsongeschiktheidsverzekering zelfstandigen (WAZ) was tussen 1998 en 1 augustus 2004 een verplichte Nederlandse verzekering die ondernemers het recht op een uitkering op het niveau van (maximaal) 70% van het minimumloon gaf als een zelfstandige of ondernemer arbeidsongeschikt werd.
De "Wet van 6 juli 2004 tot wijziging van de Wet arbeidsongeschiktheidsverzekering zelfstandigen en enige andere wetten in verband met de beëindiging van de toegang tot die verzekering voor diegenen die op of na de inwerkingtreding van deze wet arbeidsongeschikt worden (Wet einde toegang verzekering WAZ)" bepaalt dat zelfstandigen die op of na 1 augustus 2004 arbeidsongeschikt zijn geworden geen recht meer hebben op toekenning van een WAZ-uitkering. Lopende uitkeringen lopen nog steeds door, eind 2009 waren er 34.270 lopende WAZ-uitkeringen.
Een persoon wordt ook gezien als zelfstandige als diegene een meewerkend huwelijkspartner of beroepsbeoefenaar is. Beroepsbeoefenaren zijn bijvoorbeeld directeuren grootaandeelhouder, geestelijken en huishoudelijk personeel dat minder dan drie dagen per week werkt.
De WAZ was een verplichte verzekering die sterk leek op de WAO voor werknemers. De Nederlandse belastingdienst inde de premies jaarlijks via de belastingaanslag. De premie bedroeg voor 2003 8,8% van het belastbaar inkomen met een maximum van € 2196. De uitkering wordt verstrekt door het Uitvoeringsinstituut Werknemersverzekeringen (UWV).
De hoogte van de uitkering hangt af van:
Bij een maximale arbeidsongeschiktheid (vanaf 80%) is de maximale uitkering 70% van € 58,15 per dag (2003/2004) ofwel ca. € 14500 per jaar.
De WAZ-uitkering wordt ingetrokken als de betreffende persoon:
De WAZ is afgeschaft per 1 augustus 2004. Sindsdien kunnen ondernemers die een arbeidsongeschiktheidsverzekering willen, terecht bij particuliere verzekeraars. Verzekeraars kunnen ondernemers weigeren wanneer zij het risico te groot achten.
Bij de afschaffing van de WAZ kwam de ondernemer in dat geval in aanmerking voor een alternatieve verzekering waarvoor geen medische acceptatie geldt. Om in aanmerking te komen voor deze alternatieve verzekering, moest de ondernemer voor 1 november 2004 een arbeidsongeschiktheidsverzekering hebben aangevraagd. Ook de alternatieve verzekering wordt aangeboden door de particuliere verzekeraar.
Sinds 2008 is de uitkering voor zwangere ondernemers overgenomen door de Zelfstandig en Zwangerregeling (ZEZ). 

</doc>
<doc id="23346" url="https://nl.wikipedia.org/wiki?curid=23346" title="Z-scores">
Z-scores



</doc>
<doc id="23350" url="https://nl.wikipedia.org/wiki?curid=23350" title="Disk jockey">
Disk jockey



</doc>
<doc id="23351" url="https://nl.wikipedia.org/wiki?curid=23351" title="Deejay">
Deejay



</doc>
<doc id="23354" url="https://nl.wikipedia.org/wiki?curid=23354" title="Sardegna">
Sardegna



</doc>
<doc id="23355" url="https://nl.wikipedia.org/wiki?curid=23355" title="Sardigna">
Sardigna



</doc>
<doc id="23356" url="https://nl.wikipedia.org/wiki?curid=23356" title="Sardinna">
Sardinna



</doc>
<doc id="23357" url="https://nl.wikipedia.org/wiki?curid=23357" title="Sardinnia">
Sardinnia



</doc>
<doc id="23358" url="https://nl.wikipedia.org/wiki?curid=23358" title="Ichnusa">
Ichnusa



</doc>
<doc id="23359" url="https://nl.wikipedia.org/wiki?curid=23359" title="Sandalyon">
Sandalyon



</doc>
<doc id="23360" url="https://nl.wikipedia.org/wiki?curid=23360" title="Sostenuto">
Sostenuto

Sostenuto (Italiaans "sostenere"=aanhouden) is een term in de muziek waarmee verschillende dingen aangegeven kunnen worden:

</doc>
<doc id="23361" url="https://nl.wikipedia.org/wiki?curid=23361" title="Exameter">
Exameter



</doc>
<doc id="23362" url="https://nl.wikipedia.org/wiki?curid=23362" title="Petameter">
Petameter



</doc>
<doc id="23364" url="https://nl.wikipedia.org/wiki?curid=23364" title="Terameter">
Terameter

Een terameter is een afstandsmaat. Eén terameter is 1 000 000 000 000 meter of 1 miljard kilometer. Het is eenvoudiger te schrijven als: 1012 meter. Het symbool van de terameter is Tm.
De terameter is alleen een zinvolle eenheid in de astronomie, maar daar wordt er in de praktijk de voorkeur aan gegeven om niet-standaardeenheden zoals astronomische eenheid, lichtjaar en parsec te gebruiken.

</doc>
<doc id="23365" url="https://nl.wikipedia.org/wiki?curid=23365" title="Driefasige asynchrone motor">
Driefasige asynchrone motor

De driefasige asynchrone motor heeft verschillende namen:
Geschiedenis.
De ontwikkeling van de asynchrone motor (niet-synchrone motor) gaat terug op het werk van Galileo Ferraris, 1885, Michail von Dolivo-Dobrowolsky, 1889, en Nikola Tesla, 1887. Nikola Tesla staat vooral bekend als de uitvinder van de wisselstroomgenerator, de wisselstroomelektromotor, de transformator, de inductiemotor en van alle andere belangrijke componenten van het huidige elektriciteitsnet. Zijn grootste verdienste was dat Tesla het wisselstroomprincipe verder ontwikkelde en bijna alle benodigde infrastructuur om een betrouwbaar elektriciteitsnet op te zetten zelf uitvond. Na enige tijd was zelfs zijn grote concurrent Edison gedwongen zijn dure en inefficiënte gelijkstroomsysteem te laten varen en ook op wisselstroom over te gaan.
Nikola Tesla was eerder werkzaam geweest bij de "Edison General Electric Company", maar hij ging daar weg omdat Edison de hem beloofde $50.000 voor het maken van de gelijkstroommotor niet uitkeerde. Edison zei dat het gewoon een grap was en dat hij Amerikaanse humor moest waarderen. Erger nog, na vertrek van Tesla, patenteerde Edison de gelijkstroommotor op zijn eigen naam. Tesla kwam na allerlei omzwervingen en teleurstellingen in contact met een ingenieur van de Western Union Telegraph Company, die het belang van zijn ideeën inzag en ervoor zorgde dat Tesla een laboratorium en beginkapitaal kreeg. Tesla ontwikkelde in iets meer dan een jaar - van april 1887 tot mei 1888 - verschillende motoren voor wisselstroom, waaronder de meerfasige inductiemotor en drie verschillende systemen - eenfasig, tweefasig en driefasig - om elektriciteit door middel van wisselstroom te distribueren. Zijn meerfasige inductiemotor berustte op het principe van het magnetisch draaiveld, in dit geval opgewekt door twee of meer wisselstromen die uit fase zijn.
Met deze uitvinding werd in één klap een borstelloze motor verkregen die niet alleen efficiënt, simpel en goedkoop te bouwen was, maar die ook nauwelijks kapot kon gaan: de rotor en zijn lagers zijn de enige bewegende delen en dus ook de enige die kunnen slijten. Alle andere elektromotoren van die tijd gebruikten inefficiënte glijcontacten (koolborstels) en commutatoren (stroomomkeerders), allemaal onderdelen die verslijten en gemakkelijk kapot gaan. Voorts is dit type motor gemakkelijk voor hogere vermogens en hogere spanningen te bouwen en heeft het een constante snelheid. Bijna alle hedendaagse motoren zijn van dit type.
Driefasige elektromotor.
De driefasige asynchrone motor of driefaseïnductiemotor is een borstelloze asynchrone elektromotor, gevoed door een driefasewisselspanningssysteem. De motor wordt ook wel draaistroommotor of omgekeerde synchrone motor genoemd.
Een groot voordeel van dit type elektromotor is de onderhoudsvrije (geen koolborstels en commutator) en compacte constructie. Asynchrone motoren worden overal toegepast in de aandrijftechniek en ook bij zware machines en tractie-installaties van treinen, trams, metro's en trolleybussen. Door hun aanloopgedrag (hoge aanloopstroom tot ca. 6 à 8 × nominaal) moeten hier dan wel speciale aanloopschakelingen worden toegepast (aanlooptransformatoren, frequentieregelaars, softstarters of ster-driehoekschakelingen).
Eenfasige elektromotor.
Deze komen ook in het huishouden en de hobbysfeer voor, zoals in wasmachines en bij modelvliegtuigen. In het geval van wasmachines wordt gebruikgemaakt van eenfase-inductiemotoren. Deze motoren bevatten twee al of niet identieke wikkelingen. Eén wikkeling met een in serie geschakelde condensator wordt gebruikt om een faseverschuiving te veroorzaken wat een draaiveld oplevert. Voor de waarde van deze condensator hanteert men de volgende vuistregel: C=50.P waarbij C uitgedrukt wordt in µF en P uitgedrukt wordt in kilowatt (kW). Ook wordt soms een aanloopwikkeling gebruikt. Deze is meerpolig gewikkeld in de stator en kan door middel van een relais bij het starten worden bijgeschakeld. Als de motor op toeren is, schakelt het relais de aanloopwikkeling weer uit. Kleinere motoren gebruiken een kortsluitwikkeling die een klein deel van de magneetpolen in draairichting van de stator omvat en een vertraagd magnetisch veld genereert. Hierdoor zal de motor een klein startkoppel genereren en de motor in één richting starten.
Asynchrone motoren zijn onder te verdelen in de veel voorkomende kortsluitankermotor (KA-motor) of kooirotormotor, en de sleepringankermotor (SRA-motor) of sleepringrotormotor.
Stator.
De stator van een draaistroommotor bestaat uit minimaal drie identieke spoelgroepen. Elke spoelgroep bevat de spoelen van bij elkaar horende polen. De spoelgroepen, ook wel fasewikkelingen genoemd, worden voorzien van dezelfde wisselspanning, maar met faseverschillen van 120 graden. Bij een tweepolige motor, dat wil zeggen één paar polen per spoelgroep, maken de overeenkomende polen in de drie spoelgroepen hoeken van 120 graden met elkaar. Bij een 4-polige motor zijn er twee paar polen per spoelgroep. De hoek tussen de overeenkomende polen is dan 60 graden. Door het faseverschil tussen de spoelgroepen bereiken de polenparen na elkaar hun maximale magnetische veld. Daardoor ontstaat er een draaiend magnetisch veld, draaiveld genoemd.
Fasewikkelingen kunnen in ster of in driehoek worden aangesloten.
Bij de sterschakeling zijn de 3 fasewikkelingen op één punt (het sterpunt) aan elkaar gekoppeld. Kijkend vanuit 2 fasen van het voedende net staan er in feite 2 wikkelingen in serie. Dit betekent dat de spanning per wikkeling lager is dan de spanning tussen 2 fasen van het voedende net. Bij de driehoekschakeling staat iedere fasewikkeling tussen 2 fasen van de aangesloten draaistroom wisselspanning. Dan wordt dus per wikkeling wel de volledige fasespanning aangelegd. Het verschil in deze aansluitmogelijkheid kan worden benut bij het aanlopen van een asynchrone draaistroom motor. Bij de ster-driehoekschakeling worden bij het aanlopen allereerst de wikkelingen in ster geschakeld en na enige tijd in driehoek. Door de aanvankelijke serieschakeling zal de aanloopstroom van de motor aanzienlijk worden gereduceerd. Deze omschakeling kan handmatig worden gedaan of door middel van een ster-driehoekautomaat.
Rotor.
Het draaiende gedeelte (de rotor of het anker in het geval van de asynchrone kooirotormotor), bestaat uit een kooi van grote staven die aan de uiteinden zijn kortgesloten door een grote ring. (vandaar kortsluitankermotoren). De ruimte tussen de kooi is opgevuld met een weekijzerpakket. In de staven lopen zeer grote stromen die een tegen het statorveld in gericht tegenveld opwekken waardoor de rotor gaat draaien.
Slip.
De rotor probeert dit draaiveld te volgen (volgens de wet van Lenz probeert de rotor het draaiveld te ontwijken door mee te draaien in de richting van dit draaiveld). In tegenstelling tot de synchrone motor blijft de draaisnelheid van de rotor achter bij die van het draaiveld. Daarom spreekt men hier van een "asynchrone motor". Het verschil in draaisnelheid tussen de rotor en de stator wordt de slip genoemd. Een asynchrone motor kan niet werken zonder slip. Het is namelijk de slip die de rotorfrequentie bepaalt. Zonder slip is de rotorfrequentie nul. De rotorfrequentie is de draaiveldfrequentie minus het rotortoerental. Er moet stroom (en daarmee veld) worden opgewekt in de rotor om een veld op te wekken tegenwerkend ten opzichte van het statorveld, anders kan de asynchrone motor niet draaien. Bij het aanzetten van de asynchronemotor is de rotorfrequentie maximaal.
Slip wordt berekend met de volgende formule:
formula_1
met:
formula_2 = slip 
formula_3 = toerental rotor in omw/min
formula_4 = toerental stator in omw/min
Synchrone en asynchrone werking.
De rotor draait trager dan het statordraaiveld = niet synchrone snelheid of asynchrone snelheid.
Dit zijn de lorentzkrachten. Deze kracht ontwikkelt een koppel dat de motor doet draaien.
Als de rotor stilstaat is ∆v of de verschilsnelheid maximaal. De geïnduceerde spanning op de rotor is dan ook maximaal. De stroom door de rotor is ook maximaal. De ontwikkelde krachten zijn ook maximaal. Deze motor heeft een zeer groot aanloopkoppel. Als hij aanloopt verbruikt hij wel zeer veel stroom. Men spreekt van een kortsluitstroom gedurende enkele ogenblikken.
De rotor draait even snel als het statordraaiveld = synchrone snelheid.
Wanneer nu het toerental van de motor even snel is als het toerental van de stator dan is de relatieve snelheid 0.
Dus E= 0 volt.
Er is geen kracht meer aanwezig. Fl = B.I.L = B .0. L = 0 newton.
De motor wordt lui. De motor vertraagt en zijn snelheid zal zich normaliseren op een snelheid trager dan de synchroonsnelheid. Er treedt een evenwicht op tussen het aandrijfkoppel en de belasting. Men noemt het verschil tussen de synchroonsnelheid en de effectieve snelheid de slip.
Men noemt deze motor een asynchrone motor of niet-synchrone motor (a staat voor niet) omdat hij niet even snel draait als het statordraaiveld. Hij draait trager.
Besluit: De motor kan nooit draaien met synchrone snelheid want dan wordt het aandrijfkoppel nul!
Motorbedrijf.
Als de rotor langzamer draait dan het draaiveld, is de slip positief. Als de rotor en het draaiveld even snel gaan is de slip 0. Staat de rotor stil, maar is het draaiveld in beweging dan is de slip 1. Als de slip hoger dan 1 is, draait de rotor in tegenovergestelde richting van het draaiveld. Dit heet 'tegenstroomremmen'. Een positieve slip kost elektriciteit: hoe hoger de slip, hoe hoger het stroomverbruik.
De slip wordt soms uitgedrukt als: formula_9
Generatorbedrijf.
Om een motor af te remmen moet de rotor sneller draaien dan het draaiveld. De slip is nu negatief. Een negatieve slip wekt elektriciteit op: hoe hoger de negatieve slip, hoe meer stroom er wordt opgewekt. Dit principe wordt gebruikt bij het elektrodynamisch remmen bij bijvoorbeeld treinen. Als de opgewekte energie niet kan worden teruggevoerd, zal deze verbruikt worden als warmte in remweerstanden.
Daarnaast worden synchrone motoren als synchrone generator in bepaalde type windturbines gebruikt voor het opwekken van elektriciteit. Voorwaarde hierbij is wel dat de windturbine altijd gekoppeld moet zijn aan het elektriciteitsnet, omdat er anders geen draaiveld (dus geen magnetisch veld) aanwezig is.
Toerental.
Het toerental van een draaistroommotor wordt (bij motorbedrijf) bepaald door de frequentie van de driefasenspanning. Met een frequentieregelaar kan, binnen zekere grenzen, elke gewenste frequentie van 10% tot 200% van 50 Hz en daarmee elk gewenst toerental ingesteld worden.
Een nadeel is dat bij hogere frequentie de verliezen in de motor steeds groter worden omdat het ontwerp van de motor optimaal is bij slechts een beperkt frequentiegebied. Een tweede nadeel is dat bij toerentalreductie onder nominaal de koeling van de op de motoras geplaatste ventilator afneemt. Dit kan weer opgelost worden door extra koelcapaciteit aan te brengen.
Overigens wordt met de frequentieregelaar niet alleen de frequentie maar ook meteen de spanning verhoogd of verlaagd (evenredig met de frequentie). Het werkelijke toerental n wordt mede bepaald door het aantal polen van de statorwikkeling, immers n = (f*60)/p waarbij f de netfrequentie is en p het aantal poolparen. In de USA met een netfrequentie van 60 Hz zullen alle Europese motoren dus sneller draaien. Echter de constructie van het blikpakket (statorijzer) in de motor van Europese en Amerikaanse e-motoren is verschillend, de Amerikaanse varianten zijn compacter. Door de hogere netfrequentie is de magnetiseertijd 20% korter dan bij 50 Hz. Daardoor is bij een even sterk magneetveld minder statorijzer nodig.
Het polental is uiteraard steeds even (magnetische noord- of zuidpolen kunnen niet zelfstandig bestaan).
Uit de tabel blijkt dat het toerental afhangt van de voedingsspanningfrequentie en het pooltal of aantal poolparen. Bij 50 Hz is het synchroontoerental 3000, 1500, 1000 of 750 omw/min. Echter, het werktuig dat door de motor wordt aangedreven verlangt soms een ander toerental.
Het toerental van de elektromotor kan op de volgende wijzen aangepast worden:
Het toerental van de motor wordt geregeld door de frequentie van de voedingsspanning in te stellen met een frequentieregelaar:
formula_10
waarbij:
Met andere woorden: de uitgaande frequentie van de frequentieregelaar bepaalt het toerental van de motor, en dat wel traploos van 10% tot 200% van het nominale toerental, wat in geen van de voorgaande gevallen mogelijk is. Een voorbeeld hiervan zijn de
treinstellen van het type VIRM van de Nederlandse Spoorwegen die worden aangedreven door asynchrone draaistroommotoren, waarbij het toerental wordt afgeregeld door middel van frequentieregelaars.
Kenplaatje.
Voorbeeld van een kenplaatje van een asynchrone motor:

</doc>
<doc id="23366" url="https://nl.wikipedia.org/wiki?curid=23366" title="Driefasige inductiemotor">
Driefasige inductiemotor



</doc>
<doc id="23367" url="https://nl.wikipedia.org/wiki?curid=23367" title="Attometer">
Attometer



</doc>
<doc id="23368" url="https://nl.wikipedia.org/wiki?curid=23368" title="Asynchrone draaistroommotor">
Asynchrone draaistroommotor



</doc>
<doc id="23370" url="https://nl.wikipedia.org/wiki?curid=23370" title="AAlib">
AAlib

AAlib is een bibliotheek met functies voor programma's die ervoor zorgen dat het programma uitvoer in ASCII-art kan produceren. BB is een demonstratieprogramma, dat voor AAlib is gemaakt. Dat is een programma dat goed de mogelijkheden voor de bibliotheek laat zien.
Voorbeeld.
schermafdruk van BB. De zebra beweegt in het programma, waardoor het beeld nog duidelijker is.

</doc>
<doc id="23373" url="https://nl.wikipedia.org/wiki?curid=23373" title="Draaistel">
Draaistel

Een draaistel is een klein wagentje, rond een verticale as - een taats - draaibaar bevestigd onder spoorwegmaterieel, dat de wielstellen inlijst. Een draaistel wordt toegepast om de massa of trekkracht van het voertuig over meer assen te verdelen, om een grotere voertuiglengte mogelijk te maken of om het comfort te verhogen.
Rijdt een tweeassige wagen door de bocht, dan komen de wielen enigszins scheef op de rail te staan. Dat gebeurt vooral als de wagen lang is. Dat is een van de redenen om een langere wagen op draaistellen te zetten.
Draaistellen zijn onder te verdelen in loopdraaistellen (geen aangedreven assen) en motordraaistellen (een of meer aangedreven assen). Bij elektrische (en ook dieselelektrische) treinen worden de elektrische tractiemotoren in het draaistel ingebouwd. Bij dieselhydraulische en dieselmechanische treinen worden de draaistellen aangedreven door een aandrijfas van buitenaf.
Maatvoering.
De hart-op-hartafstand van de assen wordt de "radstand" genoemd. Tegenwoordig bedraagt de radstand van het draaistel bij treinen rond 2,5 meter en bij metro's en trams rond de 2 m. De draaipuntsafstand van de draaistellen bedraagt bij treinstellen en rijtuigen 17 tot 20 m. Bij wagens en locomotieven is de spilafstand veelal korter. Bij een metro bedraagt de spilafstand ongeveer 12 m en bij trams 6 tot 7,5 m. 
Typen.
Maximum traction.
Rond het einde van de 19e eeuw had elke as binnen een draaistel van een tram een eigen motor. Een vierassige tram had zodoende vier motoren. Bij "Maximum traction" draaistellen werd echter een krachtigere motor per draaistel toegepast. Het draaipunt was uit het midden in de richting van de aangedreven as geplaatst. Deze as heeft grote wielen, de loopas heeft veel kleinere wielen.
Jacobsdraaistel.
Als twee bakken rusten op één draaistel, dan spreekt men van een "jacobsdraaistel". Jacobsdraaistellen worden veel gebruikt bij light trains en metro's om kosten en gewicht te besparen. Voor de komst van de lagevloertram hadden vrijwel alle gelede trams jacobsdraaistellen. De Franse TGVs hebben deze draaistellen onder de niet-aangedreven rijtuigen.
Drieassig.
Drieassige draaistellen komen in Nederland vrijwel alleen bij locomotieven voor (bijvoorbeeld de 1200-, 1300- en 1500-series); bij buitenlandse spoorbedrijven ook wel voor zware goederenwagens. Sommige locomotieven en motorrijtuigen hebben drie 2-assige draaistellen. Voorbeelden hiervan zijn de Zwitserse locomotieven Re 6/6 en het Nederlandse motorrijtuig mDDM, de aandrijving voor de dubbeldekstreinen DD-AR en de gerenoveerde versie daarvan, DDZ.
Omsporen.
De spoorwijdte is niet in alle landen dezelfde en in sommige grensstations is het dan ook nodig dat de spoorwijdte van de wagens veranderd wordt. Eén methode is dat de trein wordt opgevijzeld, waarbij de draaistellen blijven staan. Daarna trekt men andere draaistellen onder de trein en laat men de trein weer zakken.
Het Engelse woord "bogie".
Het hierboven beschreven draaistel wordt in het Engels "bogie" genoemd, ook wel "bogy" of "bogey" geschreven. De betekenis daarvan is breder en nog verschillend in diverse Engelstalige landen. In het algemeen wordt met bogie elk kader bedoeld dat een wielstel draagt, bijvoorbeeld ook bij vrachtwagens. 
Het systeem bij vrachtwagens waarbij wielen kunnen opgehaald en neergelaten worden, wordt ook in het Nederlands "bogie-lift" genoemd. 

</doc>
<doc id="23374" url="https://nl.wikipedia.org/wiki?curid=23374" title="Newlyn School">
Newlyn School

In het vissersdorp Newlyn, in het Engelse Cornwall, vlak bij Penzance, bestond van omstreeks 1880 tot in het begin van de twintigste eeuw een artiestenkolonie, de Newlyn School genoemd. Het dorp was aantrekkelijk voor schilders: mooi licht, goedkoop leven en betaalbare modellen. Vaak was het strand, de haven van Penzance, de zee of het harde leven van de vissers onderwerp van hun schilderijen. 
In 1899 stichtte het schildersechtpaar Stanhope en Elizabeth Forbes de "Newlyn School of Painting", met bijzondere aandacht voor het figuurschilderen. 
Tot de Newlyn School behoorden: 

</doc>
<doc id="23375" url="https://nl.wikipedia.org/wiki?curid=23375" title="Waz">
Waz



</doc>
<doc id="23376" url="https://nl.wikipedia.org/wiki?curid=23376" title="WAZ">
WAZ



</doc>
<doc id="23378" url="https://nl.wikipedia.org/wiki?curid=23378" title="De Kolonisten van Catan">
De Kolonisten van Catan



</doc>
<doc id="23380" url="https://nl.wikipedia.org/wiki?curid=23380" title="Truusje Koopmans">
Truusje Koopmans

Truusje Koopmans (Den Haag, 2 maart 1927 - Marbella, 20 september 2003) was een Nederlandse zangeres.
Koopmans trad in de jaren vijftig en zestig veelvuldig op voor de radio. In augustus 1956 had ze een hit met "Ik wil kussen, kussen, kussen".
Ze schreef en zong ook het nog altijd bij velen bekende intro van de populaire radiorubriek, de groenteman.
Er was ook een eindtune met de tekst:
Het programma (van de AVRO) handelde over de prijzen van groenten, de groente van het seizoen en dergelijke, maar er werden ook recepten verteld. Het liedje werd gezongen als een dansje, de chachacha, zodat veel mensen het tja-tja-tja verstonden als chachacha.
Het programma was erop gericht om, via een sketch voor een dame (klant) en een heer (de groenteman die, zoals toen voorkwam, met zijn waren langs de deur kwam) informatie aan de huisvrouw te verschaffen en manieren om die producten te bereiden als idee voor het avondeten (zie de eerste regel van de intro). Daarom werd het uitgezonden rond half negen in de ochtend, een tijdstip waarop manlief naar zijn werk en de kinderen naar school waren, op alle dagen in de week behalve in het weekend. 
Truusje Koopmans zong alleen de begin- en eindtune, de sketch zelf werd opgevoerd door het echtpaar Kees en Hermien de Wolf. 
Verder schreef ze het lied "Koffie, koffie, lekker bakkie koffie" dat door Rita Corita tot een hit werd gemaakt.
Truus Ledel-Koopmans overleed in Spanje, haar urn is begraven op de Nieuwe Begraafplaats Zeist naast haar man Wil Ledel.

</doc>
<doc id="23381" url="https://nl.wikipedia.org/wiki?curid=23381" title="Jemini">
Jemini

Jemini was een uit Liverpool afkomstige duo bestaande uit Chris Cromby en Gemma Abbey. Het duo is vooral bekend als de minst succesvolle act van het Verenigd Koninkrijk op het Eurovisiesongfestival, die puntloos laatste werden op het Eurovisiesongfestival 2003.
Geschiedenis.
Cromby en Abbey ontmoetten elkaar in 1995 geleden op "Liverpool's Starlight Stage School" en gingen een duo vormen. Tweeënhalf jaar daaropvolgend toerden ze door het Verenigd Koninkrijk met hits van Stevie Wonder, Randy Crawford, Motown-hits en zelfs de aloude ABBA-medley. Daarnaast zongen ze ook eigen composities.
Eurovisiesongfestival.
Jemini zou aanvankelijk als trio met de naam Tricity aantreden bij "A Song For Europe", de Britse voorronde voor het Eurovisiesongfestival 2003. Maar doordat een lid de groep verliet gingen Cromby en Abbey verder als duo onder de noemer Jemini. Op 2 maart 2003 wonnen ze de nationale finale met het liedje "Cry baby". Jemini mocht als vijftiende aantreden tijdens de finale van het Eurovisiesongfestival in Riga, Letland. Aan het einde van de puntentelling eindigde het duo op de laatste plaats met nul punten. 
Reactie.
In eigen land veroorzaakte Jemini's laatste plaats voor een behoorlijke consternatie. Verschillende mensen, waaronder BBC-commentator Terry Wogan riepen dat de Irakpolitiek van Tony Blair de oorzaak was. Anderen, zoals entertainmentmanager Louis Walsh verklaarden dat het kwam doordat "Cry baby" een slecht nummer was en het daardoor verdiende om laatste te worden. Volgens Jemini had het te maken met een niet functionerend oortje. Daarbij verklaarde het duo dat hun kleedkamer voor het optreden was gevandaliseerd.
Na het Eurovisiesongfestival.
Jemini's platenmaatschappij Interscope Records liet hen vallen als gecontracteerde act na hun wanprestatie met "Cry baby".
In 2013 nam het duo deel aan de documentaire "How to win Eurovision", die werd uitgezonden op BBC 3 alvorens het Eurovisiesongfestival 2013.
In 2016 werd lid Gemma Abbey veroordeeld tot een dertig weken durende gevangenisstraf voor belastingfraude.

</doc>
<doc id="23383" url="https://nl.wikipedia.org/wiki?curid=23383" title="Pia Beck">
Pia Beck

Pieternella (Pia) Beck (Den Haag, 18 september 1925 – Málaga, 26 november 2009) was een Nederlandse jazzpianiste en zangeres.
Loopbaan.
Pia Beck was een natuurtalent op de piano. Zonder noemenswaardige muzikale opleiding werd ze in mei 1945 gevraagd als pianiste en vocaliste in het Miller Sextet, waarmee ze optrad in België, West-Duitsland, Zweden en Nederlands-Indië. In 1949 begon ze haar eigen jazzcombo. Haar eerste compositie, "Pia's Boogie", werd meteen een hit. Naast de tournees door Europa speelde zij vaak in haar eigen pianobar, "De Vliegende Hollander" in Scheveningen.
In 1952 bezocht ze voor het eerst de Verenigde Staten, waar ze tot 1964 jaarlijks optrad. Ze werd benoemd tot ereburgeres van New Orleans en Atlanta. Collega Oscar Peterson noemde haar "de beste jazzpianiste ter wereld".
In april 1965 emigreerde ze met haar partner naar de Costa del Sol, waar ze eerst een pianobar begon. Nadat deze failliet ging, legde ze zich toe op het schrijven van reisgidsen en op de makelaardij. In 1975 maakte ze haar comeback als artieste in het Circustheater in Scheveningen en daarna verhuisde ze naar een appartementencomplex behorende bij hotel Huis ter Duin, te Noordwijk aan Zee. Op 18 september 2003 (haar 78e verjaardag) nam ze afscheid van het grote publiek met een concert in restaurant Castellum Novum in Hilversum.
In 2017 werd een tot dan toe naamloze brug in Amsterdam omgedoopt tot Pia Beckbrug.
Privéleven.
Pia Beck was een van de eerste artiesten die openlijk uitkwam voor haar homoseksualiteit (in de Verenigde Staten verzette ze zich eind jaren 70 tegen de anti-homoactiviste Anita Bryant). Met haar levenspartner Marga Samsonowski en drie kinderen van Samsonowski uit haar huwelijk met diskjockey Pete Felleman woonde ze vanaf 1965 in de Malagaanse wijk Churriana, bij Torremolinos aan de kust van Andalusië, Zuid-Spanje. De oudste dochter overleed in 2008 en Samsonowski overleed midden 2009. Pia Beck overleed zelf nog geen half jaar later (eind 2009) op 84-jarige leeftijd aan een hartstilstand.
Boeken.
Autobiografieën:

</doc>
<doc id="23384" url="https://nl.wikipedia.org/wiki?curid=23384" title="Mickey Harte">
Mickey Harte

Mickey Harte werd in 1973 in het Ierse Lifford geboren. Als kind leerde zijn broer hem in de garage gitaar spelen. Sinds zijn vijftiende treedt Harte op in pubs. In die tijd heeft hij een repertoire uitgebouwd met een honderdtal eigen nummers.
Zijn populariteit steeg door het televisieprogramma "You're a star", een talentenjacht vergelijkbaar met het Nederlandse Idols. Hij mocht Ierland in 2003 vertegenwoordigen op het Eurovisiesongfestival. Zijn nummer "We've got the world" viel bij de Ieren vooral in de smaak omdat de ballades van de voorbije twee Ierse deelnames voor een slecht resultaat gezorgd hadden.
Wekenlang stond Mickey Harte met zijn nummer voor het songfestival van 2003, op nummer 1 in de Ierse hitparade. Op het songfestival zelf werd hij elfde, met 53 punten. 

</doc>
<doc id="23385" url="https://nl.wikipedia.org/wiki?curid=23385" title="Dirk Jan">
Dirk Jan



</doc>
<doc id="23390" url="https://nl.wikipedia.org/wiki?curid=23390" title="George Bush">
George Bush

Zowel de 41e als de 43e president van de Verenigde Staten heet George Bush. Zie:

</doc>
<doc id="23391" url="https://nl.wikipedia.org/wiki?curid=23391" title="Birgitta Haukdal">
Birgitta Haukdal

Birgitta Haukdal (Húsavík, 28 juli 1979) is een IJslandse zangeres. Het grootste gedeelte van haar leven heeft ze in het noorden van IJsland doorgebracht.
Levensloop.
In november 1999 verving Birgitta de toenmalige leadzangeres van de popgroep Írafár. Ze brachten hun eerste single "Hvar er ég?" (Waar ben ik?) uit in de zomer van 2000, gevolgd door twee andere singles in 2001. De band tekende in 2002 een contract met de grootste platenmaatschappij van IJsland, Skífan. Begin november van dat jaar kwam hun eerste album "Allt sem ég sé" (Alles wat ik zie) uit. Het werd de snelst verkopende plaat van IJsland in 25 jaar. De plaat werd zelfs platina, iets wat niet gebruikelijk is in dat land.
Birgitta werd onder andere gekozen tot Popster en Zangeres van het jaar 2003. Zij schrijft de meeste van haar teksten zelf.
Songfestival.
Haukdal won de nationale finale voor het Eurovisiesongfestival in 2003, Söngvakeppnin, met haar lied "Segðu mér allt". Op het songfestival zelf zong ze het in het Engels als "Open your heart" en werd achtste. In 2006 deed ze opnieuw een gooi naar een Eurovisieticket en bereikte de finale van de IJslandse voorronde, maar uiteindelijk kwam ze er niet aan te pas en haalde ze de top 3 niet.

</doc>
<doc id="23394" url="https://nl.wikipedia.org/wiki?curid=23394" title="Californie">
Californie



</doc>
<doc id="23398" url="https://nl.wikipedia.org/wiki?curid=23398" title="Lior Narkis">
Lior Narkis

Lior Narkis (Hebreeuws: ליאור נרקיס) (Holon, 8 november 1976) is een Israëlisch zanger. Zijn muziek valt onder het muziekgenre "muzika mizrahit", ofwel 'oriëntaalse' muziek.
Lior Narkis droomde er altijd van zanger te worden. Hij bracht zijn eerste album, "Tfilat Chayay" (תפילת חיי, 'Het gebed van mijn leven') uit toen hij 16 was. Tijdens zijn militairedienstperiode vormde Narkis met Tamir Tzur een musicalgroep.
Met zijn zesde album, "Rak Itakh" (רק איתך, 'Alleen met jou'), waarop de hit 'Lekhol Ekhad Yesh' (לכל אחד יש, 'Iedereen heeft'), brak Narkis definitief door in Israël. Het lied werd tot lied van het jaar gekozen. In 2002 bracht Narkis een album uit getiteld "Ze Mehalev" (זה מהלב, 'Recht uit het hart'). Opnieuw werd het een groot succes met vele hits. Zijn achtste album was "Millim La'ahava" (מילים לאהבה, 'Woorden van liefde'), genoemd naar zijn liedje voor het Eurovisiesongfestival.
Narkis werd geselecteerd door een commissie van de Israeli Broadcasting Authority (IBA) om Israël te vertegenwoordigen op het Eurovisiesongfestival 2003 vanwege zijn bekendheid en populariteit in eigen land. 'Millim La'ahava/Words of love' werd uit vier liedjes gekozen in een speciale uitzending van de Israëlische televisie. Het lied eindigde tijdens de finale op de negentiende plek.

</doc>
<doc id="23399" url="https://nl.wikipedia.org/wiki?curid=23399" title="F.L.Y. (band)">
F.L.Y. (band)

F.L.Y. is een zangtrio uit Letland. Op een feestje na afloop van de Letse finale voor het Eurovisiesongfestival 2002 kwam Martin Freiman met een idee voor het volgende festival om meerdere artiesten samen te laten optreden.
In de herfst van 2002 begonnen Mārtiņš Freimanis, Lauris Reiniks en Yana Kay zo'n samenwerking te bespreken en zo werd het trio F.L.Y. geboren. Hun lied "Hello from Mars" werd geschreven door Martin en Lauris en kort daarna op de plaat gezet.
Ieder lid van F.L.Y. had inmiddels zijn of haar eigen carrière in de muziek. Yana en Lauri zijn soloartiesten en hebben beiden al eens een album uitgebracht, terwijl Martin leadzanger is van de band Tumsa, die al drie albums op naam hebben staan.
Yana, Lauris en Martin hadden allemaal al eens aan de nationale finale van het Eurovisiesongfestival meegedaan, maar hun grote doorbraak - de kans Letland ook daadwerkelijk te vertegenwoordigen - kwam pas in 2003 met F.L.Y.
Na samen hun songfestivallied gepromoot te hebben, begon F.L.Y. nieuwe nummers op te nemen. Gevolg was een heel album, dat begin mei in Letland uitgebracht werd. Ze vertegenwoordigden Letland op het songfestival en eindigden op de 24e plaats. In de week voor het songfestival besloot snoepfabrikant Mars een campagne in Letland te voeren met de titel "Hello from Mars".

</doc>
<doc id="23401" url="https://nl.wikipedia.org/wiki?curid=23401" title="Apepi">
Apepi



</doc>
<doc id="23404" url="https://nl.wikipedia.org/wiki?curid=23404" title="F.L.Y">
F.L.Y



</doc>
<doc id="23405" url="https://nl.wikipedia.org/wiki?curid=23405" title="Graaf Floris V">
Graaf Floris V



</doc>
<doc id="23406" url="https://nl.wikipedia.org/wiki?curid=23406" title="Koningsfianchetto">
Koningsfianchetto

Het koningsfianchetto of koningspionfianchetto is bij een schaakpartij de opening die begint met de zetten
Karl Robatsch heeft ze samen met Aleksandr Kotov geanalyseerd. Via verwisseling van zetten kan het fianchetto overgaan in de Pircverdediging.
Afhankelijk van wits zetvolgorde is de partij ingedeeld bij de halfopen spelen of bij de halfgesloten spelen. De opening valt onder ECO-code B06. De zwartspeler laat het centrum aan de witspeler over en valt dit via de koningsvleugel aan. Het is een betrekkelijk rustige opening.

</doc>
<doc id="23414" url="https://nl.wikipedia.org/wiki?curid=23414" title="Gehoordrempel">
Gehoordrempel

De gehoordrempel is de laagste geluidsdruk waarbij een persoon een geluid nog kan waarnemen, met andere woorden het zachtste geluid dat een persoon kan horen.
Normering.
De gehoordrempel is bij elk individu verschillend. De gemiddelde gehoordrempel is internationaal vastgelegd in een ISO norm, namelijk ISO:226. Deze norm bevat gegevens omtrent de luidheid van tonaal geluid, waaruit blijkt hoe luid een persoon een bepaalde toon ervaart. De luidheid van een toon met een geluidsdruk van 0 dB bij 2500 Hz is daarbij als nulpunt genomen. Deze gegevens zijn gebaseerd op metingen aan proefpersonen met een normaal gehoor en een leeftijd van 18 t/m 25 jaar.
Frequentieafhankelijkheid.
De gehoordrempel is sterk afhankelijk van de frequentie van het geluid en vertoont bij personen zonder gehoorschade of presbyacusis een minimum tussen 1000 Hz en 5000 Hz. Rond een frequentie van 4000 Hz horen mensen het beste. De gehoordrempel bedraagt daar ongeveer −5 dB. Bij dit minimum is het gehoor van mensen dus het meest gevoelig.
Bij lage frequenties is het menselijk oor veel minder gevoelig; bij 100 Hz bedraagt de gehoordrempel ongeveer 28 dB, bij 10 Hz zelfs ongeveer 95 dB. Het geluid wordt bij zulke lage frequenties eerder gevoeld dan gehoord. De verschillen tussen individuele personen zijn bij de laagste frequenties echter zeer groot, zodat de ene persoon het geluid helemaal niet waarneemt, en de andere zeer gehinderd kan zijn.
Hoogte gehoordrempel.
De gehoordrempel van een persoon kan door metingen worden bepaald, en wordt dan vastgelegd in een audiogram.
De referentie geluidsdruk van 2 × 10−5 Pa = 20 µPa is gelijkgesteld aan de gehoordrempel bij 1000 Hz van een gemiddelde persoon. De gehoordrempel bij 1000 Hz bedraagt derhalve 0 dB.
Dieren.
Sommige dieren, zoals de hond hebben een lagere gehoordrempel dan de mens. Honden en muizen kunnen vooral bij hoge frequenties veel beter horen. Dolfijnen kunnen nog hogere frequenties horen, maar vleermuizen kunnen de hoogste frequenties horen.
Slechthorendheid.
Slechthorendheid gaat gepaard met een verhoogde gehoordrempel. Dit kan ontstaan door ouderdom, maar kan ook veroorzaakt worden door een middenoorontsteking of aangeboren zijn. Een ziekte zoals otosclerose kan ook slechthorendheid veroorzaken. Als de slechthorende persoon een gehoordrempel heeft die in het audiogram onder de zogeheten spraakbanaan ligt zal de persoon grote moeite hebben om andere mensen te verstaan en is een hoortoestel nodig.
Lawaaidoofheid.
Bij lawaaidoofheid is vooral de gehoordrempel bij frequenties vanaf 1000 Hz verhoogd, hetgeen er toe leidt dat vooral de medeklinkers niet meer van elkaar kunnen worden onderscheiden. Het geluid van medeklinkers bevat door het impulsachtige en ruisachtige karakter veel hoge frequenties. Een slechthorend persoon kan hierdoor verschillende woorden niet van elkaar onderscheiden, bijvoorbeeld "sap" en "tap" zullen dan veel op elkaar lijken.
Het verband tussen de gehoordrempel en slechthorendheid is als volgt:
Na kortdurende blootstelling aan hard geluid, bijvoorbeeld na een avond of nacht met housemuziek of in de disco, kan de gehoordrempel tijdelijk verhoogd zijn. Er kan ook tinnitus optreden. Komt dit niet al te vaak voor, dan herstelt het gehoor zich weer spontaan. Niettemin wordt bij jongeren hierdoor, of door het veelvuldig gebruik van hoofdtelefoons met harde muziek, blijvende gehoorschade geconstateerd.
Ouderdomsdoofheid.
Met het ouder worden wordt het gehoor vanzelf slechter (ouderdomsdoofheid). Vooral bij hogere frequenties wordt de gehoordrempel hoger. Door statistisch onderzoek bij grote aantallen mensen is vastgesteld hoe groot de gemiddelde verhoging van de gehoordrempel is.
In onderstaande tabellen de leeftijdscorrectie voor mannen en vrouwen, volgens de Amerikaanse standaard: "Occupational Health and Environment Control, Standard Number:1910.95 App F"
Hieruit blijkt dat vrouwen op hogere leeftijd een flink beter gehoor hebben dan mannen. Bij 6000 Hz hebben de mannen op 60-jarige leeftijd gemiddeld een met 38 dB verhoogde drempel, bij vrouwen is dat slechts 22 dB. Deels wordt dit veroorzaakt doordat mannen gemiddeld aan meer lawaai worden blootgesteld gedurende hun leven, denk daarbij aan het schieten tijdens militaire dienst. Maar vrouwen hebben intrinsiek een beter gehoor op hogere leeftijd.

</doc>
<doc id="23421" url="https://nl.wikipedia.org/wiki?curid=23421" title="Romaanse talen">
Romaanse talen

De Romaanse talen zijn een tak van de Indo-Europese taalfamilie. Oorspronkelijk werden deze talen voornamelijk in Zuid-Europa gesproken. In de 21e eeuw worden de Romaanse talen, als gevolg van emigratie en kolonisatie vanaf de 15e eeuw, gesproken in veel andere delen van de wereld, met name Latijns-Amerika. Wereldwijd spreken circa 800 miljoen mensen een Romaanse taal als hun eerste taal.
Oorsprong en ontwikkeling.
De Romaanse talen zijn de enige nog levende tak van de Italische talen. Ze stammen alle af van een van de Italische talen: het Latijn, de taal van de Romeinen, die door de Romeinse expansie (militairen, ambtenaren, handelaren en vooral ook veteranen) verspreid raakte over een groot deel van Europa en in het westelijke deel van het Romeinse Rijk de algemene voertaal werd. Vaak wordt bij het voorgaande de kanttekening gemaakt dat de Romaanse talen niet afstammen van het bekende klassiek Latijn zoals dat in geschreven vorm is overgeleverd, maar van het vulgair Latijn (Volkslatijn). Hierbij moet weer worden opgemerkt dat het onderscheid tussen klassiek en vulgair Latijn niet te veel moet worden verabsoluteerd en dat ook het vulgair Latijn zeker geen eenheid vormde, maar eerder een grote groep dialecten. In de loop der eeuwen werden de verschillen tussen deze dialecten steeds groter en de onderlinge verstaanbaarheid steeds kleiner, zodat ze vanaf ca. 800 als verschillende talen worden beschouwd. Verschillen tussen de Romaanse talen en het Latijn worden ten dele toegeschreven aan de invloed van substraattalen, de talen van door de Romeinen onderworpen volken.
Veel bekend geworden kunsttalen, waaronder het Esperanto, Interlingua en Ido, zijn in hoge mate gebaseerd op de grammatica en woordenschat van de Romaanse talen.
Taal- en cultuurgebied in Europa.
Het Romaanse taal- en cultuurgebied in Europa is gecentreerd rond de westelijke Middellandse Zee (Frankrijk, Italië, Portugal en Spanje). Maar ook in landen als België, Luxemburg, Roemenië, Moldavië en Zwitserland worden Romaanse talen gesproken. Deze gebieden zijn van oudsher sterk rooms-katholiek, behalve in Roemenië en Moldavië (Roemeens-orthodox). Veel van deze landen zijn lid van de Latijnse Unie.
Westelijke Romaanse talen.
Gallo-Romaans.
"Gallo-Romaans" is de naam voor alle Romaanse talen die worden of werden gesproken in een groot deel van het huidige Frankrijk en in Wallonië. Deze subgroep omvat zowel de Langue d'Oc als de Langue d'Oïl. Al deze talen zijn rechtstreeks voortgekomen uit het Gallo-Romaans, een vroege Romaanse taal die op zijn beurt was voortgekomen uit het Laatlatijn en tussen de 4e en de 9e eeuw werd gesproken in het toenmalige Gallië. Omdat van het Gallo-Romaans geen schriftelijke bronnen bewaard zijn gebleven, kan deze taal alleen worden gereconstrueerd op basis van vergelijkingen tussen met name het Oudfrans en het klassiek Latijn.

</doc>
<doc id="23423" url="https://nl.wikipedia.org/wiki?curid=23423" title="F. Scott Fitzgerald">
F. Scott Fitzgerald

Francis Scott Key Fitzgerald (Saint Paul (Minnesota), 24 september 1896 – Hollywood, 21 december 1940) was een Amerikaans romancier en schrijver van korte verhalen, wiens bekendste roman "The Great Gatsby" uit 1925 herhaaldelijk werd verfilmd. Fitzgerald maakte deel uit van de groep schrijvers die bekendstaan als "the Lost Generation". Hij is vaak vereenzelvigd met de periode waarin de jazz-muziek zijn grootste populariteit genoot: de Jazz Age, ook wel bekend als de Roaring Twenties.
Jeugd en opleiding.
Fitzgerald werd geboren in Saint Paul in de staat Minnesota, en wordt gezien als een van de grootste Amerikaanse schrijvers uit de 20e eeuw. Reeds als scholier begon hij met schrijven. Hij was de woordvoerder voor de "Verloren Generatie", Amerikanen die geboren waren in de jaren 1890 (onder wie John Steinbeck en Ernest Hemingway) en die volwassen werden tijdens de Eerste Wereldoorlog. Hij schreef vijf boeken en een groot aantal korte verhalen met thema's als jeugd, depressie en leeftijd.
Hij stond bekend als "Scott Fitzgerald", ging in 1913 naar de Princeton universiteit, waar hij doorging met schrijven. Daar raakte hij bevriend met toekomstige critici en schrijvers als Edmund Wilson en John Peale Bishop. Doordat zijn universitaire carrière maar moeizaam verliep besloot hij in 1917 het leger in te gaan, toen de VS troepen inzette in de Eerste Wereldoorlog. De oorlog werd echter al snel daarna beëindigd, en hij werd ontslagen zonder ooit naar Europa te zijn gegaan.
Vroege carrière.
Hij was er zeker van dat hij de oorlog niet zou overleven en wilde een literaire erfenis achterlaten. Hij had snel een boek geschreven met de titel "The Romantic Egotist" toen hij als officier in training in verschillende trainingskampen in Alabama verbleef. Zijn boek werd goed ontvangen, maar afgewezen door een uitgever.
Tijdens zijn training ontmoette hij ook Zelda Sayre, de "top girl" in zijn woorden van de jeugdgroep in Montgomery, Alabama. Fitzgerald verloofde zich met haar in 1919 en hij verhuisde naar een appartement in New York om een leven met Zelda te kunnen opbouwen. Hij werkte bij een reclamebureau en schreef korte verhalen, maar kon Zelda er niet van overtuigen dat hij in haar onderhoud kon voorzien. Ze verbrak de verloving en Scott ging terug naar zijn ouderlijk huis in St. Paul om "The Romantic Egotist" te herzien.
Hernoemd tot "This side of paradise" werd het geaccepteerd door een uitgever en Zelda en Scott hernieuwden hun verloving. Het boek werd op 26 maart 1920 uitgegeven. Het werd een van de belangrijkste boeken van het jaar en het definieerde de "Flapper" generatie. In de week erna trouwde het stel in de St Patrick's kathedraal in New York. Hun dochter en enige kind, Frances werd geboren op 26 oktober 1921.
Financiële problemen.
Alhoewel Fitzgeralds passie het schrijven van boeken was, verkochten deze nooit genoeg om te kunnen voorzien in de opulente levensstijl die hij en Zelda hadden aangenomen. Daarom begon hij met het schrijven van korte verhalen voor bladen als de "Saturday Evening Post" en "Esquire" en verkocht hij de filmrechten van zijn boeken en verhalen aan de studio's van Hollywood. Hij zat constant in financiële problemen en leende vaak van zijn literair agent en redacteur.
Literaire successen.
De jaren twintig bleken de meest invloedrijke tijd te zijn in Fitzgeralds ontwikkeling. Zijn tweede boek, "The Beautiful and Damned" (1922), laat een indrukwekkende ontwikkeling zien na het in vergelijking onvolwassen "This Side of Paradise". "The Great Gatsby", het boek dat door velen gezien wordt als zijn meesterwerk, werd uitgegeven in 1925.
Fitzgerald maakte een aantal beroemde excursies naar Europa, met name naar Parijs en de Franse Rivièra in de jaren 1920. Zo raakte hij bevriend met heel wat Amerikanen die daar woonden, en in het bijzonder met Ernest Hemingway.
Fitzgerald begon aan zijn vierde boek te werken aan het eind van de jaren 1920, maar werd afgeleid door financiële moeilijkheden (waardoor hij korte verhalen moest schrijven) en de schizofrenie van Zelda. Haar emotionele gezondheid bleef zorgelijk voor de rest van haar leven. In 1932 werd zij opgenomen en Scott huurde een huis in de buitenwijk van Towson om aan zijn boek te werken. Het boek beschrijft de opkomst en teloorgang van Dick Diver, een veelbelovend jong psychoanalyticus en zijn vrouw Nicole, die ook een van zijn patiënten is. Het boek werd in 1934 uitgebracht met de titel "Tender is the Night". Critici beschouwen dit als een van zijn beste werken.
De Hollywood-jaren.
Het tweede deel van de jaren dertig verbleef Fitzgerald in Hollywood, en werkte aan commerciële korte verhalen, scripts voor Metro-Goldwyn-Mayer, en zijn vijfde en laatste boek, "The Love of the Last Tycoon", gebaseerd op het leven van de filmproducer Irving Thalberg. Zelda en hij raakten van elkaar vervreemd, zij verbleef in instellingen aan de oostkust, hij woonde samen met Sheilah Graham in Hollywood.
Ziekte en overlijden.
Fitzgerald kreeg twee hartaanvallen aan het eind van 1940, en overleed aan de tweede op 21 december 1940 in Sheilah Grahams appartement in Hollywood. Zelda kwam om in een brand in het Highland instituut in Asheville, North Carolina in 1948. Ze liggen begraven in Saint Mary's Cemetery in Rockville, Maryland.
Hij heeft nooit zijn laatste boek af kunnen maken. Zijn aantekeningen voor het boek werden geredigeerd door zijn vriend Edmund Wilson en het werd in 1941 gepubliceerd als "The Last Tycoon". Er is nu academisch bewijs dat Fitzgerald zijn boek "The Love of the Last Tycoon" wilde noemen, en dit wordt ook in latere edities toegepast.
Receptie.
In 2001 werden "The Great Gatsby" en "Tender is the Night" genoemd in de lijst van de 100 beste Engelstalige boeken van de 20e eeuw door de Amerikaanse uitgever Modern Library.
Bibliografie (selectie).
"Boeken"
"Verzameling korte verhalen"
F. Scott Fitzgerald schreef zes bundels met korter verhalen, waronder:
"Andere werken"

</doc>
<doc id="23425" url="https://nl.wikipedia.org/wiki?curid=23425" title="Floppy disk">
Floppy disk



</doc>
<doc id="23426" url="https://nl.wikipedia.org/wiki?curid=23426" title="Wereldkampioenschap voetbal 1986">
Wereldkampioenschap voetbal 1986

Het FIFA wereldkampioenschap voetbal 1986 was de dertiende editie van een internationaal voetbaltoernooi tussen de nationale mannenteams van landen die aangesloten zijn bij de FIFA. De eindronde van het evenement vond plaats in Mexico. Het kampioenschap werd gewonnen door Argentinië, dat in de finale West-Duitsland versloeg. Diego Maradona was de opvallendste speler.
Het toernooi zou oorspronkelijk door Colombia georganiseerd worden, zo had de FIFA in 1974 beslist, maar dit land gaf eind 1982 de FIFA te kennen, dit niet aan te kunnen. Op 20 mei 1983 werd Mexico verkozen boven de andere gegadigden: de Verenigde Staten - die in 1994 alsnog aan de beurt kwamen - en Canada. Mexico werd zo het eerste land dat tweemaal de eindronde organiseerde, slechts 16 jaar na hun eerste organisatie in 1970.
Een ernstige aardbeving in september 1985, acht maanden voor de start van het toernooi, leidde tot twijfel over doorgang van het evenement. De stadions waren echter niet beschadigd en er werd beslist om verder te gaan met de voorbereidingen.
Groepsfase.
Groep A.
Diego Maradona begon het WK zoals het vorige WK eindigde: met geweld. Zuid-Korea gebruikte alle fysieke middelen om Maradona af te stoppen, maar hij was in tegenstelling tot 1982 ongrijpbaar. Hij leverde twee assists, Jorge Valdano van Real Madrid scoorde twee keer voor Argentinië. Ook in de overige groepswedstrijden was Maradona onnavolgbaar, hij scoorde de gelijkmaker tegen Italië met een subtiele voetbeweging en leverde tegen Bulgarije opnieuw een voorzet, waaruit gescoord werd (2-0 dankzij Jorge Burruchaga). Met een Maradona in deze vorm werd Argentinië genoemd als een van de favorieten.
Italië kwam net als in 1982 moeizaam op gang en won alleen de laatste groepswedstrijd tegen Zuid-Korea: 3-2 dankzij twee doelpunten van Alessandro Altobelli, die ervoor zorgde, dat de held van 1982 Paolo Rossi op de bank bleef zitten. Altobelli scoorde vier doelpunten in de voorronde en miste ook nog een strafschop tegen de Koreanen. Ook Bulgarije plaatste zich voor de volgende ronde, maar maakte geen indruk: de gelijke spelen tegen Italië en Zuid-Korea waren gelukkig. Zuid-Korea maakte een enthousiaste indruk, maar hun naïeve manier van verdedigen brak ze op. Het opvallendste van de wedstrijd Zuid-Korea-Bulgarije was een wolkbreuk in de tweede helft, waardoor normaal spel onmogelijk was.
Groep B.
Net als in 1970 had Mexico geen geweldig elftal, maar het fanatieke publiek in het Azteken-stadion was een groot voordeel. Van spits Hugo Sanchez werden wonderen verwacht, maar hij kon de druk niet aan. De spits van Real Madrid blonk uit door theatraal gedrag, hij ontving al snel twee gele kaarten en miste tegen Paraguay een strafschop. Hij scoorde wel het winnende doelpunt tegen België, een intikker. Verdediger Quirarte maakte twee doelpunten, doelman Larios maakte een onzekere indruk. Paraguay maakte de meeste indruk in deze groep, het speelde met temperament en aanvalsdrift, de Zuid-Amerikaanse voetballer van het jaar Romero scoorde twee doelpunten. Irak verloor alle wedstrijden, maar werd geen enkele keer weg gespeeld. Het had pech, dat een geldig doelpunt tegen Paraguay werd afgekeurd.
Het donderde in het Belgische kamp. Er waren interne problemen bij landskampioen RSC Anderlecht, die meegenomen werden naar het WK. Routinier René Vandereycken had felle kritiek op het meeverdedigen van Franky Vercauteren en vooral Enzo Scifo, die bovenal uit was op eigen succes. De sfeer was te snijden en bondscoach Guy Thijs overwoog Vandereycken op de bank te zetten. Door een blessure van Lei Clijsters speelde hij toch mee tegen Mexico. De Belgen gingen ten onder omwille van hun veel te voorzichtige spelopvatting en Erwin Vandenbergh scoorde alleen na chaotisch werk van de Mexicaanse doelman, de nederlaag van 2-1 was onnodig. Tegen Irak kwamen de Rode Duivels snel op een 2-0 voorsprong, maar nadat de Irakezen met tien man verder moesten spelen, stortte België in elkaar, het incasseerde een tegendoelpunt en alleen dankzij een uitblinkende doelman Jean-Marie Pfaff bleef men overeind. Tegen Paraguay was er sprake van herstel, maar twee keer werd een voorsprong weg gegeven. Als nummer drie van deze groep moest men spelen tegen de Sovjet-Unie, dat in de eerste ronde veel indruk maakte. Vandereycken en Vandenbergh waren weer thuis vanwege blessures, maar waarschijnlijk ook om de sfeer in het Belgische kamp te bevorderen.
Groep C.
Hongarije maakte veel indruk in de kwalificatie, plaatste zich als eerste Europees land voor het WK en won een oefeninterland tegen Brazilië met groot gemak: 3-0. Het miste wel routinier Tibor Nyilasi door een blessure, maar met name van de jonge spelbepaler Lajos Détári werd veel verwacht. Alle hoge verwachtingen waren na vier minuten verdwenen, toen de Sovjet-Unie op een 2-0 voorsprong kwam. De kern van het elftal van de Sovjet-Unie speelde bij Dinamo Kiev, dat een maand eerder veel indruk maakte in de Europa Cup II-finale tegen Atletico Madrid (3-0 zege). Vlak voor het WK kreeg Dinamo Kiev-coach Valeri Lobanovsky ook de leiding over het Sovjetse team. De Sovjet-Unie denderde over de Hongaren heen en kon het zich veroorloven nog een strafschop te missen. Het anders altijd zo stugge Sovjet-team speelde als een aanvallende machine en won met 6-0; de mooiste treffer was de 2-0, een afstandsschot van Alejnikov.
Europees kampioen Frankrijk had een stroeve start: het won de eerste wedstrijd tegen Canada slechts met 1-0, elf minuten voor tijd scoorde de spits van Club Brugge Jean-Pierre Papin het enige doelpunt. Bij Canada maakte verdediger Randy Samuel een sterke indruk en verdiende een transfer naar de Nederlandse club PSV. Frankrijk en de Sovjet-Unie deelden de punten in Léon en tegen Hongarije kwam Frankrijk goed op stoom: 3-0. Voormalig topland Hongarije was uitgeschakeld door de zware nederlagen en zou zich niet meer plaatsen voor een WK tot heden. Canada verloor alle wedstrijden zonder te scoren, maar maakte een goede indruk.
Groep D.
Na het WK in 1982, waar Brazilië volgens kenners het beste voetbal heeft laten zien, maar uitgeschakeld werd door Italië, probeerde het team een nieuwe gooi naar de wereldtitel te doen in het land waar Brazilië voor het laatst wereldkampioen werd: Mexico. Het speelde net als toen alle groepswedstrijden in Guadalajara. Er waren wel zorgen rond de grote spelers: Falcǎo werd alleen nog geselecteerd om zijn reputatie en zat op de bank, Zico was geblesseerd in het begin van het toernooi. Sócrates had een mislukt avontuur bij de Italiaanse club Fiorentina achter de rug en nam het niet zo nauw met de discipline. De afgestudeerde arts hield van het leven en dronk en rookte door tijdens het toernooi. Er waren anderzijds nieuwe spelers die voor een meer zakelijke benadering stonden: de middenvelder Alemão en spits Careca, die na het toernooi naar AS Napoli vertrokken en wel slaagden in Italië.
De eerste wedstrijd was tegen de verliezend finalist van het laatste EK, Spanje. Na een eerste helft zonder veel hoogtepunten dacht iedereen dat Míchel gescoord had namens Spanje, zijn schot ging over de doellijn, maar de scheidsrechter keurde het zuivere doelpunt af. Brazilië nam het heft in handen, zag ook een doelpunt (terecht) afgekeurd en nam de leiding na een kopgoal van Socrates, nadat Careca de bal op de lat schoot. Ook tegen Algerije had Brazilië het moeilijk: het won door een verdedigingsfout bij de Afrikanen, die daarvoor een aantal kansen hadden om op voorsprong te komen. Tegen Noord-Ierland besloot coach Telê Santana wat nieuwe spelers in te zetten, debutant en linksback Josimar scoorde met een mooi afstandsschot. Spanje had geen problemen met Noord-Ierland en Algerije, landen die het goed deden op het vorige WK, maar over hun hoogtepunt heen waren. Pat Jennings nam afscheid van het internationale voetbal, hij was de oudste speler ooit op een WK en haalde 119 interlands, een mondiaal record.
Groep E.
Groep E stond bekend als de groep des doods. De groep bestond uit vice-wereldkampioen West-Duitsland, de kampioen van Zuid-Amerika Uruguay, de "eeuwige belofte" Schotland en Denemarken. Denemarken had een generatie spelers die voetbalde bij grote clubs in de grote Europese competities. De offensieve libero Morten Olsen speelde bij de Belgische kampioen RSC Anderlecht, de energieke middenvelder Søren Lerby was de aanvoerder van de Duitse kampioen Bayern München en het uitstekende aanvalsduo Michael Laudrup en Preben Elkjær Larsen speelde bij de laatste twee Italiaanse kampioenen Juventus en Hellas Verona. Er waren liefst vier spelers uit de Nederlandse competitie in de selectie waaronder middenvelder Frank Arnesen van PSV Eindhoven. Denemarken was jarenlang een klein voetballand, debuteerde op een wereldkampioenschap, maakte al grote indruk op het EK en leek alleen maar beter te worden.
West-Duitsland begon het toernooi ongelukkig tegen Uruguay, Lothar Matthäus gaf onnodig een lange terugspeelbal aan de aanvaller Alzamendi, die scoorde. Vervolgens schakelde Uruguay over naar intimidatie-voetbal met als dieptepunt een uitgestrekt been van doelman Fernando Álvez naar Rudi Völler. De Duitsers waren de bovenliggende partij, Klaus Augenthaler had pech met een schot op de lat en in de slotfase werd een lang offensief bekroond met de gelijkmaker van Klaus Allofs. Denemarken was gewaarschuwd en beantwoordde het gewelddadige spel van Uruguay met snel, flitsend voetbal. Uruguay verloor na 19 minuten Miguel Bossio met twee gele kaarten en werd in de tweede helft weggespeeld. Elkjaer Larsen scoorde drie doelpunten, maar de absolute uitblinker was de nog jonge Michael Laudrup, die met een slalom langs de Uruguayaanse verdediging het derde doelpunt en het hoogtepunt van de wedstrijd verzorgde.
West-Duitsland en Denemarken waren beiden geplaatst voor de tweede ronde, maar er stond prestige op het spel voor met name de Denen, die graag van de buurman wilden winnen. Ironisch genoeg leek de tweede plaats in deze groep gunstiger, want de nummer twee van de groep zou in de 1/8 finales spelen tegen Marokko, terwijl de winnaar van de groep zou moeten spelen tegen het sterke Spanje. De Duitsers begrepen dat beter en deden het op een schot op de lat van Andreas Brehme na rustig aan. Denemarken ging er vol tegenaan en won dankzij een strafschop van Jesper Olsen en een tweede treffer van invaller John Eriksen, de spits van Feyenoord. Derde doelman Högh kreeg een kans tegen West-Duitsland na onzekere optredens van eerste doelman Rasmussen en pakte zijn kans. In de 88e minuut liep Denemarken averij op: een van de uitblinkers Frank Arnesen liet zich provoceren door Lothar Matthäus en na veel onnodig theater van Matthäus werd Arnesen uit het veld gestuurd en geschorst voor twee wedstrijden.
Schotland maakte zoals altijd een goede indruk, maar kwam zowel tegen Denemarken als West-Duitsland net tekort. Na een gelijkopgaande eerste helft tegen de Denen was Denemarken de bovenliggende partij in de tweede helft en beloonde zich met een doelpunt van Elkjaer Larsen. Tegen West-Duitsland maakte Gordon Strachan het eerste doelpunt, maar in een spannende wedstrijd trokken de Duitsers de winst naar zich toe. Bij winst op Uruguay zou Schotland zich voor de eerste keer in de geschiedenis plaatsen voor de tweede ronde. Bij Uruguay waren de messen weer geslepen en met name de beste speler van Schotland Gordon Strachan was vogelvrij verklaard. Binnen 57 seconden werd Jose Batista uit het veld gestuurd na een zware overtreding op Strachan. Tot op heden is dit nog steeds de snelst getrokken rode kaart op een WK. Vervolgens ontstond een naargeestig schouwspel: het technisch veel sterkere Uruguay groef zich in en bestreed Schotland met hard spel, Schotland was voetballend niet bij machte genoeg kansen te creëren. Tekenend voor de wedstrijd was een uitgestoken middenvinger van aanvoerder Jorge Barrios na opnieuw een wilde tackle. Uruguay bereikte zijn doel, de tweede ronde, maar er waren stemmen om Uruguay te laten diskwalificeren voor het toernooi.
Groep F.
In het woestijngebied van Monterrey werden de minst interessantste wedstrijden van de voorronde gespeeld, in de eerste vier wedstrijden vielen slechts twee doelpunten. Er ontbrak ook een echte favoriet in deze groep. Beide doelpunten vielen in de wedstrijden van Portugal, vreemd genoeg won het de wedstrijd, die het qua veldspel en kansen moest verliezen (Engeland) en verloor het de wedstrijd, die de ploeg eigenlijk had moeten winnen (Polen). Het rommelde in de Portugese ploeg, er was al een staking uitgebroken onder de spelers voor meer premies en de trainings- en hotelfaciliteiten waren amateuristisch. Opvallend was dat de talentvolle Paulo Futre alleen maar inviel als een soort "geheim wapen". De "stakingsleider" Carlos Manuel scoorde het winnende doelpunt tegen Engeland en Smolarek scoorde het winnende doelpunt voor de Polen. Polen was als eerste land in deze groep zeker van de volgende ronde na twee wedstrijden.
Het duel van Engeland tegen Marokko leverde veel rampspoed voor Engeland op: aanvoerder Bryan Robson viel uit met een gebroken arm en reserve-aanvoerder Ray Wilkins werd uit het veld gestuurd door de bal naar de scheidsrechter te gooien als protest van een beslissing. Wilkins zou nooit meer spelen voor het nationale team. Marokko had technisch vaardige spelers, die vooral defensief speelden. Het duel eindigde in een doelpuntloos gelijkspel. Bekende spelers waren Mohamed Timoumi, gekozen als Beste Afrikaanse speler van het jaar en Badou Zaki, een van de beste Afrikaanse doelmannen ooit.
Er moest wat gebeuren bij de Engelsen en coach Bobby Robson verving Mark Hateley door Peter Beardsley om spits Gary Lineker te ondersteunen en die tactiek werkte tegen Polen. Lineker scoorde in de eerste helft drie doelpunten en Engeland plaatste zich alsnog. Marokko koos voor een aanvallende tactiek in de beslissende wedstrijd tegen het verdeelde Portugal en dat loonde: met technisch prima spel won Marokko met 3-1 en werd het eerste Afrikaanse land ooit dat door de eerste ronde heen kwam. De Portugese ploeg werd afgeserveerd door de pers. Coach José Torres diende zijn ontslag in en verschillende spelers, onder wie Carlos Manuel en Paolo Futre, kregen door het wangedrag in het trainingskamp een verbod om voor de nationale ploeg te spelen.
Nummers drie.
¹ De vier beste nummers 3 (Bulgarije, België, Uruguay en Polen) gingen ook door naar de achtste finales.
Samenvatting van de eerste ronde.
De beste indruk in de eerste ronde maakten Denemarken en de Sovjet-Unie, de grote landen (Italië, West-Duitsland, Brazilië, Frankrijk) deden het rustig aan in de eerste ronde. Ook van Spanje en Argentinië werd nog veel verwacht in de play-offs. Er was vooraf meer verwacht van Engeland, Mexico, België en Uruguay. Teleurstellend was het spel van Polen en Bulgarije, terwijl voor Paraguay en Marokko het bereiken van de tweede ronde een goede prestatie was. Opvallende afvallers in de eerste ronde waren Hongarije en Portugal. Noord-Ierland, Algerije en Schotland waren minder dan het vorige WK en de kleine landen Irak, Zuid-Korea en Canada deden hun best maar kwamen tekort.
Knock-outfase.
Achtste finales.
Mexico - Bulgarije.
Tekenend voor de Bulgaren was, dat men bij het nemen van de aftrap meteen al de bal verloor. In het uitverkochte Aztekenstadion speelde Mexico veel beter dan in de eerste ronde, al was de tegenstand pover. Hoogtepunt van de wedstrijd was de acrobatische omhaal van Manuel Negrete, op dat moment het mooiste doelpunt van het toernooi. Negrete zou daarna in Europa gaan spelen bij Sporting Lissabon en daarna Sporting Gijon, maar was binnen een jaar weer terug in Mexico. Bulgarije begon pas aan aanvallen te denken, toen het 2-0 stond, maar dat was te laat.
Sovjet-Unie - België.
De wedstrijd tussen België en de Sovjet-Unie groeide uit tot een klassieker, die de vergelijking van Italië tegen West-Duitsland in 1970 of Frankrijk tegen West-Duitsland in 1982 makkelijk kon doorstaan. Daar zag het in het begin niet naar uit, want de Sovjets begonnen stormachtig aan de wedstrijd en vooral dankzij doelman Jean-Marie Pfaff en missers van met name Jakovenko bleef de stand lange tijd 0-0. Op het moment dat België wat beter in de wedstrijd kwam, produceerde Igor Belanov een verwoestend schot: 1-0 (volgens de legendarische verslaggever Rik De Saedeleer was het een SS-20 raket). Na de achterstand begon België echt mee te draaien, maar verder dan een mooi afstandsschot van Erik Gerets kwam men nog niet. In de tweede helft had de Sovjet-Unie de wedstrijd kunnen beslissen, maar Belanov kopte op de paal en Patrick Vervoort redde op de re-bound van Zavarov. Vlak daarna scoorde Enzo Scifo de gelijkmaker mede door verkeerde timing in de Sovjetse verdediging. In de 70e minuut maakte Belanov zijn tweede doelpunt, maar die voorsprong werd tenietgedaan, een lange bal van Stéphane Demol bereikte de onvermoeibare Jan Ceulemans, die geheel vrijstaand doelman Rinat Dasajev versloeg: 2-2. Voor de verlenging schoot Ivan Jaremtsjoek op de paal en redde Dasajev miraculeus op een inzet van Scifo vlak bij de paal. In de verlenging namen de Belgen steeds meer het initiatief, al moest Pfaff nog twee keer redden. Daarna scoorde België twee doelpunten achter elkaar en opnieuw toonde de Sovjetse verdediging aan kwetsbaar te zijn. De jonge verdediger Stéphane Demol maakte een kopgoal en Nico Claesen verzilverde een volley. Vlak daarna was de spanning terug in de wedstrijd: Belanov verzilverde een strafschop. Er volgden nog tien spannende minuten: de Sovjets bestormden het Belgische doel, al waren de Belgen in de tegenaanval gevaarlijker. In de slotseconde redde Pfaff op een inzet van Yevtushenko door de bal over de lat te tikken, de hoekschop werd niet gegeven en België bereikte de kwartfinales. De drie treffers van Belanov waren niet genoeg voor de Sovjets, al werd hij later wel gekozen tot Europees voetballer van het jaar.
Brazilië -Polen.
In het begin van de wedstrijd nam Polen het initiatief en schoten Smolarek en
Karaś op de paal en lat. Brazilië ging rusten met een 1-0 voorsprong dankzij een benutte strafschop. Careca liet zich makkelijk vallen in het strafschopgebied en Sócrates benutte de strafschop uit stand. In de tweede helft besliste back Josimar het duel met opnieuw een fraai doelpunt net als tegen Noord-Ierland. Hij kapte op onnavolgbare wijze twee tegenstanders uit en schoot vervolgens uit een zeer moeilijke hoek in de verste kruising. Zbigniew Boniek scoorde bijna nog uit een acrobatische omhaal, maar Polen kon verder niks meer creëren. In de slotfase verhoogde Brazilië de score, aanvoerder Edinho maakte een doelpunt na combinatie-spel met Careca, die het vierde doelpunt maakte uit een strafschop.
Argentinië - Uruguay.
Men was bevreesd, dat Uruguay tegen buurman Argentinië opnieuw een schoppartij zou veroorzaken, maar het land speelde voor hun doen vrij ingetogen, alleen aan het einde van de wedstrijden waren er wat incidenten. Pasculli scoorde voor Argentinië het enige doelpunt, maar echt een succes was het niet, hij ontsnapte aan het einde van de wedstrijd aan een rode kaart na provocaties van keeper Fernando Álvez en zou niet meer spelen dit toernooi. Grote uitblinker was opnieuw Diego Maradona, hij schoot op de lat, een treffer van hem werd afgekeurd en hij bezorgde zijn ploeggenoten met indrukwekkende rushes bijna niet te missen kansen. Uruguay begon pas te voetballen, toen aanvaller Rubén Paz werd ingezet, die in een half uur gevaarlijker was dan steraanvaller Enzo Francescoli in een heel toernooi. Uruguay won ook niet de Fair Play Cup, in vier wedstrijden ontvingen ze twee rode en elf gele kaarten.
Italië - Frankrijk.
Dit was vooraf de topper van de achtste finales: de wereldkampioen (Italië) tegen de Europees kampioen: (Frankrijk). In werkelijkheid viel het nogal tegen, want Frankrijk was veel sterker. Het had al snel controle op het middenveld en vroeg in de wedstrijd maakte Michel Platini het eerste doelpunt na een voorzet van Dominique Rocheteau. Frankrijk was nu helemaal dominant, kreeg veel kansen en Luis Fernández schoot van grote afstand op de lat. In de tweede helft werd de score uitgebreid door een doelpunt van Yannick Stopyra opnieuw na een voorzet van Rocheteau. Het was een wrang afscheid van een generatie spelers: na of vlak na het WK stopten de verdedigers Cabrini, Scirea en middenvelder Conti. Ook coach Enzo Bearzot nam afscheid en de nieuwe coach moest een nieuwe generatie klaarstomen voor het WK in eigen land.
Marokko - West-Duitsland.
Net als Engeland en Polen had West-Duitsland veel problemen met het defensieve voetbal van Marokko. Uitblinker was de doelman Zaki, die op miraculeuze wijze een kans van Karl-Heinz Rummenigge redde. Lange tijd was dit het enige hoogtepunt van de wedstrijd, totdat Lothar Matthäus Zaki versloeg met een vrije trap, geholpen door een slecht opgestelde Marokkaanse muur.
Engeland - Paraguay.
In het begin had Paraguay het beste van het spel en Peter Shilton moest een paar keer goed ingrijpen op inzetten van Cañete. Na een doelpunt van Gary Lineker stortte Paraguay in elkaar en kon Engeland in de tweede helft uitlopen naar 3-0 dankzij Peter Beardsley en opnieuw Gary Lineker.
Denemarken - Spanje.
De wedstrijd tussen Denemarken en Spanje was een herhaling van de halve finale van het laatste EK, waar Denemarken ongelukkig werd verslagen na strafschoppen. Denemarken kwam op voorsprong, nadat Klaus Berggreen net binnen het strafschopgebied werd gevloerd en Jesper Olsen verzilverde de strafschop koeltjes. Dezelfde Olsen had in de blessuretijd van de eerste helft een black-out, hij leverde de bal zomaar in aan Emilio Butragueño, die meteen scoorde. Denemarken speelde minder dan in de voorronde, vooral het geroemde spitsenduo functioneerde minder: Michael Laudrup was onzichtbaar en de wel goed spelende Preben Elkjaer Larsen miste veel kansen. Denemarken was zeker niet minder dan Spanje, maar werd afgetroefd op effectiviteit: Butragueño scoorde nog drie keer en de eindstand werd 5-1 voor Spanje. De smaakmaker van de eerste ronde moest naar huis en Spanje kon zich opmaken voor de kwartfinale tegen België. De Nederlandse scheidsrechter Jan Keizer gaf maar liefst drie strafschoppen. Butragueño was de vijfde speler, die vier doelpunten scoorde in één wedstrijd, de laatste keer was in 1966 (Eusebio).
Samenvatting van de achtste finales.
Er plaatsten zich vijf Europese landen voor de laatste acht, vorig WK zeven, Zuid-Amerika won een plek (van één naar twee) en Noord-Amerika was er nu wel bij. West-Duitsland, Frankrijk, Engeland en Brazilië waren er opnieuw bij, de Sovjet-Unie werd uitgeschakeld door België, Spanje, Argentinië en Mexico namen de plaatsen in van Italië, Polen en Oostenrijk.
Opvallend was dat van de afvallers de landen afvielen, die het meeste indruk maakte in de eerste ronde: Denemarken en de Sovjet-Unie. Italië, Uruguay, Polen en Bulgarije stelden teleur en Paraguay en Marokko konden het toernooi met opgeheven hoofd verlaten. Frankrijk en Brazilië maakten de meeste indruk op het toernooi en speelden tegen elkaar. Argentinië had de beste speler (Maradona) en Engeland de topscorer (Lineker) en speelden ook tegen elkaar. België en in mindere mate Spanje zorgden voor een verrassing in de tweede ronde en streden nu om de halve finale en ploegen, die de minste indruk maakten (Mexico en West-Duitsland) mochten het ook uitvechten.
Kwartfinales.
Brazilië - Frankrijk.
Voor zowel de Franse als de Braziliaanse generatie was dit de laatste kans op de wereldtitel. Het middenveld van Frankrijk was nog steeds sterk, al waren de dertigers Alain Giresse en zelfs Michel Platini aan slijtage onderhevig, bij Brazilië stond alleen Sócrates nog in de basis, Zico kon geen hele wedstrijd spelen en Falcao zat op de tribune. Opvallend was, dat Brazilië verdedigend wel goed in elkaar zat, doelman Carlos had nog geen tegentreffer geïncasseerd, verdediger Júlio César blonk uit en rechtsback Josimar maakte indruk met twee formidabele doelpunten. De wedstrijd begon stormachtig voor Brazilië, Careca maakte een doelpunt na typisch Braziliaans sambavoetbal. Frankrijk kwam terug in de wedstrijd en Michel Platini maakte op zijn 31-ste verjaardag vlak voor rust de gelijkmaker. In de tweede helft bleef het spelpeil hoog en waren er wisselende kansen voor beide teams. De grootste kans was voor Careca, hij kopte op de lat. Opvallend bij Brazilië was dat Socrates het allemaal niet meer zo goed kon bijbenen gedurende de wedstrijd en voorbij werd gestreefd door zijn jongere collega's Elzo en Alemão. In de 71e minuut explodeerde het stadion, Zico mocht invallen. Hij bediende meteen Branco en hij werd getackeld in het strafschopgebied. Opvallend was, dat alle Braziliaanse spelers al bij voorbaat gingen juichen. Socrates en Careca hadden in de vorige wedstrijd een strafschop verzilverd, maar de net ingevallen Zico stond erop, dat hij de bal ging nemen. De 33-jarige Braziliaan miste echter en nu moest er verlengd worden. In de verlenging was de beste kans voor Frankrijk: Yannick Stopyra ging alleen op doelman Carlos af en werd buiten het strafschop onreglementair uit balans gebracht, de scheidsrechter greep niet in en in de tegenaanval van Brazilië werd bijna gescoord. De strafschoppenserie leverde ook veel dramatiek op. Twee zekerheden van beide teams misten: Bats stopte de weer uit stand genomen strafschop van Socrates en Platini schoot huizenhoog over. Er was nog een incident bij de derde strafschop: Bruno Bellone schoot raak, waarbij de bal eerst via de paal werd gestuit en via het hoofd van Carlos erin ging, het protest van Brazilië was tevergeefs. Na Platini's misser kwam het toch nog goed met zijn verjaardag, Julio César miste en Luis Fernández benutte de laatste strafschop. Brazilië kon weer voortijdig naar huis, coach Tele Santana diende zijn ontslag in en Zico, Sócates en Junior namen afscheid van het internationale voetbal. Opvallend was, dat de jonge verdedigers Júlio César en Josimar ook weinig meer speelden voor de "Seleção". Julio César vertrok na het WK naar de Franse club Stade Brest en groeide uit tot een gerespecteerde verdediger bij Juventus en Borussia Dortmund, een WK zou hij niet meer spelen. Josimar leek een grote belofte te zijn voor de toekomst, maar kon de weelde van het succes niet aan.
West- Duitsland - Mexico.
De sfeer tussen Mexico en West-Duitsland was grimmig, beide ploegen bezondigden zich aan vele overtredingen. De wedstrijd leek te kantelen, toen Thomas Berthold zich liet provoceren en uit het veld werd gestuurd na een incident met de Mexicaan Quirarte. West-Duitsland wankelde, de Mexicanen kregen kansen, maar doelman Harald Schumacher onderscheidde zich met name op een redding van een schot van Aguirre. Diezelfde Aguire liet zich in het begin van de verlenging ook uit het veld sturen na een botsing met Lothar Matthäus. Het was nu afgelopen met het overwicht van de Mexicanen en de wedstrijd sleepte zich naar strafschoppen. De West-Duitsers schoten alle strafschoppen raak, Schumacher stopte twee strafschoppen en West-Duitsland zat in de halve finale zonder te imponeren.
Argentinië - Engeland.
De derde kwartfinale was de meest beladen van de vier: vier jaar geleden voerden Engeland en Argentinië een oorlog om de Falkland-Eilanden, die gewonnen werd door Engeland. De spanning was groot en dat was vooral te merken in de eerste helft, waarin beide teams heel angstig speelden. Desondanks besloot de FIFA een Tunesische scheidsrechter deze wedstrijd te laten leiden. Het was alleen Diego Maradona, die in staat was iets te forceren, hij was bijna succesvol met een vrije trap en zijn rushes waren moeilijk te verdedigen. Bobby Robson gebruikte de tactiek om via zone-dekking Maradona te bestrijden, hetgeen niet altijd werkte. Bovendien kreeg zijn meest vaste bewaker Terry Fenwick al na negen minuten een gele kaart. In de tweede helft gebeurden twee contrasterende momenten, die dit matige duel zo gedenkwaardig maakten: Maradona dribbelde in het Engelse doelgebied, alsof er niemand stond en sprong samen met de Engelse doelman Peter Shilton in de lucht, waarbij de Argentijn de bal met de hand het doel in werkte. De scheidsrechter keurde het doelpunt goed, terwijl iedereen in het stadion al vermoedde, dat er iets niet klopte. Na de wedstrijd verklaarde Maradona dat dit "de hand van God" was. Enkele minuten later maakte hij zijn mooiste doelpunt van het toernooi. Hij begon met een solo vanaf zijn eigen helft, kapte twee Engelsen uit, schakelde ook een derde en een vierde Engelsman uit, omspeelde de doelman en rondde zelf af. Daarna begon Engeland eindelijk te voetballen en Robson zette John Barnes in. Barnes maakte een mooie actie en gaf een voorzet, waaruit de voor de rest onzichtbare Gary Lineker scoorde. Vlak daarna schoot de Argentijnse invaller Tapia op de paal na weer een dribbel van Maradona en was Lineker bijna succesvol na weer een dribbel van Barnes. Na de wedstrijd kwam het nooit meer goed tussen Engeland en Argentinië vanwege het eerste doelpunt van Maradona en was een wedstrijd tussen beiden beladen en werd er nooit meer vriendschappelijk tegen elkaar gespeeld. Engeland zag zichzelf als slachtoffer, maar er was ook kritiek vanwege het late inbrengen van Barnes.
Spanje - België.
België nam in de 35e minuut de leiding na een rake kopbal van Jan Ceulemans uit een voorzet van Franky Vercauteren. België was lange tijd de betere ploeg en had de wedstrijd kunnen beslissen via kansen van Danny Veyt en Jan Ceulemans. Diep in de tweede helft gaf Spanje gas, maar Jean-Marie Pfaff was niet te passeren, totdat invaller Seňor Pfaff met een afstandsschot verraste. In de verlengingen konden beide partijen geen vuist meer maken en moesten strafschoppen de beslissing brengen. Eloy miste als enige een strafschop, waardoor Leo Van Der Elst België naar een onverwacht succes kon schieten: de halve finale.
Halve finale.
In vergelijking met het vorige WK plaatsten West-Duitsland en Frankrijk zich opnieuw voor de halve finales. De plaatsen van Italië en Polen werden ingenomen door Argentinië en België. Europa verloor één deelnemer (van vier naar drie) ten voordele van Zuid-Amerika.
Frankrijk - West-Duitsland.
De halve finale tussen West-Duitsland en Frankrijk was een herhaling van de thriller van 1982, toen Frankrijk na een dramatische wedstrijd verloor. Deze editie was minder spannend en werd beslist door de twee doelmannen: de Franse doelman Joël Bats blunderde na negen minuten bij een vrije trap van Andreas Brehme, waardoor de Duitsers hun favoriete spelletje konden spelen, afwachten. Frankrijk viel wanhopig aan, maar Harald Schumacher was niet te passeren en Maxime Bossis miste een kans voor open doel. De Fransen speelden ook veel minder dan tegen Italië en Brazilië, waarbij het opvallend was, dat Michel Platini niet meer vertrouwde op zijn spits en ook in de spits ging spelen, waardoor het spel nog gehaaster werd. Het slotoffensief mislukte, waardoor invaller Rudi Völler vrij kon scoren: 2-0. Net als bij Italië en Brazilië nam een hele generatie Fransen, waaronder Platini en Giresse, na of vlak na het WK afscheid van het internationale voetbal. Het zo geprezen Franse middenveld viel uit elkaar. Ook voor een Duitse generatie was het de laatste kans op een wereldtitel: Rummenigge, Briegel, Karl-Heinz Förster en Schumacher bepaalden het gezicht van het Duitse voetbal al jaren en zouden na dit WK afscheid nemen.
Argentinië - België.
België besloot net als Engeland het gevaar Diego Maradona via zone-dekking te bestrijden. Het hielp niet, want Maradona was in de eerste helft al ongrijpbaar met als hoogtepunt een bal op de lat, waarbij Jorge Valdano de bal met de hand scoorde. Nu werd het doelpunt wel afgekeurd. België deed in de eerste helft aardig mee en had pech met buitenspelsituaties; zo werd Danny Veyt, die alleen op de Argentijnse keeper kon afstormen, in de 38e minuut onterecht afgevlagd. In de tweede helft maakte Diego Maradona twee doelpunten, eerst via een mooie ingeving, daarna via een solo waarbij de hele Belgische verdediging werd weggespeeld. De wedstrijd was gespeeld, maar Maradona bleef zich onderscheiden met opnieuw een solo en een perfecte voorzet naar Valdano, die voor een leeg doel faalde. Zelden had een speler zoveel invloed op een ploeg als ´Pluisje´.
Finale.
In vergelijking met het vorige WK haalde West-Duitsland opnieuw de finale, Argentinië nam de plaats van Italië in. Europa verloor één finaleplaats ten voordele van Zuid-Amerika.

</doc>
<doc id="23436" url="https://nl.wikipedia.org/wiki?curid=23436" title="Longitudinale golf">
Longitudinale golf

Een longitudinale golf is een golf waarin de golfbeweging plaatsvindt langs de richting waarin de energie zich verplaatst. Geluid plant zich in lucht en in andere gassen en vloeistoffen voort als een longitudinale golf. In vaste stoffen plant geluid zich zowel longitudinaal als transversaal voort. De amplitude van een deeltje dat aan een longitudinale golfbeweging deelneemt is dus evenwijdig aan de voortplantingsrichting van die golf.
Golven in water, de oppervlaktegolf die kan optreden in een vaste stof of aan het oppervlak van de Aarde en de rayleighgolf zijn een combinatie van een longitudinale en een transversale golf.
Geluidsgolven.
In het geval van geluidsgolven kan de volgende formule worden opgesteld
Daar in is:

</doc>
<doc id="23437" url="https://nl.wikipedia.org/wiki?curid=23437" title="Transversale golf">
Transversale golf

Een transversale golf is een golf waarin de oscillatie loodrecht staat op de voortplantingsrichting van de energie in de golf (in tegenstelling tot een longitudinale golf). 
Voorbeelden.
Een voorbeeld van een transversale golf is de golf in een lang touw dat aan een kant in trilling wordt gebracht (door de hand heen en weer te bewegen). Golven op het wateroppervlak zijn eveneens transversale golven. Seismische golven aan het aardoppervlak, met name de S-golf zijn eveneens transversaal.
Ook elektromagnetische straling, inclusief zichtbaar licht is een transversaal golfverschijnsel. Het oscillerende elektrisch veld van elektromagnetische straling staat loodrecht op de voortplantingsrichting. Ook het magnetische veld staat loodrecht op de voortplantingsrichting. Geluid is daarentegen een voorbeeld van een longitudinale golf. 
Op grond van de algemene relativiteitstheorie neemt men aan dat zwaartekrachtgolven ook transversaal zijn, al voorspellen sommige theorieën daarnaast ook longitudinale golven.
Polarisatie.
Omdat er meerdere richtingen loodrecht kunnen staan op de voortplantingsrichting, kan een transversale golf polarisatie vertonen. In het voorbeeld van het lange touw kan de trilling verticaal zijn (door de hand op en neer te bewegen) of horizontaal (door de hand heen en weer te bewegen). Door het touw in een cirkelvorm te bewegen, ontstaat een trillingsvorm die eruitziet als een kurkentrekker. Deze vorm is niet gepolariseerd, de trillingsrichting varieert met de tijd en met de positie op het touw. 
Verschil met longitudinale golf.
Bij een transversale golf staat de richting van de oscillatie (bijvoorbeeld de beweging van de deeltjes) loodrecht op de voortplantingsrichting. Bij een longitudinale golf is de richting van de oscillatie parallel aan de voortplantingsrichting. Dit wordt geïllustreerd door de figuur hiernaast. 
Golven in het hart van vloeistoffen en gassen zijn altijd longitudinale golven, omdat in deze media geen elastische vervorming op kan treden. De oppervlaktegolven kunnen wel transversaal zijn.
Een longitudinale golf vertoont geen polarisatie. Immers, de richting van de oscillatie is parallel aan de voortplantingsrichting, en er zijn dus niet meer mogelijkheden voor de richting van de oscillatie.
Rayleighgolven, dat zijn bepaalde golven aan het aardoppervlak, kunnen worden gezien als een wisselwerking tussen longitudinale en transversale golven.
opmerking.
Een transversale golf moet niet verward worden met een translatiegolf.

</doc>
<doc id="23439" url="https://nl.wikipedia.org/wiki?curid=23439" title="Joseph Goebbels">
Joseph Goebbels

Paul Joseph Goebbels (Rheydt, 29 oktober 1897 – Berlijn, 1 mei 1945) was een Duits politicus en publicist. Hij was de rijksminister van Volksvoorlichting en Propaganda en uiteindelijk de op een-na-laatste rijkskanselier van nazi-Duitsland.
Opleiding.
Joseph Goebbels was een zoon van de Duitse boekhouder Fritz Goebbels en Maria Catharina Odenhausen, een smidsdochter uit het Nederlandse Waubach (Limburg). Hij werd in de Eerste Wereldoorlog afgekeurd voor militaire dienst wegens een misvormde voet. In 1917 zat Goebbels op school bij het Jongenspensionaat 'St. Maria Ter Engelen' Bleijerheide in Bleijerheide (Kerkrade). Hij studeerde filologie aan verschillende Duitse universiteiten. Goebbels las veel schrijvers, vooral Fjodor Dostojevski, Oswald Spengler en Houston Stewart Chamberlain, een in Groot-Brittannië geboren Duitse auteur wiens "Die Grundlagen des neunzehnten Jahrhundert" uit 1899 een van de canonieke boeken van extreemrechts in Duitsland was. 
Hij promoveerde in 1921 in Heidelberg op een proefschrift over de 19e-eeuwse romantische schrijver Wilhelm von Schütz. Tijdens zijn promotie schreef hij een roman getiteld "Michael" en twee toneelstukken: "Blutsaat" en "Der Wanderer". Goebbels kon nooit een uitgever voor dit werk vinden. Een van de weigeraars, uitgeverij Ullstein, was eigendom van een Duits-joodse zakenman. Dit wekte antisemitische gevoelens bij de voorheen naar eigen zeggen 'neutrale' Goebbels op.
Een relatiebreuk met een vrouw die hij aan de universiteit had leren kennen, bracht hem in 1920 tot zelfmoordgedachten.
Kennismaking met Hitler.
Goebbels probeerde tevergeefs als journalist werk te vinden. Gefrustreerd trok hij van Rheydt naar Keulen, Berlijn en vervolgens naar München. In februari 1924 begon het proces tegen Adolf Hitler na diens mislukte "Bierkellerputsch". Het proces kreeg veel aandacht in de pers en fungeerde als podium voor Hitler en zijn politieke ideeën. Goebbels was enorm onder de indruk van Hitler en werd in dat jaar lid van de NSDAP. Hij deed ervaring op als publieke spreker en bleek over retorische en publicitaire talenten te beschikken. Goebbels begon de nationaalsocialistische boodschap uit te dragen en probeerde mensen voor Hitler te winnen. Hij werd uitgever van het naziblad "Völkische Freiheit". In zijn artikelen ging hij vooral tekeer tegen de Franse bezettingstroepen van het Rijnland, die daar sinds de Eerste Wereldoorlog gelegerd waren. Hij brak toen ook, zeer tegen de zin van zijn ouders, met het katholieke geloof.
Carrière binnen de NSDAP.
In 1926 werd Goebbels door Hitler benoemd tot "Gouwleider" van Groot-Berlijn. Hij gaf in 1927 het blad "Der Angriff" uit als tegenpool voor het toen dominantere (internationaal gerichte) communisme in Berlijn. Goebbels steunde eind jaren 20 uitdrukkelijk de linkse en meer socialistische vleugel van de nazipartij; net als Gregor Strasser bepleitte hij een duidelijker vermenging van (niet-marxistisch) socialisme met het volksnationalisme. Zijn eigen blad "Der Angriff" werd echter een geduchte concurrent van Strassers blad "Berliner Arbeiterzeitung" en hij genoot van zijn groeiende reputatie als grofgebekte propagandist. Goebbels werd in 1929 gekozen als lid van de Rijksdag voor de NSDAP. Hij werd "Reichsleiter für Propaganda" van deze partij en deed daarbij ervaring op als spreker in het openbaar. Na de machtsovername van Hitler in 1933 werd hij rijksminister van Volksvoorlichting en Propaganda. Hij kreeg als zodanig steeds meer macht en beheerste ten slotte alle media: pers, radio en film, alsook de kunstwereld. Hij werd een van Hitlers naaste medewerkers.
Vrouwen.
Op 19 december 1931 trouwde hij met de gescheiden Magda Quandt. Zij had veel goede sociale contacten. In 1936 begon Goebbels een affaire met een 22-jarige UFA-filmster, de Tsjechische Lída Baarová. Goebbels had talloze affaires gehad en zou er nog meer hebben, maar in dit geval overwoog hij zelfs van Magda te scheiden en Lida mee naar Japan te nemen, waar hij dan maar ambassadeur zou worden. Een dergelijke verbintenis van een bekende actrice van Slavische en dus 'minderwaardige' afkomst met de propagandaminister zou het regime echter in verlegenheid brengen. Hitler greep na twee jaar in en Lida werd naar Praag afgevoerd, waar haar post en telefoon door de Gestapo werden gecontroleerd. De film "Die Preußische Liebesgeschichte" (1938) waarin zij de hoofdrol speelde werd verboden. Zijn erotische escapades leverden Goebbels de bijnaam "de bok van Babelsberg" (de plaats waar de UFA-studio's stonden) op.
Tweede Wereldoorlog.
Goebbels nam zelf geen militaire beslissingen. Zijn taak als minister van Volksvoorlichting en Propaganda was het moreel hoog te houden en ervoor te zorgen dat de burgerbevolking achter de oorlog stond en bleef staan. Naarmate de oorlog vorderde, verscheen Hitler minder vaak in het openbaar en werd Goebbels in toenemende mate de stem van de regering voor het Duitse volk.
Vanaf 1942, toen het duidelijk was dat een snelle overwinning aan het oostfront er niet meer in zat en ook niet tegen de westelijke geallieerden, doordat Hitler zelfs Amerika de oorlog had verklaard (tegen de adviezen van Goebbels, Hermann Göring en andere nazibonzen in), vervreemdde Goebbels van Hitler. Als minister van volksvoorlichting waren zijn kwaliteiten evenwel onmiskenbaar, de aard van het regime dat hij diende in aanmerking genomen. Op 18 februari 1943, vlak na de nederlaag van Stalingrad, hield hij in het Berlijnse Sportpalast een geëxalteerde rede, waarin hij het Duitse volk de retorisch bedoelde vraag voorhield of het de totale oorlog wilde ("Wollt ihr den totalen Krieg?"). Dit was een duidelijk andere boodschap dan voorheen, die erop neerkwam dat er kanonnen of boter geproduceerd konden worden. Toen de kansen voor de Duitsers waren gekeerd, was zijn rol als propagandist goeddeels uitgespeeld en werd hij benoemd tot Rijksgevolmachtigde voor de totale oorlog. Goebbels had een groot aandeel in het verijdelen van het complot van 20 juli 1944 en werd vervolgens weer Hitlers trouwste bondgenoot.
Tegen het einde van de oorlog overtuigde Hitler Goebbels ervan in Berlijn te blijven, om zo aan diens mythevorming te werken. Na Hitlers zelfmoord zag hij er om de volgende redenen van af de leiding van het ineengestorte nazirijk over te nemen:
 "Der Führer hat mir den Befehl gegeben, im Falle des Zusammenbruchs der Verteidigung der Reichshauptstadt Berlin zu verlassen und als führendes Mitglied an einer von ihm ernannten Regierung teilzunehmen. Zum erstenmal in meinem Leben muß ich mich kategorisch weigern, einem Befehl des Führers Folge zu leisten. Meine Frau und meine Kinder schließen sich dieser Weigerung an. Im anderen Falle würde ich mir selbst (...) für mein ganzes ferneres Leben als ein ehrloser Abtrünnling und gemeiner Schuft vorkommen, der mit der Achtung vor sich selbst auch die Achtung seines Volkes verlöre, die die Voraussetzung eines weiteren Dienstes meiner Person an der Zukunftsgestaltung der Deutschen Nation und des Deutschen Reiches bilden müßte".
Vertaling:
"De Führer heeft mij bevel gegeven om, mocht de verdediging van de rijkshoofdstad mislukken, Berlijn te verlaten en als leidinggevend lid deel te nemen aan een door hem aangewezen regering. Voor de eerste keer in mijn leven moet ik categorisch weigeren een bevel van de Führer op te volgen. Mijn vrouw en mijn kinderen sluiten zich bij deze weigering aan. Anders zou ik mijzelf (...) voor de rest van mijn leven een eerloze deserteur en ordinaire schurk voelen, die met zijn zelfrespect ook het respect van zijn volk zou verliezen, dat een voorwaarde zou moeten vormen voor verdere diensten van mijn persoon aan de toekomst van de Duitse natie en het Duitse Rijk."
Moord op gezin en zelfmoord.
In het testament van Adolf Hitler werd Goebbels benoemd tot opvolger van Hitler als rijkskanselier. In deze positie had Goebbels als regeringsleider de controle over het kabinet dat Hitler had aangewezen en was hij de tweede man in Duitsland, na rijkspresident Karl Dönitz, aan wie hij verantwoording aflegde. Desondanks was volgens Goebbels alles verloren en besloot hij, in navolging van Hitler, zelfmoord te plegen.
Op de avond van 1 mei 1945 liet Joseph Goebbels zijn kinderen om het leven brengen. Helmut Gustav Kunz, assistent van de hoofdarts van de "Sanitätsverwaltung", diende alle kinderen (Helga, Hilde, Helmut, Holde, Hedda en Heide) een flinke dosis morfine toe. Toen de kinderen gedrogeerd waren, braken Ludwig Stumpfegger, Hitlers persoonlijke arts, en Magda, de vrouw van Goebbels, een blauwzuurcapsule in de mond van ieder kind, waardoor ze stierven.
Later die avond pleegde Joseph samen met zijn vrouw in de tuin van de Rijkskanselarij zelfmoord door middel van een blauwzuurcapsule. Een SS'er had de opdracht gekregen ook twee kogels in ieder lichaam te schieten, zodat het zeker was dat ze dood waren. Hierna werden de lichamen verbrand, maar door de beperkte hoeveelheid benzine werden de lichamen maar deels verbrand en waren nadien goed te herkennen.

</doc>
<doc id="23445" url="https://nl.wikipedia.org/wiki?curid=23445" title="Biggles">
Biggles

Biggles is een fictieve figuur in de gelijknamige serie jongensboeken, geschreven door de Britse schrijver W.E. Johns. Het eerste verhaal verscheen in 1932, waarna een reeks van 101 boeken tot stand kwam. De auteur overleed in 1968 tijdens het schrijven van het laatste deel, "Biggles 
does some homework".
Hoofdpersonen.
Biggles' volledige naam is James Bigglesworth. Hij is onderscheiden met de Distinguished Service Medal en Distinguished Service Order. Hij is gevechtspiloot, spion en detective van de afdeling Luchtpolitie van Scotland Yard.
In de meeste boeken treden enkele en vaak alle van de volgende assistenten op:
Verloop van de serie.
Biggles wordt in 1899 in India geboren, maar wegens ziekte wordt hij door zijn vader naar een kostschool in Engeland gezonden. Zie voor Biggles' kostschooljaren "Biggles als kwajongen". Hij leert in de loop van de Eerste Wereldoorlog vliegen. Nadat de oorlog is afgelopen maakt hij reizen over de hele wereld, waar hij met zijn vast terugkerende vrienden - Commodore Raymond, the Honourable Algernon Lacey (Algy), Ginger Hebblethwaite, Lord Bertram Lissie (Bertie) - de meest spannende avonturen beleeft. Biggles is in die tijd onder andere geheim agent bij Scotland Yard. Bovendien heeft hij ook een eigen luchtvaartmaatschappij: Biggles &amp; Co.
Zijn oude aartsrivaal is de Duitser Erich von Stalhein, die hij in veel van zijn avonturen tegenkomt. Of het nu de Eerste en Tweede Wereldoorlog of naoorlogse avonturen betreft; Von Stalhein blijft regelmatig opdagen.
In de Tweede Wereldoorlog is Biggles weer piloot bij de RAF. Na deze oorlog beleeft hij nog vele spannende avonturen. In "Biggles begraaft de strijdbijl" sluit hij zelfs vrede met zijn aartsvijand Erich von Stalhein door deze uit een Sovjet-gevangenenkamp te bevrijden. De laatste avonturen spelen zich af in de jaren zestig.
Er zijn vele boeken geschreven, waarvan er 99 in het Nederlands zijn vertaald. De laatste vertaling was die van het onvoltooide boek "Biggles en de nieuwe rekruut". Dit boek is uitgegeven door de International Biggles Association (I.B.A.) en verscheen in 2016 in een beperkte oplage ter gelegenheid van het 25-jarig bestaan van de International Biggles Association.
Verder zijn er in de jaren negentig twaalf korte verhalen van Johns verschenen bij de I.B.A.. Deze korte verhalen waren toen nog niet in boekvorm verschenen en nog niet in het Nederlands vertaald. Ze werden tweetalig uitgegeven, de ene helft van het boek bevatte het Engelstalige originele verhaal en de andere helft de Nederlandse vertaling. In deze reeks verschenen negen Biggles-verhalen, twee Worrals-verhalen en een langer Steeley-verhaal. Deze laatste drie verhalen hebben betrekking op andere series van Johns, die in Nederland minder bekend zijn, al zijn de Steeley-verhalen in de jaren vijftig wel alle vijf in het Nederlands vertaald.
Bewerkingen.
Film.
In 1986 werd onder de titel "Biggles" zelfs een speelfilm uitgebracht, geregisseerd door John Hough, maar deze heeft het succes van de boekenreeks niet geëvenaard.
Stripverhalen.
Toen in de jaren zestig de rechten vrijkwamen om stripverhalen te maken rond het personage Biggles, ging de Studio Vandersteen (bekend van onder andere Suske en Wiske en De Rode Ridder) daar op in. Willy Vandersteens medewerkers Karel Verschuere en Karel Biddeloo maakten een twintig delen tellende Biggles-reeks die geen groot succes was, hoewel de kwaliteit van een zeer degelijk niveau was. De strips, herkenbaar aan de groene kaft en witte letters, zijn nu onder verzamelaars zeer begeerd.
Later verscheen een tweede stripreeks van Biggles, waarvan de eerste episodes werden gemaakt door de Fransman Francis Bergèse en de latere door het Belgische duo Eric Loutte (tekenaar) en Michel Oleffe (scenarist). Deze reeks stond geheel los van de reeks gemaakt door Studio Vandersteen.

</doc>
<doc id="23447" url="https://nl.wikipedia.org/wiki?curid=23447" title="Nikolaas II van Rusland">
Nikolaas II van Rusland



</doc>
<doc id="23450" url="https://nl.wikipedia.org/wiki?curid=23450" title="Fresco (schilderterm)">
Fresco (schilderterm)

Een fresco (Italiaans voor "vers") is een muur- of plafondschildering waarbij de verf direct op de natte kalk wordt aangebracht, zodat zij daarmee, na droging, één geheel vormt. Het voordeel van fresco's is dat de pigmenten, die door de kalklaag geabsorbeerd worden, zeer duurzaam zijn. Het nadeel is dat latere correcties niet mogelijk zijn. Het werken met verf op verse natte kalk heet schilderen "al fresco" of "in fresco."
Op een gedroogde kalklaag heet dit schilderen "a secco" of "al secco". Een tussenvorm is "mezzo-fresco", waarbij de schildering wordt aangebracht op gedeeltelijk gedroogde kalk. "Fresco" wordt dus zowel gebruikt voor de schildertechniek als voor de schildering zelf.
De schilderterm fresco stamt van de Italiaanse uitdrukking "buon fresco", ("goed vers"), een technische term die het tegenovergestelde is van "in secco" ("op droog oppervlak"). Caseïne en silicaatverven zijn uitermate geschikt om "al secco" te schilderen. Lijmverven houden echter minder lang stand.
De vroegste vorm van fresco was te vinden op Kreta. Vandaaruit verspreidde de techniek zich onder meer naar het Oude Egypte.
De techniek van het fresco.
De frescotechniek bestaat uit schilderen op een vochtig medium, zoals nog nat pleisterwerk. Voor fresco's zijn slechts een beperkt aantal pigmenten geschikt. Andere pigmenten moeten dan na droging worden toegepast.
Cennino Cennini beschreef reeds in de 15e eeuw de opbouwstadia van de frescotechniek:
Vervolgens brengt de schilder het fresco aan.
In de loop van de 15e eeuw gaat men over tot het maken van werktekeningen op ware grootte op kartons (aan elkaar gelijmde vellen papier). De ontwerptekening wordt verdeeld in vierkanten. Vierkant voor vierkant wordt overgenomen op de kartons; dit heet kwadreren. Nadat een karton op de juiste plaats op de natte intonaco is geplaatst worden de omtrekken van de figuren met een graveernaald ingegrift. Soms maakt men gebruik van de "spolvero"techniek: eerst doorboort men de werktekening met honderden gaatjes, waarna deze merktekens, eenmaal op de muur, via houtskool overgebracht worden op het natte pleister. Deze techniek is onder anderen door Ghirlandaio en Michelangelo gebruikt om details, zoals gezichten, aan te geven.
In tegenstelling tot het schilderen "in fresco" wordt schilderen "in secco" op droog pleisterwerk gedaan. Daarbij worden de pigmenten in een bindend medium opgelost, zoals ei (gelijksoortig als bij tempera). Een tussenvorm, waarbij het gedroogde pleisterwerk met vocht verzacht wordt voordat de pigmenten worden aangebracht, heet wel "mezzo-secco".
Het verschil tussen deze twee technieken is dat het bij fresco het natte pleisterwerk, terwijl het droogt, de pigmenten van het schilderij absorbeert, terwijl de verf bij de in secco techniek op het pleisterwerk blijft liggen. Terwijl het water verdampt, neemt de kalk calciumoxide koolzuur uit de lucht op en vormt calciumcarbonaat. De frescoschildering wordt als het ware een deel van het muuroppervlak, het is eigenlijk "in" de muur geschilderd in plaats van er "op". De frescotechniek leidt hierdoor tot een zeer duurzaam kunstwerk. Als de muur kapotgaat, kan het schilderij vaak nog worden gereconstrueerd.
De moeilijkheid van frescoschilderen is dat er snel gewerkt moet worden, omdat het pleisterwerk in één dag droogt. Het oppervlak dat in één dag bewerkt kon worden heette tijdens de renaissance in Italië een "giornata", ofwel de "hoeveelheid voor één dag". Daarom was het ook van belang dat de "sinopia" alvast het hele werk vastlegde. Met een vergrootglas zijn de grenzen van één dag werk goed waarneembaar. Soms, als het pleisterwerk niet van optimale kwaliteit was, zijn de delingen zelfs met het blote oog zichtbaar. Schilders in fresco voegen later vaak details in secco toe.
Egyptische muurschilderingen in tombes zijn meestal in secco, de Romeinse muurschilderingen in Pompeï en Herculaneum daarentegen zijn in fresco.
Het grote nadeel van de fresco's ligt hierin dat zij ondeelbaar verbonden zijn met de ondergrond. Het niet-mobiele karakter ervan maakt hen gevoelig voor vernietiging door rampen of oorlogsomstandigheden. Zo werden tijdens de Tweede Wereldoorlog door een bombardement het grootste deel van Andrea Mantegna's muurschilderingen van de Ovetari Kapel van Padua verwoest.
Materiaaleisen.
Eisen aan de muren.
De muren waarop een fresco wordt aangebracht moeten stabiel, droog en vrij van opstijgend vocht zijn. Zonder pleisterlaag moeten ze lange tijd hebben blootgestaan aan de lucht. Vooraleer nieuwe pleister aan te brengen dienen oude lagen eerst volledig te worden afgekapt. De muur moet verschillende malen worden natgemaakt want goede bindingen met het fresco hangen voornamelijk af van het geabsorbeerde watergehalte. Liefst zijn de bakstenen zo gelijk mogelijk gebrand en indien mogelijk afkomstig uit één oven.
Eisen aan mortel en pleisterlaag.
Marmerpoeder, kalksteen en kwarts vormen de basis van de onderlaag. Alle mortellagen moeten nat over nat worden aangebracht. Het water uit de kalklaag moet ongehinderd bij het aanbrengen door alle lagen heen kunnen dringen om de verf goed te binden. Mortel bestaande uit drie delen grof en zuurvrij gewassen zand en één deel kalkbrij wordt van onder naar boven aangebracht met een dikte van één à twee centimeter.
Op de onderste nog natte laag wordt een egaliseringslaag aangebracht die iets droger mag zijn en uit drie delen grof zuurvrij zand en één deel kalk bestaat. Op de egaliseringslaag wordt na twintig minuten de grove schilderslaag aangebracht (ruwe pleister) bestaande uit middenfijn gewassen zand of marmergries vermengd met één deel kalk. Deze laag dient een dikte van één centimeter te hebben. Hierop kan indien gewenst nog een fijne pleisterlaag van drie à vijf millimeter worden aangebracht. Het gebruik van marmergries verlicht de schildering. De ideale verhouding bestaat voor deze laag uit één deel marmergries en één deel kalk. Eventueel kan hierop nog een laag witkalk worden gezet om een zeer licht effect te krijgen in de schildering.
Afbinding.
Tijdens het afbinden van de kalk verdwijnt het water dat in de muur zit via de kalklaag in de lucht. Dit is waarneembaar als het zogenoemde zweten van de kalklaag. Het water uit de muur neemt tijdens de gang door de kalklaag wat kalkdelen met zich mee. Het naar buiten dringen van dit kalkwater noemt men sinteren. Als het water verdampt bindt de meegevoerde kalk af op het oppervlak van het fresco. Dit laagje kalk neemt een kristallijne vorm aan, het is dus niet dekkend maar transparant en vergelijkbaar met de kristalstructuur van marmer. Deze kristallijne laag is een belangrijke factor in de uitstraling van het fresco, vergelijkbaar met de uitstraling van waterglas of silicaatverven.
Het slagen van de frescoschildering is afhankelijk van het sinteren. Dit is van vele factoren afhankelijk. Zo moet de muur voldoende nat zijn zodat het water voldoende kalk mee kan voeren voor het vormen van de sinterlaag. De hoeveelheid water moet de muur via de kalklaag verlaten en niet op een andere manier. De kalklaag mag niet te nat zijn omdat ze dan van de muur kan springen door te sterke krimping. Een juiste temperatuur is in verband hiermee essentieel. Het proces van sinteren neemt meerdere weken zo niet maanden in beslag. Pas als dit proces voltooid is kan de schildering afgewerkt worden in secco.

</doc>
<doc id="23457" url="https://nl.wikipedia.org/wiki?curid=23457" title="Cactusuil">
Cactusuil

De cactusuil of kabouteruil ("Micrathene whitneyi") is de kleinst bekende uil. Hij leeft in het zuidwesten van Noord-Amerika.
Beschrijving.
De cactusuil is 13 tot 14 cm lang en weegt gemiddeld 40 gram. Hij heeft een gedrongen lichaam, een korte staart en een ronde kop zonder oorpluimen.
De cactusuil is een nachtdier dat nestelt in holen van spechten, die in een saguaro of in bomen zoals "Platanus wrightii" zijn uitgehakt. Hierin worden ongeveer drie eieren gelegd.
Verspreiding en leefgebied.
De cactusuil komt voor in de Verenigde Staten (zuidoostelijk Californië, zuidelijk Arizona, Texas en New Mexico) en in het westen van Mexico. Er worden vier ondersoorten onderscheiden:
De cactusuil leeft in droge gebieden met een struikvormige vegetatie en cactussen (de chaparral). Hij trekt in het voorjaar naar het noorden (Arizona, Califonië en Nieuw Mexico) en overwintert in Midden- en Zuid-Mexico.
Naamgeving.
In de wetenschappelijke naam "Micrathene" zijn de Griekse woorden mikros ("klein") en Athene te herkennen. Pallas Athene was de Griekse godin van de wijsheid, met als symbool de uil. De soortnaam verwijst naar Amerikaans geoloog Josiah Dwight Whitney (1819–1896) daarom wordt de soort in andere talen wel Whitney's uil genoemd.
Status.
De grootte van de populatie is in 2019 geschat op 72.000 volwassen vogels. Op de Rode lijst van de IUCN heeft deze soort de status "niet bedreigd". 

</doc>
<doc id="23459" url="https://nl.wikipedia.org/wiki?curid=23459" title="Andescondor">
Andescondor

De andescondor (Vultur gryphus) is een gier uit de familie gieren van de Nieuwe Wereld (Cathartidae). De wetenschappelijke naam van de soort werd in 1758 gepubliceerd door Carl Linnaeus.
Kenmerken.
De spanwijdte van de andescondor bedraagt 2,70 tot 3,20 meter. De andescondor heeft niet de grootste spanwijdte maar wél het grootste vleugeloppervlak van alle vliegende vogels. De kop-staartlengte is rond de 1,2 tot 1,3 meter. Het gewicht van de mannetjes kan 11 tot 15 kilo bedragen. De vrouwtjes zijn kleiner en lichter, 8 tot 11 kg.
De andescondor heeft net als vele andere gieren een kale kop die makkelijker schoon te houden is. De volwassen vogels hebben zwarte veren en een witte kraag, die groter is bij mannetjes. Bij volwassen vogels hebben de vleugels grote witte vlekken of banden.
Bij de mannetjes wordt de kop gekroond door een grote rode kam, en vertoont de nek huidplooien. De huid van de kroon en nek kan rood aanlopen, wat wordt gebruikt voor het uitwisselen van sociale signalen met soortgenoten. Bij vrouwtjes ontbreekt de kam.
Leefwijze.
Een condor reist soms meer dan 200 kilometer op zoek naar voedsel. In het binnenland eet hij voornamelijk kadavers van grote zoogdieren, terwijl een condor bij de kust eerder dode zeezoogdieren eet.
Voortplanting.
Rond het vijfde of zesde jaar wordt een mannelijke condor geslachtsrijp. Dan verandert zijn kam van rood naar diepgeel en gaat hij op zoek naar een vrouwtje. Condors zijn monogaam. Elke twee jaar kan een andescondor eieren leggen, waarvoor ze een ontoegankelijke rotsrichel opzoekt. Als het ei uitkomt voeren beide ouders het jong de eerste zes maanden op de broedplaats, en nog eens zes maanden wanneer het de broedplaats verlaten heeft.
Verspreiding en leefgebied.
De andescondor kan in de gehele Andes gevonden worden van Venezuela, via Colombia, Ecuador, Peru en Bolivia zuidelijk tot in Argentinië en Chili. De soort komt als gast voor in Brazilië en Paraguay. In het noorden van de Andes is de Andescondor zeldzamer geworden.
De condor kan op een hoogte van 3000 tot 5000 meter leven en beweegt zich omhoog door thermiekbellen (opstijgende warme lucht) te gebruiken.
Status.
De grootte van de populatie werd in 2017 door BirdLife International geschat op 6700 volwassen individuen en de populatie-aantallen nemen sinds 2000 af. Omdat deze gier zich in een laag tempo voortplant, is de populatiegrootte zeer kwetsbaar als door mensen veroorzaakte sterfte plaatsvindt. In afgelegen streken vindt bewuste vervolging plaats, op andere plaatsen worden roofdieren bestreden met vergiftigd aas, waardoor ook gieren het slachtoffer worden. In Chili en Argentinië wordt het toeristisch belang van de vogel beseft en vindt geen bewuste vervolging plaats. Deze gier is steeds meer afhankelijk van kadavers van gehouden vee en daardoor ook afhankelijk van landbouwpraktijken. Verder is er steeds meer concurrentie met de zwarte gier ("Coragyps atratus") die het leefgebied van de Andescondor binnendringt. Om deze redenen staat deze soort als gevoelig op de Rode Lijst van de IUCN.
In gevangenschap.
Bioparc de Doué la Fontaine beheert het EEP van deze soort.

</doc>
<doc id="23460" url="https://nl.wikipedia.org/wiki?curid=23460" title="Hoed">
Hoed

Een hoed is een type hoofddeksel. Een hoed heeft vaak, maar niet altijd, een rand. Zowel mannen als vrouwen kunnen een hoed dragen. De hoed voor vrouwen is doorgaans kleuriger en gevarieerder van vorm.
Een hoed kan gedragen worden
Religieus gebruik.
Volgens 1 Korinthe 11:4-5 moet een man blootshoofds bidden - in tegenstelling tot het Joodse gebruik - terwijl een vrouw daarbij haar hoed ophoudt. Op grond daarvan is het vanouds de regel in christelijke kerken dat een man zijn hoed bij het betreden afneemt, terwijl een vrouw een hoed of sjaal over het hoofd moet dragen. Afhankelijk van de religieuze stroming geldt die regel voor vrouwen niet meer.
In de Rooms-Katholieke Kerk is het gebruikelijk dat vrouwen hun hoed ophouden tijdens het misbezoek. In veel oude kerken kan men dit gebruik terugzien aan het verschil in de vorm van de banken voor mannen en vrouwen. Ook in bevindelijk gereformeerde kerken wordt vrouwen nog steeds verzocht het kerkgebouw te betreden met een hoofddeksel op. Dit omdat een vrouw een macht op haar hoofd dient te hebben. De apostel Paulus schrijft in 1 Korinthe 11:10 dat een hoofddeksel een teken of symbool is van onder gezag staan. Paulus beveelt vrouwen in 1 Korinthe 11: 2-16 hun hoofd te bedekken wanneer zij bidden of profeteren.
Gebruik in het staatsrecht.
In veel steden was het gebruikelijk om met behulp van een speciaal daarvoor vervaardigde "keurhoed" en een aantal zwarte en witte bonen burgemeesters en andere functionarissen aan te wijzen. In Groningen zijn keurhoed en bonen bewaard gebleven. Zij zijn in bruikleen gegeven aan het Groninger Museum.
In veel Britse en Schotse plechtigheden spelen hoeden, die op- en afgezet worden of juist worden opgehouden een grote rol. De driekante hoed van de baronnen wordt nog steeds gedragen door de leden van de rekenkamer en de "Queens remembrancer", de functionaris die de feodale schattingen int waarop de Britse kroon recht heeft.
De hoed in de heraldiek.
In de heraldiek komen hoeden vooral in Duitse wapenschilden voor. Een voorbeeld is het wapen van de graven Holtrop waarin een rode muts met omgeslagen bontrand als helmteken is afgebeeld.
Als teken van hun rang droegen de keurvorsten van het Heilige Roomse Rijk van de Duitse Natie een hoed. Deze keurhoed (Duits: "Kürhut") was van rood fluweel en met bont gevoerd. De hoed onderscheidt zich van een koningskroon doordat hij geen diadeem heeft. Duitse vorsten droegen een vorstenhoed (Duits: "Fürstenhut"). Duitse hertogen droegen een hertogshoed, een hoed van rood fluweel met een omgeslagen rand van bont. Deze hoed is, als ware het een kroon, ook versierd met beugels en een rijksappel. Voor 1795 voerden de prinsen in de Zuidelijke Nederlanden ook prinsenhoeden. Ook een aantal Italiaanse prinsen wier titels van Duitse herkomst zijn draagt prinsenhoeden.
In de kerkelijke heraldiek heeft iedere priester recht op een hoed met een bepaald aantal kwasten. Kardinalen dragen als teken van hun rang een rode hoed met een brede rand, de galero.
Jodendom.
In het jodendom moeten de mannen hun hoofd bedekt houden uit eerbied voor God (vanaf twee meter afstand van het bed en niet bij het douchen of baden). Joden dragen daarom buiten vaak een hoed, in plaats van (of over) een keppel die binnenshuis gedragen wordt. Ook bij het bezoeken van een sjoel en een Joodse begraafplaats worden Joden, en ook andere volwassen mannelijke bezoekers, geacht een hoed of keppel te dragen.
Statussymbool.
Voor het dragen van de herenhoed, die een status aan kan geven bestaan geschreven en ongeschreven beleefdheidsregels (zie externe link etiquette).
In Engeland dragen de vrouwen op "Hatting day" tijdens de paardenraces van Ascot in officieuze onderlinge competitie de meest extravagante hoeden. De oorspronkelijke functie van de hoed, het bedekken van het hoofd, raakt hierbij geheel op de achtergrond. Een hoofddecoratie die het hoofd versiert maar niet bedekt wordt een fascinator genoemd.
Een Nederlandse variant, bekend als de hoedjesparade, vindt plaats op Prinsjesdag voorafgaand aan de troonrede, als de koningin en vrouwelijke genodigden met bijzondere hoeden aantreden. Op deze dag kan men met een hoed een statement maken. Bijvoorbeeld Caroline van der Plas droeg tijdens Prinsjesdag in 2022 een strohoed omwonden met een boerenzakdoek. Hiermee toonde zij zich verbonden met de boeren die in onmin met de regering leven.
Onderdelen van een hoed.
Zie voor de benamingen van de verschillende onderdelen van een hoed het hoofdartikel over dit onderwerp.
Maten.
De maat van een hoed wordt in het grootste deel van Europa aangegeven in centimeters. Dit is de omtrek van het hoofd, gemeten omstreeks 1 cm boven de oren.
In het Verenigd Koninkrijk en in de Verenigde Staten worden andere hoedmaten gebruikt, gebaseerd op metingen van het hoofd in voor- en zijwaartse richting. Door de afstand tussen voor- en achterhoofd en die tussen beide oren (in inches) bij elkaar op te tellen en het resultaat vervolgens door twee te delen verkrijgt men de hoedmaat.

</doc>
<doc id="23461" url="https://nl.wikipedia.org/wiki?curid=23461" title="Dénia">
Dénia

Dénia is een Spaanse gemeente, vissersplaats en badplaats aan de Costa Blanca, en ligt ten noorden van Benidorm. Dénia telt inwoners () op een oppervlakte van 66 km².
Geschiedenis.
Er zijn bewijzen van menselijke bewoning in het gebied gedurende de prehistorie en er zijn aanzienlijke Iberische ruïnes op de heuvels in de buurt. In de 4e eeuw voor Christus was het een Griekse kolonie van Marseille of Empúries die wordt genoemd door Strabo als "Hemeroscòpion". Het was een bondgenoot van de Romeinse republiek tijdens de Punische oorlogen en werd later Romeins bezit onder de naam "Dianum". In de 1e eeuw v.Chr vestigde Quintus Sertorius er een marinebasis.
In 636-696, tijdens het Visigotische koninkrijk Iberia, was het de zetel van een bisschop. Na de islamitische verovering van Iberia en de ontbinding van het kalifaat Córdoba, werd Denia, toen bekend als Deniyya, de hoofdstad van een koninkrijk dat als taifa regeerde over een deel van de Valenciaanse kust en Ibiza. Het verloor zijn onafhankelijkheid in 1076, toen het werd veroverd door de heer van Zaragoza. In 1091 kwam het onder bestuur van de Almoraviden. De islamitische Arabieren zijn de oorspronkelijk bouwers van het gefortificeerde kasteel. De Fransen, die de stad voor vier jaar bezetten tijdens de Spaanse Successieoorlog in het begin van de 18e eeuw, herbouwden het.
Dénia werd heroverd door de christenen in 1244. Na de verdrijving van de moslimbevolking bleef de stad aanvankelijk bijna onbewoond. In 1298 werd het een leengoed van de Valenciaanse regering en opnieuw bevolkt. De familie de Sandoval kwam in 1431 in het bezit van de stad die in 1455 werd teruggebracht onder de Aragonese kroon. Als markizaat kreeg Dénia in 1487 veel privileges dankzij Francisco Gómez de Sandoval y Rojas, hertog van Lerma en favoriet van Philip III. Het onderging een volgende periode van verval vanaf 1609, na het decreet tot uitzetting van de Moriscos. Vijfentwintigduizend mensen verlieten toen het markizaat, waardoor de lokale economie vrijwel totaal verviel.
Het gebied kwam opnieuw onder de Spaanse kroon in 1803, waarna Dénia een steeds belangrijker rol als handelshaven kreeg. Een gemeenschap van Engelse rozijnenhandelaren woonde in Dénia van 1800 tot aan de late jaren 1930. Na de Tweede Wereldoorlog bood de badplaats een luxe verblijfplaats voor gevluchte Duitse Nazi's onder bescherming van de regering-Franco.
In Dénia overwinteren veel Nederlanders en in de zomer is het een populaire vakantiebestemming. Langs de boulevard vindt men winkels, restaurants en een markt. Ook zijn er brede stranden (o.a. "playa de Marines"). Nabij de boulevard bevinden zich twee jachthavens. Ook vertrekt vanaf hier de boot naar de Balearen (Ibiza, Mallorca en Menorca).
Bezienswaardigheden.
Dénia heeft twee historische kerken in het oude centrum, te weten:
- " Iglesia San Antonio", gebouwd in de eerste helft van de 17de eeuw. Bij deze kerk een klooster.
- " Iglesia de la Asunción" of "Kerk van Maria Hemelvaart", een 18de-eeuwse kerk, gebouwd in Barokstijl. Deze kerk bevindt zich nabij het kasteel.

</doc>
<doc id="23462" url="https://nl.wikipedia.org/wiki?curid=23462" title="Denia">
Denia



</doc>
<doc id="23463" url="https://nl.wikipedia.org/wiki?curid=23463" title="Specht">
Specht



</doc>
<doc id="23464" url="https://nl.wikipedia.org/wiki?curid=23464" title="Vlorë (stad)">
Vlorë (stad)

Vlorë (; bepaalde vorm: "Vlora"; Grieks: Αυλώνας, "Avlonas"; Italiaans: "Valona"; Turks: "Avlon(y)a") is een stad ("bashki") in het zuidwesten van Albanië. De stad ligt zuidelijk van Fier en noordwestelijk van Sarandë aan de gelijknamige Golf van Vlorë, een inham van de zuidelijke Adriatische Zee. Met 105.000 inwoners (2011) is Vlorë de zesde stad van het land. Het is de hoofdstad van de gelijknamige prefectuur tegen de Griekse grens.
De haven van Vlorë is na de die van Durrës de grootste van het land; ze is vooral van belang als marinehaven.
Bestuurlijke indeling.
Administratieve componenten ("njësitë administrative përbërëse") na de gemeentelijke herinrichting van 2015 (inwoners tijdens de census 2011 tussen haakjes):
Novoselë (8209) • Orikum (5503) • Qendër Vlorë (7621) • Shushicë (3981) • Vlorë (79513).
De stad wordt verder ingedeeld in 39 plaatsen: Akërni, Aliban, Babicë e Madhe, Babicë e Vogël, Beshisht, Bestrovë, Bishan, Bunavi, Çeprat, Cerkovinë, Delisuf, Dëllenjë, Drithas, Dukat Fshat, Dukat, Fitore, Grabian, Hoshtimë, Kaninë, Kërkovë, Llakatund, Mekat, Mifol, Nartë, Novoselë, Orikum, Panaja, Poro, Radhimë, Risili, Sazan, Sherishtë, Shushicë, Skrofotinë, Tragjas, Trevllazër, Vlorë, Xhyherinë, Zvërnec.
Geschiedenis.
De stad heeft lang bekendgestaan onder haar Italiaanse naam "Valona". In de oudheid heette de stad "Aulon", oorspronkelijk een Griekse nederzetting aan de Illyrische kust. Het was achtereenvolgens in Byzantijnse en Servische handen (vanaf 1345), waarna het in 1464 deel ging uitmaken van het Ottomaanse Rijk . Daartoe zou het tot aan het begin van de 20e eeuw blijven behoren, hoewel ook Venetië het in 1690 voor korte tijd wist te veroveren.
In Vlorë werd in 1912 tijdens de Eerste Balkanoorlog de onafhankelijkheid van Albanië uitgeroepen. Het was de eerste hoofdstad van Albanië, totdat het in 1914 door Italiaanse troepen werd bezet en Durrës voor zes jaar de nieuwe hoofdstad werd. In 1919 werden de Italianen na een opstand verdreven.
Sport.
Voetbalclub KS Flamurtari Vlorë werd opgericht in 1923 en komt in het seizoen 2014-2015 uit in de Kategoria Superiore, Albaniës hoogste klasse. Het team werd eenmaal kampioen, in 1991. De thuiswedstrijden van de vereniging worden afgewerkt in het Stadiumi Flamurtari, dat plaats biedt aan 13.000 toeschouwers.
Vlorë huisvest daarnaast nog een kleinere voetbalclub, KF Vlora, die eveneens zijn thuisbasis heeft in het Stadiumi Flamurtari.

</doc>
<doc id="23465" url="https://nl.wikipedia.org/wiki?curid=23465" title="Aulon">
Aulon



</doc>
<doc id="23466" url="https://nl.wikipedia.org/wiki?curid=23466" title="Valona">
Valona



</doc>
<doc id="23470" url="https://nl.wikipedia.org/wiki?curid=23470" title="Hoofddeksel">
Hoofddeksel

Een hoofddeksel is een kledingstuk dat op het hoofd wordt gedragen.
Etiquette.
Met het gebruik van hoofddeksels zijn omgangsvormen verbonden. Zo was het in Nederland lange tijd normaal dat men niet zonder hoofddeksel het huis verliet en dat binnenshuis het hoofddeksel werd afgenomen. Ook werd en wordt in veel westerse landen het hoofddeksel afgenomen bij wijze van groet of respect, bijvoorbeeld als eerbetoon bij het passeren van een uitvaart. Religies hebben elk hun eigen regel die heren gebiedt wel of niet een hoed te dragen in gebedshuizen. Voor vrouwen gelden deze regels niet of anders.

</doc>
<doc id="23473" url="https://nl.wikipedia.org/wiki?curid=23473" title="Lynn Chircop">
Lynn Chircop

Lynn Chircop (1980) is een Maltese zangeres die voor Malta uitkwam op het Eurovisiesongfestival van 2003. Toen ze de nationale finale won, waren zowel zij als het publiek verrast dat een betrekkelijke nieuwkomer de favorieten had verslagen.
Lynns passie is muziek en ze zag af van een kantoorbaan om te zingen en piano te spelen in hotels en nachtclubs. Lynn formeerde ook een band, Blend 7, in 2002. Ze besteedt veel tijd aan het schrijven van eigen composities die ze omschrijft als een mix tussen de muziek van Tori Amos en Alicia Keys. "Ik wil duidelijk mijn eigen stijl ontwikkelen maar deze twee artiesten inspireren me" zegt ze.
Lynns muzieksmaak varieert van jazz via rock tot klassiek. Desalniettemin vindt ze haar songfestivallied "To dream again" ook een mooi nummer. In de internationale finale van het Eurovisiesongfestival werd ze vijfentwintigste, de slechtste score ooit voor Malta.

</doc>
<doc id="23476" url="https://nl.wikipedia.org/wiki?curid=23476" title="Esther Hart">
Esther Hart

Esther Hart, artiestennaam van "Esther Katinka Hartkamp" (Epe, 3 juni 1970) is een Nederlandse zangeres.
Biografie.
Toen ze een jaar of 10 was zong ze in het kinderkoor "De Lenteklokjes" in Alphen aan den Rijn. Vaak was het Hart die de solopartijen voor haar rekening nam. Ze was veertien toen ze voor het eerst bij het bandje "Release" ging zingen.
Op haar 18e jaar werd Hart toegelaten aan het conservatorium in Rotterdam. Aan het conservatorium volgde ze een “lichte muziek” zangopleiding en met haar stem, een soepele en heldere mezzosopraan, studeerde ze in 1994 cum laude af als docerend en uitvoerend musicus. In die tijd trad Hart regelmatig op in allerlei gelegenheden en het was ook in die tijd dat zij een cd in eigen beheer uitbracht, ”Love this Life” van “Fruit at the Bottom”.
Hart maakte ook deel uit van “D-Wys and the Voices of Soul” Hiermee trad ze op op het North Sea Jazz Festival en bij Sesjun TV. Daarnaast heeft Hart veel studiowerk verricht, jingles ingezongen alsook in koortjes meegezongen voor diverse Disney-films. Ze deed ongeveer 120 liveoptredens per jaar.
Zingen is altijd heel belangrijk in het leven van Hart geweest. Doceren doet ze op verschillende muziekscholen en nu op de Fontys Rockacademie in Tilburg. Ze geeft daar zanglessen die vooral zijn gericht op zangtechniek.
Hart is de zangeres van het trio Play me a memory en zingt ook in de band She’s a Rebel.
Songfestival 2003.
Hart had een Engels hitsucces met `Ain’t no Lies`, dat op nummer acht van de dancecharts belandde. Toen kwam deelname aan het Nationaal Songfestival op haar pad. Ze won met “One more night”, dat in 2003 de Nederlandse inzending was voor het Eurovisiesongfestival en waarmee ze 13e werd en de "Artistic Award" won die een jaar eerder werd geïntroduceerd. Met dit lied scoorde Hart haar eerste hit in de Mega Top 50, een 26e positie. Oorspronkelijk zou ze ook aan de Britse finale voor het festival meedoen, maar toen ze tot de Nederlandse finale was doorgedrongen trok ze zich terug.
Haar debuutalbum heet "Straight from the Hart". In 2004 mocht zij tijdens het Eurovisiesongfestival namens Nederland de punten doorgeven.
Privéleven.
Hart was van 2003 tot 2020 getrouwd met basgitarist van Kane en lse DeLange Aram Kersbergen. Ze hebben samen een dochter en een zoon.

</doc>
<doc id="23477" url="https://nl.wikipedia.org/wiki?curid=23477" title="Jostein Hasselgård">
Jostein Hasselgård

Jostein Hasselgård (Fredrikstad, 24 maart 1979) is een Noorse zanger.
In 2003 verwierf hij bekendheid door zijn deelname aan Melodi Grand Prix, de Noorse nationale finale voor het Eurovisiesongfestival. Hij nam hieraan deel met de pianoballade "I'm not afraid to move on". Hasselgård werd niet gezien als een groot kanshebber om de nationale finale te winnen, maar hij wist Noorwegen op zijn kop te zetten met zijn sterke performance en uitstraling. Op het Eurovisiesongfestival 2003 in Riga bracht hij het tot een vierde plaats voor Noorwegen. Hij kreeg 123 punten.
Hasselgård komt uit Fredrikstad, een stad ongeveer 90 km ten zuidoosten van hoofdstad Oslo. Hij liet al jong zijn muzikale talenten zien en leerde op zijn zesde piano spelen. Hij is bekend met de meeste muzikale genres en heeft de laatste jaren op verschillende concerten gezongen in het zuidoosten van Noorwegen.
In 2002 nam Hasselgård een jaar vrij van zijn studies aan het prestigieuze koninklijk conservatorium in Oslo om zich op zijn zangcarrière toe te leggen, naast een fulltimebaan als kleuterleider.

</doc>
<doc id="23479" url="https://nl.wikipedia.org/wiki?curid=23479" title="Oleksandr Ponomarjov">
Oleksandr Ponomarjov

Oleksandr Valerijovtisj Ponomarjov (Oekraïens: Олександр Валерійович Пономарьов; Chmelnytsky, 9 augustus 1973), is een zanger en voormalig bokser uit Oekraïne.
Biografie.
Oleksandr Ponomarjov werd geboren in Chmelnytsky, in het huidige Oekraïne. Als kind had Ponomarjov vaak te maken met bloedarmoede. 
Vanaf zijn zesde jaar deed hij aan boksen, een van zijn eerste passies. Een sportloopbaan leek wat betreft talent mogelijk, maar door een blessure aan zijn hoofd was zijn gezichtsvermogen flink achteruit gegaan. Hierdoor werd hem op medische gronden verboden nog te boksen. Ponomarjov had al eerder gedroomd van een carrière in de muziek, maar zijn familie had in eerste instantie het geld niet. Nadat er geld overbleef vanwege zijn stop met het boksen, besloot hij zich aan te melden bij een muziekschool. Vanaf twaalfjarige leeftijd had Ponomarjov al gitaar gespeeld, maar op de muziekschool leerde hij ook piano spelen.
Sinds 1992 deed Ponomarjov mee aan tientallen festivals, zowel in eigen land als internationaal. In 1998 gaf de Oekraïense regering hem de onderscheiding "Geëerd Artiest van Oekraïne". In 2006 werd deze onderscheiding omgezet in "Volksartiest van Oekraïne", de hoogste muzikale onderscheiding in het land.
In 2003 was hij de eerste kandidaat ooit die voor Oekraïne deelnam aan het Eurovisiesongfestival. Vergezeld van een slangenmens werd hij veertiende.
Van 2011 tot en met 2013 en in 2015 was hij coach bij Holos Krainy, de Oekraïense versie van The Voice. In 2013 had hij de winnende kandidaat in zijn team.

</doc>
<doc id="23486" url="https://nl.wikipedia.org/wiki?curid=23486" title="Zacharia">
Zacharia

Zowel een Bijbelboek als verschillende personen worden met de naam Zacharia (Hebreeuws: זְכַרְיָה, Zəḵaryā: "JHWH heeft herinnerd") of Zacharias aangeduid:

</doc>
<doc id="23488" url="https://nl.wikipedia.org/wiki?curid=23488" title="Maag">
Maag

De maag (Latijn: "ventriculus, gaster") is een orgaan in het lichaam van mensen en veel dieren in het maag-darmstelsel. De maag speelt een belangrijke taak in de spijsvertering, dus dient om voedsel te verteren, maar helpt ook bij het uitschakelen van micro-organismen.
Anatomie.
De maag van mensen heeft de vorm van een gekromde zak en ligt links boven in de buikholte. De maag grenst aan de lever, de milt, de alvleesklier, het middenrif en voor een gedeelte aan de dikke darm. Afhankelijk van de inhoud en van de houding van het lichaam neemt de maag verschillende vormen aan. Dienovereenkomstig kan men een haakvorm, een posthoornvorm of een stierenhoornvorm onderscheiden.
De slokdarm (oesofagus) komt bij de maagingang ("pars cardiaca of Cardia") de maag in. Naar boven toe welft zich de koepel van de maag ("fundus gastricus"). Hier verzamelen ingeslikte gassen zich. Het maagcorpus ("corpus gastricum") gaat rechts beneden in de maaguitgang over (maagportier = "pylorus").
De delen van de maag gaan zonder bijzondere grenzen in elkaar over. De binnenkant van de maag is bekleed met een dikke slijmhuid, waarin de maagklieren ingebed liggen. De spierlaag van de maag bestaat uit glad en dwarsgestreept spierweefsel. Hiermee kan de maag zich vernauwen en verwijden en zo de peristaltische beweging van de slokdarm voor het transport van spijzen voortzetten. De maag wordt omgeven door het buikvlies. Door het buikvlies kan de maag zich in de buikholte bewegen, al naargelang de toename of afname van de omvang ervan, in verband met voedselopname.
Afscheidingen van de maag.
De maagwand bevat plooien in het bedekkende epitheel, de foveolae (gastric pits). Aan de basis van de foveolae monden de klierbuizen uit, vaak meerdere per foveola. De cellen van de foveola hebben alle een klierfunctie gekregen. Deze cellen zijn van het muceuze type en hebben een helder cytoplasma.
Afhankelijk van de celsoort scheiden de maagklieren verschillende stoffen af. De hoofdcellen scheiden pepsinogeen af, dat in de maag omgezet wordt in het enzym pepsine. Pepsine is voor de eiwitsplitsing bestemd. Ook scheiden de hoofdcellen maaglipases af dat tri-acylglycerol afbreekt naar vrije vetzuren en mono-acylglycerol. De pariëtale cellen in de "gastric pits" van de maag scheiden afzonderlijk H+ en Cl- af aan de vaatholte (lumen) van de maag. H+ en Cl- zal in het maaglumen vormen naar maagzuur (zoutzuur). Daarnaast scheiden de pariëtale cellen het intrinsieke factor (IF) af, wat van belang is bij de opname van vitamine B12 in het jejunum van de dunne darm. De slijmafscheiding door de nekcellen is belangrijk. Deze slijmlaag beschermt de maag tegen het maagzuur. In de G-cellen, die vooral in het portiergedeelte van de maag gevonden kunnen worden, wordt het hormoon gastrine afgegeven. Gastrine komt via de bloedsomloop bij de klieren van de maagkoepel en van het maagcorpus en zet deze tot het afscheiden van maagsap aan. Zolang in het portiergedeelte nog spijsdelen aankomen, die eiwitdeeltjes bevatten, wordt gastrine geproduceerd.
Voedselvertering.
Wanneer wij bezig zijn voedsel tot ons te nemen, wordt door de aanblik en de geur van het voedsel de maagsapsecretie via de 10e hersenzenuw op gang gebracht. Deze zenuw-fase is de aanzet voor de klieruitscheidingen en wordt dan door de hormonale fase, het produceren van gastrine, voortgezet. De bereiding en volgorde van de spijzen is dus niet onbelangrijk voor het proces, dat zich in de maag afspeelt. De spijsbrij uit de slokdarm wordt in de maag verzameld. Gemiddeld blijft een maaltijd 3 - 4 uur in de maag, bij vet voedsel kan de verblijfsduur verlengd worden tot wel 7 uur of meer. De afgifte van de spijsbrij aan de twaalfvingerige darm vindt slechts plaats in hoeveelheden, die de twaalfvingerige darm verder kan verwerken.
Maagverkleining.
Bij iemand met overgewicht of obesitas wordt in een uitzonderlijk geval soms overgegaan tot een maagverkleining of wordt een maagband aangebracht. De maag wordt daarbij een heel stuk kleiner gemaakt. Er past dan niet alleen heel weinig in, het eten blijft minder lang in de maag, en wordt daardoor uiteindelijk ook minder verteerd.
Organisaties.
Het medisch specialisme van de gastro-enterologie onderzoekt en behandelt aandoeningen aan het spijsverteringsstelsel van de mens. De Nederlandse Vereniging van Maag-Darm-Leverartsen (NVMDL) is de beroepsvereniging van gastro-enterologen of maag-darm-leverartsen (mdl-artsen) in Nederland. 
De Maag Lever Darm stichting zet zich in voor patiënten, die aandoeningen en klachten in het algemeen aan het maag-darmstelsel hebben.

</doc>
<doc id="23489" url="https://nl.wikipedia.org/wiki?curid=23489" title="Muzak">
Muzak

Muzak is een vorm van amusementsmuziek die gebruikt wordt als achtergrondgeluid.
Ontwikkeling.
Het woord Muzak is een handelsmerk dat dateert uit 1922 en is bedacht door generaal George Owen Squier. Hij patenteerde een systeem voor het doorgeven en verspreiden van achtergrondmuziek vanaf grammofoonplaten via elektriciteitsleidingen naar werkplaatsen. Squier was geïnspireerd door de merknaam Kodak, een maakwoord zonder betekenis. Hij nam de stam "mus" van het Engelse music en voegde het "ak" van Kodak toe, zodat het woord Muzak ontstond.
Squier ontwikkelde het systeem nadat hij had waargenomen dat arbeiders productiever waren als er achtergrondmuziek werd gespeeld. In Nederland verwijst onder andere de naam van het radioprogramma Arbeidsvitaminen naar dit effect. Met het systeem van Squier werden de kosten van het draaien van plaatjes door de afnemers gedeeld. De radio stond in die tijd nog in de kinderschoenen. Het systeem werd door veel eigenaars van gebouwen overgenomen. Veel winkels en kantoren gebruikten de muzak om ongewenste geluiden of juist stilte te maskeren en een kalmerend effect te bereiken. Er werd ook gebruikgemaakt van muzak in liften en later ook in de telefonie.
Muzak als muziek.
De term Muzak was eerst een handelsmerk, maar werd al snel geassocieerd met de
muziek die werd gespeeld. Er is onderzoek verricht naar het soort muziek dat het beste gespeeld moest worden. Sommige soorten muziek verbeterden de productiviteit en maakte dat winkelende mensen zich prettiger begonnen te voelen.
Dit onderzoek beïnvloedde de muziekkeuze. Veel muziek die gespeeld werd, en wordt, zijn instrumentale arrangementen van populaire liedjes. Daarbij wordt de dynamiek (de harde en zachte passages) afgezwakt, evenals de modulatie van toonsoorten. In het origineel eruit springende solo's worden in Muzak door het gehele orkest gespeeld. Dit soort arrangementen heeft inmiddels een negatieve bijsmaak gekregen, waarmee ook het woord muzak een negatieve klank heeft gekregen. Tegenwoordig hanteert men daarom eufemistische termen, zoals geluidsarchitectuur, of soundscape.
Sommige mensen vinden de muziekstijl van muzak plezierig, maar anderen vinden het erg hinderlijk.
In de jaren negentig ontstond de loungemuziek.
In tegenstelling tot wat vaak gedacht wordt, kan muzak wel degelijk kunstmuziek zijn.
Fumu.
Fumu ("fu"nctionele "mu"ziek) is een geluidsinstallatie met bijbehorende achtergrondmuziek voor warenhuizen. Het product is in de jaren zestig van de twintigste eeuw bedacht door de toenmalige Hoofdindustriegroep Electro-Akoestiek (ELA) van Philips. De Fumu was gevestigd in een woonhuis aan de Willemstraat 61 of 63 in Eindhoven en later in een bedrijfspand aan de Keizer Karel V Singel in Eindhoven.

</doc>
<doc id="23490" url="https://nl.wikipedia.org/wiki?curid=23490" title="Roze">
Roze

Roze is een kleurnaam die zowel gebruikt wordt voor een lichte, naar wit neigende kleur rood (dus rood met een hoge intensiteit) als voor licht (intens) en verzadigd magenta. Roze kan worden gedefinieerd als een tertiaire kleur, mits daaronder ook kleuren van hoge intensiteit worden verstaan.
Naam.
De naam 'roze' is afgeleid van het Franse woord voor roos, "rose". Het wordt in het Nederlands ook vaak als 'rose' gespeld, maar de correcte spellingvariant is 'roze'. Roze is een van de weinige woorden met in de uitspraak een afwijkende "o", in plaats van de volle "o" zoals die in bijvoorbeeld 'rozen' te horen is.
Nuances.
Er zijn verschillende nuances van roze. Hieronder een voorbeeld van 'lichtrood':
 
Ter vergelijking een magenta van hoge intensiteit:
En een meer verzadigd magenta:
Een wat doffere variant van roze heet oudroze. Deze kleur heeft nummer 3014 in het RAL-kleurensysteem.

</doc>
<doc id="23491" url="https://nl.wikipedia.org/wiki?curid=23491" title="Anagram">
Anagram

Een anagram of letterkeer is een woord of zin, gevormd uit de letters van een ander woord of een andere zin maar in een andere volgorde. Het maken van anagrammen is een geliefd woordspel. Anagrammen worden ook vaak gebruikt als pseudoniem.
Nederlandse anagrammen.
Voorbeelden.
Veel voorbeelden van anagrammen worden vermeld in "Opperlandse taal- &amp; letterkunde" van Battus. Naast gewone anagrammen als "kakstoel-koelkast" noemt hij ook het opmerkelijke anagram "aalscholver-schollevaar", dat zich onderscheidt doordat de woorden synoniem zijn, zodat ze elkaars aptagram zijn.
Anagram in cryptogrammen.
Anagrammen worden veelvuldig gebruikt in omschrijvingen van cryptogrammen, zoals 'eiland van Mandela' (Ameland), of 'stad van Herman' (Arnhem).
Anagram als bewijs van een belangrijke ontdekking.
Onderzoekers gebruikten in de zeventiende eeuw regelmatig anagrammen om vast te leggen dat zij een belangrijke ontdekking hadden gedaan. Mochten anderen dezelfde ontdekking doen en claimen dat zij de eerste waren dan kon de 'echte' ontdekker met het anagram aantonen dat hij dat was geweest. Een anagram geeft globaal aan wat er is ontdekt, maar onthult niet de precieze aard van de ontdekking.
Anagram als pseudoniem.
De Nederlandse politicus Bolkestein gebruikte "Niels Kobet" als pseudoniem voor zijn boek "Floris, Count of Holland" (1976). De Nederlandse zanger Harrie Jekkers trad solo op onder de naam Harry Klorkestein, waarbij de achternaam een anagram is van zijn band Klein Orkest.
Het Beleg van Laken.
De romancyclus "Het Beleg van Laken" van de Vlaamse schrijver Walter van den Broeck bestaat uit de vier delen "Het beleg van Laken", "Gek leven na het bal", "Het gevallen baken" en "Het leven na beklag" - allemaal anagrammen van elkaar (en er zijn er nog meer in de romans zelf verwerkt).
Enkele opvallende anagrammen.
Galilei's anagrammen.
Een bekend verhaal over anagrammen is Galilei's ontdekking van de ring van Saturnus in 1610. Galilei herkende de ring niet, maar hij zag twee lichtvlekjes aan weerszijden van de planeet. Om de prioriteit van zijn ontdekking zeker te stellen, maar er niet te veel over bekend te maken, publiceerde hij een anagram. Daardoor kon hij, als een ander de ring ontdekte, aantonen dat hij de ring zelf al eerder had gezien. Dat anagram was "smaismrmilmepoetaleumibunenugttauiras", wat opgelost kon worden als
Kepler ontcijferde het anagram echter als
en dacht dus dat Galilei twee manen bij Mars had gevonden. Pas veel later bleek deze fout voorspellende waarde te hebben, want Mars heeft inderdaad twee maantjes, maar die werden pas eeuwen later, in 1877, met een betere telescoop ontdekt.
Toen Galileo ontdekte dat Venus, evenals de maan, fasen vertoont, schreef hij een anagram dat ook (vrijwel) een goede zin is:
De juiste oplossing was:
Kepler kon dit waarschijnlijk niet oplossen, maar soms wordt beweerd dat hij de tekst ontcijferde als:
Er is inderdaad een rode vlek op Jupiter, maar die heeft Galileo nooit kunnen zien.
Huygens' anagrammen.
Constantijn Huygens maakte er een sport van anagrammen te maken van namen en daarmee iets over diens karaktertrekken weer te geven. Amelie de Solms (Amalia van Solms) wordt: "sommeille dáise" (vert.: aangenaam slaperig) of "sale de sommeil" (vert. slonzig van slaap). Zijn eigen naam: Constantinus Hugenius wordt: "Continuus, haut segnis" (vert. zonder ophouden, allesbehalve lui).
Ontdekking maan van Saturnus
Christiaan Huygens ontdekte in 1655 een maan van Saturnus, in de zeventiende eeuw de verst bekende planeet in ons zonnestelsel. Hij onderzocht dit verschijnsel net zo lang totdat hij er zeker van was dat de omlooptijd van deze maan zestien dagen en vier uur is. Dit legde hij vast in een anagram met onderstaand citaat van Ovidius, Romeins dichter uit de Oudheid. De letters, die hij niet in het citaat kwijt kon, zette hij erachter. Dit anagram stuurde hij in een brief naar o.a. de Engelse wiskundige John Wallis.
In de juiste volgorde staat hier:
Een deel van het anagram staat gegraveerd in de rand van het objectief waardoor hij de waarneming deed.

</doc>
<doc id="23492" url="https://nl.wikipedia.org/wiki?curid=23492" title="Joseph P. Kennedy sr.">
Joseph P. Kennedy sr.

Joseph Patrick (Joe) Kennedy sr. (Boston (Massachusetts), 6 september 1888 - Hyannis (Massachusetts), 18 november 1969) was een Amerikaans politicus en ondernemer en de vader van onder anderen president John F. Kennedy.
Afkomst.
Joseph was de zoon van Patrick J. Kennedy en Mary Augusta Hickey, en net als zijn Wheeler-Dealers-vader was hij een leidend Democraat in het Ierse deel van de lokale politiek te Boston in Massachusetts. In zijn jeugd ondervond hij - net als de andere Ieren in de VS toen - de harde, institutionele discriminatie tegen Ieren en katholieken van de kant van de protestantse WASP-groepen ("White Anglo-Saxon Protestants") waardoor hij zijn leven lang een buitenstaander zou blijven. Na aan Harvard gestudeerd te hebben trouwde hij met Rose Fitzgerald, de dochter van de Iers-katholieke John F. Fitzgerald, de burgemeester van Boston. Het paar kreeg negen kinderen: Joseph (1915–1944), John (1917–1963), Rosemary (1918–2005), Kathleen (1920–1948), Eunice (1921–2009), Patricia (1924–2006), Robert (1925–1968), Jean (1928–2020) en Edward (1932–2009).
Zakelijke carrière.
Door de rijkdom van zijn vader Patric die als kroegbaas was begonnen, kon Joseph starten als zakenman. Hij had een goede neus voor zaken en werd miljonair door het handelen in aandelen en vastgoed. Soms met omstreden middelen zoals handelen met voorkennis en omkopen van journalisten. Hij was een meester in de aandelenpool, een destijds legale methode van handelaren om de waarde van een aandeel gezamenlijk te verhogen, en dit aandeel dan vlak voor de waardedaling begon weer te verkopen.
Voor de beurskrach van 1929 stopte hij met aandelenhandel. Hij handelde ook in alcohol en tijdens de 'drooglegging' kocht hij de rechten van enkele merken op en legde voorraden aan, vooruitlopend op het einde van de drooglegging die in 1933 zou volgen. Hiermee maakte hij opnieuw fortuin. In 1957 hoorde hij volgens het blad "Fortune" bij de twintig rijkste Amerikanen.
Politiek.
Kennedy gaf actieve steun en geld aan de verkiezingscampagne van President Roosevelt en als beloning werd hij door deze benoemd tot voorzitter van de Amerikaanse beurswaakhond, de Securities and Exchange Commission (SEC), waar Kennedy, volgens het principe dat je dieven het beste met dieven vangt, zich goed van zijn taak kweet en veel waardering oogstte. Roosevelt behield echter bepaalde reserves tegen de flamboyante zakenman en wilde hem niet in zijn kabinet hebben. Uiteindelijk benoemde hij Kennedy tot ambassadeur van de VS in het Verenigd Koninkrijk. Het wordt algemeen aan de invloed van Kennedy toegeschreven, dat de Verenigde Staten de Republiek Spanje niet te hulp kwamen in de Spaanse Burgeroorlog.
Hij verzette zich heftig tegen een eventuele deelname van de VS aan de dreigende Tweede Wereldoorlog (hoewel in diezelfde periode zijn zoon John, de latere president, een boek schreef over de dreiging van Duitsland en de noodzaak tot deelname van de VS aan de beteugeling van Duitsland). Joseph Kennedy nam in 1940 ontslag uit onvrede met Roosevelts besluit omtrent de actieve bemoeienis van de VS in de Tweede Wereldoorlog, maar steunde de Lend-Lease Act voor oorlogsleningen in natura aan Groot-Brittannië. Kennedy was een uitgesproken antisemiet, die geen enkel medelijden met de Joden in nazi-Duitsland had - een eigenschap die zijn zoon John niet van hem overnam.
Joseph had goede hoop voor politieke carrières van zijn zoons, en moedigde zijn oudste zoon, Joseph P. Kennedy jr. aan president te worden. Deze kwam echter om het leven in Engeland, tijdens zijn diensttijd in de oorlog. Joseph Sr. gaf toen zijn aandacht en steun aan zijn intellectueel begaafde, maar lichamelijk zwakkere en ziekelijke tweede zoon, John F. Kennedy, die uiteindelijk met geringe marge in 1960 tot president werd gekozen - de eerste Iers-katholiek op die post in de Verenigde Staten.
De moord op zijn zoon John in 1963 had grote invloed op de familie, en bang om nog een kind te verliezen was Joseph terughoudend in zijn ondersteuning aan de nominatie tot president van zijn derde zoon, Robert F. Kennedy, in de verkiezingen van 1968. Zijn angst werd waarheid toen Robert in 1968 tijdens zijn verkiezingscampagne werd vermoord, door Sirhan Sirhan.
Joseph P. Kennedy Sr. kreeg in 1961 een beroerte die hem verlamde en het spreken onmogelijk maakte. John Kennedy's vrouw, Jacqueline Bouvier Kennedy, met wie Joseph altijd uitstekend had kunnen opschieten, was de enige die hem in die tijd kon kalmeren door hem lang over zijn wang te aaien. Hij overleed op 18 november 1969.
Volgens geschiedkundigen heeft Joseph Kennedy veel betekend voor de emancipatie van de Iers-katholieke gemeenschap in de VS, ondanks zijn zeer discutabele methoden.
Privéleven.
Liefdesleven.
Joseph Kennedy stond bekend als een notoir rokkenjager en had tijdens zijn huwelijksleven talrijke liefdesrelaties met personaliteiten en diva's uit de high society. In zijn tijd als eigenaar van enkele filmstudio's had hij, nog steeds getrouwd, een verhouding met filmster Gloria Swanson en later met uitgeefster Clare Boothe Luce. In de zomer van 1938 bracht de ganse familie Kennedy de vakantie door in een gehuurde villa in Antibes, aan de Franse Rivièra. In de strandcabine van het naburige Hôtel du Cap-Eden-Roc begon Joseph in augustus 1938 een verhouding met actrice Marlene Dietrich die in het prestigieuze hotel haar zomerverblijf had. Om Dietrichs filmcarrière uit het slop te halen zou hij een jaar later voor haar onderhandelen met Universal Studios-filmproducent Joe Pasternak voor haar hoofdrol in de western 'Destry Rides Again'. Eveneens in Antibes raakte Joseph Kennedy's oudste dochter Rosemary Kennedy (1918-2005), ondanks het leeftijdsverschil, goed bevriend met Maria Riva, de dertienjarige enige dochter van Dietrich. Zij zou Rosemary later omschrijven als "het beschadigde schaduwkind van een bruisende en scherpzinnige familie". 
Autoritaire vader.
Uit de biografie van John F. Kennedy blijkt dat zijn vader Joe een autoritaire, afstandelijke en bovendien constant afwezige man was, die de opvoeding van zijn kinderen geheel overliet aan zijn vrouw Rose, die dat echter niet goed aankon. Het feit dat hun dochter Rosemary Kennedy (1918-2005) een lager IQ (90) had dan de rest van haar hoogbegaafde en competitief ingestelde familie (90) frustreerde Rosemary zodanig dat ze regelmatig stemmingsstoornissen en hysterische, gewelddadige woedeaanvallen kreeg. Door haar verstandelijke beperking en afwijkend gedrag raakte ze sociaal geïsoleerd binnen het gezin. Toen zij bij het bereiken van de volwassenheid steeds rebelser werd en het risico van een seksuele uitspatting groeide, werd in 1941 op last van haar vader een lobotomie op haar uitgevoerd, waardoor zij voor de rest van haar leven zwaar gehandicapt en volkomen afhankelijk werd, aan incontinentie leed en niet meer kon spreken of lezen.

</doc>
<doc id="23494" url="https://nl.wikipedia.org/wiki?curid=23494" title="Sirhan Sirhan">
Sirhan Sirhan

Sirhan Bishara Sirhan (Arabisch: سرحان بشارة سرحان) (Jeruzalem, 19 maart 1944) schoot op 5 juni 1968 de Amerikaanse senator Robert F. Kennedy dood in het Ambassador Hotel in Los Angeles.
Jeugd.
Sirhan Sirhan kwam uit een Palestijns-christelijk gezin. Toen hij twaalf jaar was, emigreerde het gezin naar de Verenigde Staten om in New York te gaan wonen. Niet lang daarna verhuisde de familie naar Californië, waar ze eerst in Altadena en later in Pasadena woonden.
Moord op Robert Kennedy.
Robert Kennedy, die presidentskandidaat was, had zojuist de voorverkiezingen in Californië en South Dakota gewonnen. In het Ambassador Hotel had hij een groep aanhangers toegesproken en hij was van plan nog een persconferentie te houden. Op weg daarheen werd hij beschoten. Hij werd driemaal geraakt: eenmaal in zijn hoofd en tweemaal bij zijn oksel. Op 3 maart 1969 bekende Sirhan Kennedy te hebben vermoord. Nog vóór de moord, die plaatsvond toen Kennedy bij de achteruitgang van het hotel het personeel de hand schudde, schreef Sirhan in zijn dagboek: "Robert F. Kennedy moet neergeschoten worden op uiterlijk 5 juni 1968". Direct na de moord beweerde hij zich er niets meer van te herinneren. Hij verklaarde dat hij onder hypnose was geweest.
Proces.
De openbaar aanklager in het proces tegen Sirhan was voormalig luitenant Lynn 'Buck' Compton (ook bekend van de televisieserie Band of Brothers). 
Herbert Spiegel, een door zijn advocaat geraadpleegde specialist, beweerde dat Sirhan Sirhan waarschijnlijk onder de invloed van hypnose verkeerde. Verder verschenen er meerdere artikelen die vertelden dat Sirhan Kennedy niet doodgeschoten "kon" hebben. In zijn woning werden echter geschriften gevonden, het hierboven genoemde dagboek, waarin Sirhan Kennedy doodwenste omdat die, zo meende Sirhan, te veel partij voor Israël trok. Voor de onderzoekers was de zaak rond. Sirhan werd aangeklaagd voor moord. 
Op 17 april 1969 stond Sirhan terecht en hij werd zes dagen later veroordeeld tot de doodstraf, maar nadat de doodstraf door het Hooggerechtshof van Californië in 1972 ongrondwettelijk was verklaard, werd die omgezet in levenslange gevangenisstraf. Theoretisch kon Sirhan voorwaardelijk worden vrijgelaten, maar in maart 2011 werd een verzoek hiertoe (het dertiende) afgewezen. In 2016 werd het vijftiende verzoek afgewezen. Vrijlating of heropening van zijn proces werden dan ook niet verwacht, ondanks de herhaalde roep om een nieuw onderzoek naar de moord en de rol van Sirhan daarbij.
Gevangenis.
Sirhan zat zijn straf uit in de Richard J. Donovan Correctional Facility in San Diego County. Op 30 augustus 2019 werd hij neergestoken in een van de open ruimtes van de gevangenis. Daarna werd hij naar een ziekenhuis gebracht, het Scripps Mercy Hospital. De aanvaller werd meteen geïdentificeerd.
Aanbevolen vrijlating.
Op 27 augustus 2021 werd Sirhan, met instemming van Kennedy’s nabestaanden, door een reclasseringscommissie voor voorwaardelijke invrijheidstelling voorgedragen. De gouverneur van Californië heeft daarin het laatste woord en moest zich daarover nog uitspreken en ging daar in januari 2022 niet in mee.

</doc>
<doc id="23495" url="https://nl.wikipedia.org/wiki?curid=23495" title="Carbidschieten">
Carbidschieten

Carbidschieten is een plaatselijk gebruik in sommige zuidelijke, noordelijke en oostelijke streken van Nederland. Het vindt gewoonlijk plaats op oudjaar. 
Ook in andere landen/regio's vindt carbidschieten plaats, maar dan onder een andere naam of gelegenheid:
Techniek.
Calciumcarbide, "carbid", wordt in een melkbus, verfbus of aangepaste gasfles gelegd en enigszins natgemaakt, b.v. met water of speeksel, waarna de bus wordt afgesloten met het deksel of een (plastic) bal. Het zich vormende ethyn/luchtmengsel wordt door een klein zundgat (of met een bougie) ontstoken na ongeveer 30 seconden te hebben gewacht en ontploft met een dreunende knal, waarbij deksel of bal uit de bus schiet en tientallen meters verderop terecht kan komen. 
Het doel van het carbidschieten is een zo luid mogelijke knal te maken. Dit is te bereiken door een goede verhouding van carbid, toegevoegd water en lucht te zoeken (zie explosiegrens). De sport is hiermee te variëren en zo een ideale knal te vinden, waarmee de ander kan worden afgetroefd. Een luidere knal kan ook worden bereikt door een groter volume te gebruiken (omgebouwde giertanks van 5000+ liter zijn hierop geen uitzondering). Een grote knal is ook mogelijk door meerdere bussen tegelijkertijd af te vuren.
Een speciaal geluidseffect kan worden bereikt met een zgn. vortex-uitloop waarbij het expanderende gas gekanaliseerd wordt.
Een andere uitdaging kan worden gezocht in georganiseerde competities, waarbij teams het tegen elkaar opnemen in spelen waarin vnl. het schieten met een bal centraal staat (verst schieten; schieten op een mikpunt; bal vangen; etc.) maar ook uiteraard de hardheid van de knal. Deze vorm van georganiseerd carbidschieten ligt vaak in handen van een sportvereniging, of een speciale carbid-, of oudjaarsvereniging.
Ontstaan.
De geschiedenis van het carbidschieten is niet goed bekend. De traditie voert mogelijk terug tot de Germaanse joelfeesten. In de 19e eeuw bestond zowel op het platteland als in de stad het gebruik om op bijzondere dagen kabaal te maken. De traditie om in steden kanonnetjes af te vuren verdween aan het begin van de negentiende eeuw toen deze werd verboden. Op het platteland bleef de gewoonte van het losschieten, het lossen van schoten bij de ondertrouw, bestaan. Waarschijnlijk is daaruit het carbidschieten ontstaan. Carbid kwam aan het eind van de negentiende eeuw beschikbaar.
Karbiet of carbid werd voor de Tweede Wereldoorlog ook gebruikt voor fietsverlichting. Voordat flessen met acetyleengas verkrijgbaar waren werd carbid door de meeste dorpssmeden gebruikt om te lassen. Er was dus eenvoudig aan te komen, hoewel het niet goedkoop was. Melkbussen waren vanaf het eind van de 19e eeuw op het platteland ook ruim voorhanden. In de loop van de twintigste eeuw kwam het schieten met melkbussen in zwang.
Groeiende populariteit.
Carbidschieten met melkbussen werd in de tweede helft van de twintigste eeuw steeds meer een sociale activiteit die niet alleen meer op boerenerven plaatsvond maar ook op dorpsbrinken en sportvelden. Er werden competities georganiseerd, speciale evenementen en kampioenschappen. De bedoeling was het deksel van de bus zo ver mogelijk weg te schieten. In de jaren tachtig werd besloten het deksel door een bal te vervangen omdat dit veiliger was. Carbidschieten is in 2014 als vijftigste traditie geplaatst op de Nationale Inventaris Immaterieel Cultureel Erfgoed in Nederland.
Nadat in 2014 een nieuwe vuurwerkwet is ingevoerd, is de populariteit van carbidschieten toegenomen. Volgens deze wet mocht vuurwerk alleen tussen 18 en 2 uur op oudejaarsnacht worden afgestoken. Daar carbidschieten niet onder deze wet valt, gingen meer mensen hiertoe over.
Ten tijde van de coronacrisis in 2020, toen voor oudjaar 2020/2021 een vuurwerkverbod was afgekondigd, is overwogen ook het carbidschieten landelijk te verbieden. Dat verbod kwam er niet maar in diverse gemeenten en regio's is wel tot een verbod overgegaan, zoals in Den Haag en Noord-Brabant.
Risico’s.
Carbidschieten is niet zonder risico's. Door goede voorzorgsmaatregelen te nemen (en na te leven) kunnen de risico's tot een minimum worden beperkt. Ondeskundigheid, onvoorzichtigheid of overmoed zijn vaak de oorzaak van incidenten die tot materiële schade, lichamelijk letsel of zelfs de dood leiden. Risico's kunnen verminderd worden door een goede materiaalkeuze en door bij het schieten de juiste maatregelen te nemen.
Materiaal.
Belangrijke kwesties bij materiaalkeuze en -gebruik betreffen de bus, de afsluiter, de ontsteking en de beschermingsmiddelen.
De "bus" moet stevig genoeg zijn om de klap op te vangen; een stalen melkbus heeft daarom de voorkeur boven een aluminium (of koperen) melkbus. Naast de klassieke melkbus zijn er allerlei alternatieve bussen verkrijgbaar, waarvan de omgebouwde gasbus populair is. Scheuren mogen niet voorkomen. De bus wordt afgesloten met een "afsluiter", bij voorkeur een bal of plastic zeil. Bij een melkbusdeksel bestaat nl. het risico dat deze te stevig in de opening gaat zitten, zodat de (zwakke) bus zelf ontploft. Ook bij het inslaan van de deksel kunnen vonken ontstaan, met een vroegtijdige ontsteking tot gevolg. Om schade door een wegvliegende afsluiter te verhinderen wordt deze meestal vastgebonden met een stevig touw van enkele tientallen meters lengte. Bij de "ontsteking" zijn de minste risico's wanneer de eigenaar afstand houdt. Een fakkel of gasbrander op een lange stok, een komaansteker, of een elektronische ontsteking zijn goede alternatieven voor een aansteker, lont of rotje. Persoonlijke "beschermingsmiddelen" zijn belangrijk. Een goede knal is vaak oorverdovend. Daarom is het aan te raden om bij het carbidschieten gehoorbescherming te dragen. Andere beschermingsmiddelen zijn (vuurwerk-)bril en handschoenen.
Het is bovendien belangrijk bluswater en een blusdeken paraat te hebben.
Het schieten.
Bij het schieten is het belangrijk te letten op de plaatsing van de bus, het schootsveld, het aankondigen van het schietmoment en de blindgangers.
De "plaatsing" van de bus moet zodanig zijn dat deze niet naar achter kan schieten, bijvoorbeeld door deze in te graven, of in een autoband te plaatsen. Degene die aansteekt moet zijwaarts ten opzichte van de bus staan.
Er moet een vrij "schootsveld" van 75-100m aangehouden worden en uiteraard is richten op mensen of dieren taboe.
Het duidelijk "aankondigen van het schietmoment" verhoogt de veiligheid, evenals van het moment dat de afsluiter wordt opgehaald.
In geval van een "blindganger" is het aan te raden de afsluiter te verwijderen, en net zo lang te wachten tot er zeker geen gas meer aanwezig is in de bus.
De na 2014 toegenomen populariteit, en het vuurwerkverbod, hebben gezorgd voor een stijging van het aantal ongelukken. Daarom zijn veiligheidstips opgesteld voor carbidschieten.

</doc>
<doc id="23496" url="https://nl.wikipedia.org/wiki?curid=23496" title="Melkbusschieten">
Melkbusschieten



</doc>
<doc id="23497" url="https://nl.wikipedia.org/wiki?curid=23497" title="Knal">
Knal

Een knal is een hard geluid dat over het algemeen ontstaat bij een explosie. Een knal kan ook optreden als een voorwerp, bijvoorbeeld een zweep zich supersoon beweegt, dus sneller dan de geluidssnelheid. Een knal ontstaat ook door de imploderende lucht bij onweer.
Knal in de taal.
Knal is een modewoord geweest tussen ongeveer 1925 en 1950. In 1925 verscheen bijvoorbeeld het boek "De Knalclub van 3a" door D. Hans. Het woord werd opgevolgd door woorden als mieters.

</doc>
<doc id="23502" url="https://nl.wikipedia.org/wiki?curid=23502" title="Internet jargon">
Internet jargon



</doc>
<doc id="23506" url="https://nl.wikipedia.org/wiki?curid=23506" title="Supersoon">
Supersoon



</doc>
