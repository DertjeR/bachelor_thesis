<doc id="38033" url="https://nl.wikipedia.org/wiki?curid=38033" title="El-Ghriba">
El-Ghriba

El-Ghriba is een zeer oude synagoge die zich op het Tunesische eiland Djerba bevindt, bij de plaats Hara Seghira, enkele kilometers ten zuidwesten van Houmt Souk, de hoofdstad van het eiland.
El-Ghriba zou opgericht zijn in 586 v.C. en is daarmee de oudste synagoge van Afrika alsook een van de oudste synagoges van de wereld. Volgens overleveringen vluchtte een groep joden na de verwoesting van de Tempel van Salomo in Jerusalem naar dit eiland, waar ze deze synagoge bouwden. Er vinden al eeuwen jaarlijks pelgrimstochten plaats naar El-Ghriba tijdens Lag Baomer. In 2016 leefden er zo'n 1.100 joden in Djerba, terwijl er voor de onafhankelijkheid in 1956 meer dan 100.000 joden in Tunesië leefden. De meesten migreerden naar Israël, omwille van vervolging.
Op 11 april 2002, na duizenden jaren van vreedzaam bestaan, werd er bij de synagoge een zelfmoordaanslag gepleegd met een vrachtwagen met explosieven. Hiermee werden 21 mensen vermoord, waaronder 14 Duitse toeristen. Deze aanslag werd door Al Qaida opgeëist.
Op 9 januari 2018 was er een mislukte poging om de synagoge plat te branden met molotovcocktails. In 2023 kwamen 4 mensen om bij een schietpartij tijdens de viering van Lag Baomer in de synagoge.

</doc>
<doc id="38036" url="https://nl.wikipedia.org/wiki?curid=38036" title="Heckrund">
Heckrund

Het heckrund is een ras van het rund ("Bos domesticus"), genoemd naar de Duitse broers Heinz en Lutz Heck.
Terugfokken.
In de jaren twintig en dertig probeerden Heinz en Lutz Heck een runderras te creëren met dezelfde eigenschappen als de uitgestorven wilde voorouder van hedendaagse runderrassen: het oerrund ("Bos primigenius"). Hun methode bestond in het kruisen van "primitieve rassen" zoals het Corsicaanse bergrund, de Spaanse vechtstier, de Schotse hooglander en het Hongaarse stepperund. Hierdoor verkreeg het heckrund enkele "wilde eigenschappen" die in de meeste gedomesticeerde koeien zijn "weggeselecteerd". Het terugfokken van het oerrund was evenwel vanaf het begin een wetenschappelijk omstreden zaak. Het is ook nooit gelukt om alle kenmerken van het oerrund terug te krijgen. Desalniettemin kon het project van de Hecks vanaf 1933 terugvallen op steun van de Duitse nationaalsocialistische overheid. De toenmalige Reichforstmeister en Reichsjägermeister Hermann Göring liet heckrunderen grazen in zijn jachtgebied Rominten (Krasnolesye) nabij de Russisch-Poolse grens.
Na de oorlog.
Van het fokprogramma van de Hecks overleefden 39 dieren de Tweede Wereldoorlog. Ze verdwenen lange tijd uit de belangstelling, tot ze in de jaren tachtig werden herontdekt door natuurbeheerders, in een periode waarin grote grazers een cruciale rol in de ontwikkeling (en het openhouden) van het landschap kregen toebedeeld. Sindsdien is de belangstelling in heckrunderen sterk toegenomen. Hun aantal steeg van 88 exemplaren in 1980 tot 2000-3000 in 2010.
Wilde eigenschappen.
Tegenwoordig worden heckrunderen in Nederland ingeschakeld in de begrazing van natuurgebieden. Dankzij hun "wilde eigenschappen" kunnen ze het hele jaar buiten doorbrengen en hebben ze weinig zorg nodig. Door een efficiënte spijsvertering - en toegang tot vezelrijke voeding - produceren heckrunderen relatief weinig methaangas en is de consistentie van hun mest relatief vast. Het duurt relatief lang tot een heckrund geslachtsrijp is. De kalveren zijn vrij klein waardoor ze makkelijk zonder hulp van buitenaf ter wereld komen. De introductie van heckrunderen in voor het publiek toegankelijke gebieden is minder geslaagd. In tegenstelling tot bijvoorbeeld Schotse hooglanders dulden heckrunderen geen recreanten in hun nabije omgeving en er zijn af en toe daadwerkelijk incidenten. Er zijn fokprogramma's geweest om het heckrund te kruisen met zachtaardiger typen rund, uitmondend in de zogenaamde Ecolanders. 
Taurusrund.
Er is geprobeerd om een runderras te krijgen dat meer op de oeros lijkt. Zo is er in Duitsland, Denemarken en Hongarije een fokprogramma, geleid door o.a. natuurbeheerder NABU, dat succesvol probeert door het inkruisen van nieuwe, met name Zuid-Europese rassen en verdere selectie het heckrund meer naar het evenbeeld van een oeros te fokken.
Op eigen benen in de Oostvaardersplassen.
In Nederland grazen heckrunderen in de Oostvaardersplassen en op de Slikken van Flakkee. In de Oostvaardersplassen heeft het heckrund bewezen op eigen benen te kunnen staan. De populatie kan er voortbestaan zonder menselijke zorg. In 2005 bestond deze populatie uit circa 800 dieren. Daarna volgde er een "aanpassing aan het terrein" en liep hun aantal terug tot een dieptepunt van ongeveer 190 exemplaren eind 2013. In 2014 is de populatie weer iets gegroeid.

</doc>
<doc id="38037" url="https://nl.wikipedia.org/wiki?curid=38037" title="Oberndorfergambiet">
Oberndorfergambiet

Het Oberndorfergambiet of Herrströmgambiet is in de opening van een schaakpartij een variant in de flankspelen. Het gambiet valt onder ECO-code A04, de Zukertortopening, en heeft als openingszetten
Er volgt meestal
waarna wit de mogelijkheid heeft zijn paard te offeren op f7 en zwart moeilijk komt te staan:

</doc>
<doc id="38039" url="https://nl.wikipedia.org/wiki?curid=38039" title="Rossgambiet">
Rossgambiet

Het Rossgambiet is in de opening van een schaakpartij een variant in de flankspelen. Het gambiet valt onder ECO-code A04, de Zukertortopening, en heeft als openingszetten

</doc>
<doc id="38040" url="https://nl.wikipedia.org/wiki?curid=38040" title="Lisitsyngambiet">
Lisitsyngambiet

Het Lisitsyngambiet is in de opening van een schaakpartij een variant in de flankspelen. Het gambiet valt onder ECO-code A04, de Zukertortopening, en heeft als openingszetten
Het gambiet is vernoemd naar de Russische schaakmeester Georgi Lisitsyn (1909–1972).

</doc>
<doc id="38042" url="https://nl.wikipedia.org/wiki?curid=38042" title="Kola (schiereiland)">
Kola (schiereiland)

Kola (Russisch: Кольский полуостров; "Kolski poloeostrov") is een schiereiland in het uiterste noordwesten van Rusland, dat is gelegen tussen de Barentszzee in het noorden en de Witte Zee in het oosten en zuiden. De westgrens wordt gevormd door een geologische breuklijn die de lijn Moermansk-Kandalaksja volgt. Op deze lijn ligt ook het Imandrameer, het grootste meer van de regio. Bestuurlijk behoort het geheel tot de oblast Moermansk. Het schiereiland meet ongeveer 100.000 vierkante kilometer en heeft 880.000 inwoners.
Moermansk is de belangrijkste plaats op het schiereiland en was tijdens de Tweede Wereldoorlog de belangrijkste aanvoerlijn voor de Russen. Tijdens de Koude Oorlog was Kola strategisch van zeer groot belang. Kola is voor Rusland een dumpplaats voor nucleair afval en afval van zware metalen geworden.
Kola, dat vrijwel geheel boven de Poolcirkel ligt, heeft dankzij de Golfstroom een ijsvrije noordkust en een relatief mild klimaat. Het grootste deel van het schiereiland bestaat uit toendra; in het zuiden is een strook taiga. De noordelijke kust, de "Moerman-kust", bestaat uit hoge kliffen, de oostelijke "Ter-kust" is wat lager en de zuidelijke "Kandalaksja-kust" is zeer laag en moerassig.
In het zuidwesten van Kola liggen de Chibinen, een gebergte dat delfstoffen herbergt. De mineralen apatiet en nefelien komen nergens ter wereld in grotere hoeveelheden voor. Uit apatiet wordt fosfor gewonnen voor de kunstmestproductie en nefelien is een grondstof voor aluminium. Kirovsk en Apatity zijn de mijnbouwcentra.
Kola maakt deel uit van Lapland. De meeste van de inwoners, die grotendeels langs de kust wonen, zijn Russen. In het binnenland wonen Samische rendierhouders, sprekers van het Kildin-Samisch, wier voorouders de oorspronkelijke bewoners zijn van het gebied. Hun centrum is Lovozero. De andere Samische talen van Kola zijn vrijwel uitgestorven.
Na de ontberingen op Nova Zembla zetten Willem Barentsz en zijn mede-ontdekkingsreizigers koers naar Kola. Onderweg stierf Barentsz, maar zijn metgezellen bereikten hun doel.

</doc>
<doc id="38044" url="https://nl.wikipedia.org/wiki?curid=38044" title="Pelargonium">
Pelargonium

Pelargonium (afgeleid van πελαργός ofwel "pelargos", Oudgrieks voor ooievaar), in de omgangstaal "geranium" genoemd, is een geslacht uit de familie "Geraniaceae". Tot dit geslacht behoren 220 tot 280 soorten, waarvan de meeste soorten oorspronkelijk in Namibië en Zuid-Afrika voorkomen. Er komen ook soorten voor in tropisch Afrika, Voor-Azië, Australië en op sommige eilanden in de Indische Oceaan. 
Nota bene: "Pelargonium" onderscheidt zich van het ook in Europa voorkomende geslacht "Geranium" (de echte geraniums) door de zygomorf en de bloemopbouw. Wilde "Pelargonium"-soorten bezitten twee bovenste bloembladeren, die zich door een andere kleur of patroon onderscheiden van de drie onderste bloembladeren.
Beschrijving en voorkomen.
De meeste soorten zijn vaste planten, waarbij de stengels van oudere planten zich verhouten. Er bestaan tevens eenjarige soorten. Het geslacht bevat ook succulenten, die water opslaan in stengels en wortels. De soorten komen in verschillende gebieden voor zoals de waterkant, de droge woestijn in Namibië, rotsachtige berggebieden en duinen bij de kust.
De planten die in Europa in plantenbakken worden gehouden zijn hybriden van soorten uit de Kaapstreek van Zuid-Afrika. Het gaat daarbij vooral om cultivars ontstaan uit "Pelargonium peltatum" (hangende "Pelargonium") en "Pelargonium zonale" en "Pelargonium inquinans" zoals "Pelargonium ×hortorum" (staande "Pelargonium").
Assortiment.
Na selectie zijn zes belangrijke groepen "Pelargonium" ontstaan, die van belang zijn voor de plantenhandel:
De invoer van de eerste Zuid-Afrikaanse soorten in Europa vond al aan het begin van de zeventiende eeuw plaats. Bijna tweehonderd jaar waren ze een van de belangrijkste plantengroepen in de oranjerieën bij kasteeltuinen. Voor een deel herbergden de verzamelingen honderden soorten. Vandaag de dag behoren pelargoniums tot de belangrijkste planten in de sierteelt.
De "zonale"- en "peltatum"-hybriden zijn algemeen bekend. Door selectie zijn er binnen deze groepen vele honderden vormen ontstaan, die zich in bloemen en bladeren onderscheiden. Ze behoren tot de belangrijkste planten, die in plantenbakken worden gehouden. In Hillscheid in Westerwald in Duitsland heeft de firma Pelargonien-Fischer (wereldwijd een van de grootste kwekers van "Pelargonium") een "Pelargonium"-museum, waar circa 170 botanische soorten zijn te bezichtigen.
Hanggeranium.
Een bepaalde soort is de hanggeranium. De bekendste is de Oostenrijkse hanggeranium een rijkbloeiende plant die veel in bakken aan gevels van Oostenrijkse huizen en hotels te zien is.
Medicinaal gebruik.
Een extract uit de wortels van "Pelargonium sidoides" (EPS 7630) is in Nederland, België en een aantal andere Europese landen als geneesmiddel geregistreerd conform de Europese richtlijn traditionele kruidengeneesmiddelen (Umckaloabo). Dit extract blijkt de symptomen van acute verkoudheid te kunnen verminderen.
Etherische olie.
Uit vele soorten geurpelargonium worden ook etherische oliën geëxtraheerd. De soorten bevatten verschillende stoffen die worden gewonnen door stoomdestillatie. "Pelargonium graveolens" is met zijn kenmerkende rozenachtige geur de bekendste soort, die voor dit doel wordt gebruikt: de rozengeur in het blad is sterker dan die van echte rozen. De geur wordt veel gebruikt in parfums voor mannen.
Herbicide.
In de bladeren van planten van dit geslacht komt nonaanzuur voor. Dit wordt gebruikt bij de productie van smeermiddelen, alkydharsen en weekmakers en als een relatief milieuvriendelijk herbicide.

</doc>
<doc id="38046" url="https://nl.wikipedia.org/wiki?curid=38046" title="10 (getal)">
10 (getal)

Tien is het natuurlijke getal dat volgt op 9 en voorafgaat aan 11. Het getal tien wordt weergegeven door de cijfers 10. Het getal is gelijk aan het aantal vingers aan beide handen van de mens, en het is om die reden dat het nu gebruikelijke talstelsel, het decimale stelsel, het grondtal 10 heeft.
Religie.
Christendom en Jodendom.
In de Bijbel komt het getal tien regelmatig voor. Enkele voorbeelden:

</doc>
<doc id="38047" url="https://nl.wikipedia.org/wiki?curid=38047" title="Romeins talstelsel">
Romeins talstelsel



</doc>
<doc id="38049" url="https://nl.wikipedia.org/wiki?curid=38049" title="Ongelijkheid (wiskunde)">
Ongelijkheid (wiskunde)

Een ongelijkheid is in de wiskunde een relatie die iets zegt over de relatieve grootte van twee wiskundige objecten. Ongelijkheden berusten op de relatie "kleiner dan", genoteerd als "&lt;", die aangeeft dat wat links van het ongelijkteken staat kleiner is dan wat rechts staat.
Definitie en notatie.
Van twee reële getallen formula_1 en formula_2 zegt men dat formula_1 "kleiner is dan" formula_2, genoteerd als formula_5, als er een positief getal formula_6 is, waarvoor formula_7.
De relaties formula_26 en formula_27 worden "strikte" ongelijkheden genoemd, dit in tegenstelling tot formula_28 en formula_29.
Hoewel zonder exacte betekenis schrijft men wel:
Gebruik.
Voor alle reële getallen formula_1 en formula_2 is voldaan aan precies een van volgende drie mogelijkheden:
Om ongelijkheden in een makkelijker berekenbare vorm om te zetten, bestaan voor de basisbewerkingen enkele rekenregels:
Ongelijkheden worden theoretisch vaak gebruikt om een boven- of ondergrens te bepalen voor grootheden, die niet eenvoudig berekenbaar zijn. Belangrijkste voorbeelden uit de maattheorie zijn de driehoeksongelijkheid, ongelijkheid van Cauchy-Schwarz, en ongelijkheid van Hölder, in de statistiek de ongelijkheden van Markov, Chebyshev en Cramér-Rao. In de praktijk komen ongelijkheden vrijwel altijd voor om voorwaarden op te leggen aan bepaalde onbekenden bij het oplossen van een stelsel van vergelijkingen.

</doc>
<doc id="38053" url="https://nl.wikipedia.org/wiki?curid=38053" title="Trekvogelpad">
Trekvogelpad

Het Trekvogelpad (LAW 2) is een langeafstandswandelpad in Nederland. Het pad ontstond in 1999 bij gelegenheid van het 100-jarig bestaan van de Vogelbescherming Nederland door drie langeafstandswandelpaden - het Waterlandpad, het Heuvelrugpad en het Gelrepad - samen te voegen. De route voert van Bergen aan Zee (Zeeaquarium) aan de Noordzee naar Enschede en heeft een lengte van 414 kilometer. Het Trekvogelpad is in beide richtingen beschreven in de gelijknamige Nivon-wandelgids. De recentste uitgave is de 6e druk uit 2022. 
Dat de route is uitgezet ter gelegenheid van het jubileum van de Vogelbescherming blijkt onder andere uit de ruime aandacht voor de vogels die in de verschillende gebieden gezien kunnen worden. Ook andere (cultuur-historische) bezienswaardigheden zijn in de gids beschreven.
Het Trekvogelpad is in beide richtingen aangegeven met de internationaal bekende wit-rode merktekens van langeafstandswandelpaden. Het kruist het Pieterpad in Vorden.
Bijzonderheden.
Bezienswaardigheden zijn per kaart in volgorde omschreven van west naar oost.
Openbaar vervoer.
Aansluitingen op het openbaar vervoer zijn onder meer aanwezig in plaatsen met een station, aan of redelijk dicht bij de route: te Alkmaar, Amsterdam, Weesp, Hilversum, Hollandsche Rading, Maarn, Rhenen, Ede-Wageningen, Brummen, Vorden, Ruurlo en Enschede. Op de meeste kaarten in de wandelgids zijn één of meer bushaltes aangegeven.

</doc>
<doc id="38056" url="https://nl.wikipedia.org/wiki?curid=38056" title="Ramla">
Ramla

Ramla (Hebreeuws: ; Arabisch: ) is een stad in Centraal-Israël, ongeveer negentien kilometer ten zuidoosten van Tel Aviv gelegen.
In 716 gesticht werd de stad in de 11e eeuw een belangrijke handelsstad; tijdens de tijd van de kruistochten bisschopszetel. Weer later een tussenstation voor pelgrims naar Mekka. De stad heeft vooral Joodse wijken.
In het zuidwesten van de stad ligt de Palestijnse wijk Juwarish. Hier hebben de straten Arabische namen. Er wonen zowel christelijke als islamitische Palestijnen. In 2016 had de stad bijna 75.000 inwoners.
Begin 1948 woonden er 15.000 Palestijnen. In de Arabisch-Israëlische Oorlog van 1948 werden verreweg de meeste inwoners door de Hagana op bevel van David Ben Goerion etnisch gezuiverd.
In 2002 woonden er 12.000 Palestijnse vluchtelingen uit de omgeving en hun nakomelingen evenals Bedoeïenen en hun nakomelingen die uit de Negev (Naqab) verjaagd waren. Onder de Joodse immigranten van na 1948 zijn 12.000 uit het emiraat Boechara en 7000 Falasja's uit Ethiopië.
Geschiedenis.
De Arabische naam "al-Ramla"/"Ramleh" was afgeleid van het "raml", dat "zand" betekent, en waarschijnlijk een aanduiding is voor de zandduinen waarop de stad is gebouwd, wat ook door archeologische opgravingen bevestigd lijkt te worden. De stad, ook "Al-Raml" genoemd. is waarschijnlijk in 716 door de Omajjadische kalief Sulayman ibn Abd al-Malik gesticht, als nieuw centrum voor de Arabieren, ongeveer 70 jaar nadat zij Palestina veroverden,
Lange tijd is Al-Ramla de hoofdstad van Palestina geweest, zowel ten tijde van de Omajjaden als toen de Abessijnen over het land heersten. Tijdens de kruistochten is er tijdens de Slag bij Ramla fel om de stad gevochten. De kruisvaarders veroverden de stad in 1099, maar verloren haar weer in 1192 aan Saladin (Salah al Din). Tijdens de expeditie van Napoleon naar Egypte in 1799 kwamen zijn troepen de stad binnen zonder weerstand. Op 1 maart sliep Napoleon Bonaparte er een nacht in het katholieke klooster Terra Santa.
Tegen het einde van het Britse mandaat over Palestina namen de Verenigde Naties op 29 november 1947 resolutie 181 aan. Volgens deze resolutie, het Verdelingsplan voor het Mandaatgebied Palestina, zouden Ramleh en nabijgelegen plaatsen, waaronder Lydda, binnen de op te richten Arabische staat vallen. De zionistische leiders namen deze resolutie aan, terwijl de Arabische leiders hem afwezen. Zij wilden Palestina niet verdeeld zien. Daarop namen de vijuandigheden tussen Palestijns-Arabische ongeregelde troepen en georganiseerde Joodse paramilities Irgun, Hagana en Palmach toe. De laatsten richtten in de nacht van 31 december 1947/1 januari 1948 een bloedbad aan in de dorpen Balad al Sheikh en Hawassa bij Haifa waarna de eerste Palestijnse vluchtelingenstroom van de Arabisch-Israëlische Oorlog van 1948 op gang kwam. Op 18 februari 1948 was Ramla het doel van terreur toen de zionistische militie Irgun een bom liet ontploffen op een markt, waardoor verscheidene slachtoffers vielen.
Ramla en Lydda waren voor de nieuwe staat Israël van groot militair belang, vanwege hun ligging op de weg van Tel-Aviv naar Jeruzalem, dat belegerd/verdedigd werd door het Arabisch Legioen. Aan het begin van Operatie Dani geleid door Jigal Allon op 10 juli 1948 werd Lydda door het Israëlische leger eerst vanuit de lucht gebombardeerd. Daarna volgde de aanval op het centrum Nadat Lydda was veroverd door de Hagana trokken eenheden van het Israëlische leger op 14 juli Ramla binnen en begonnen onmiddellijk met arrestaties. 3000 personen werden bijeengedreven en overgebracht naar een gevangenenkamp. Op dezelfde dag begon men het stadje te plunderen. Bevelvoerder was de latere Israëlische premier Yitshak Rabin. De Arabische bevolking van beide stadjes en omgeving, (50.000 mensen volgens een schatting van Rabin) werd, op enkele honderden personen na, verdreven. Zij kwamen als vluchteling terecht op de Westelijke Jordaanoever en in Transjordanië. Velen kwamen onderweg om van honger en dorst.
Daarna vestigden zich Joodse immigranten in de stad, onder wie veel Karaieten uit omringende landen zoals Egypte en Irak.
In de twee weken vanaf 9 mei 2021 (het Israëlisch-Palestijns conflict (2021) ) kwam het ook in Ramla en in verscheidene andere Israëlische steden (zoals Lod/Lydda, Akko/Akka, Haifa en Jaffo/Jaffa) met wijken met een aanzienlijk percentage Palestijnse inwoners tot ongeregeldheden/demonstraties. Beginnend in Lod en het naburige Ramla gingen zij de straat op en koelden hun woede op eigendommen van Joodse inwoners. Dit leidde weer tot een gewelddadige reactie van de kant van Joodse groepen van buiten die verhaal kwamen halen. Aan beide zijden vielen doden en gewonden. Een synagoge brandde uit. Als directe reden voor deze geweldsuitbraak wordt genoemd woede over de inval van Israëlische eenheden in de Al Aqsa-moskee in Jeruzalem en de dreigende huisuitzetting van Palestijnse families in de wijk Sheikh Yarrah daar. Maar ook onvrede over over verwaarlozing door de Joodse Staat (door de politie bv., de bejegening door het staatsvastgoedbedrijf Amidar), over gentrificatie en over wat gezien wordt als de overname van hun buurten door leden van de religieus-zionistische Torah-Kernen-beweging (Garin HaTorani).
Deze hebben zich de laatste jaren, vaak komend vanaf de Westelijke Jordaanoever, gevestigd in deze gemengde wijken om het Joodse karakter ervan te versterken (en dus het Arabische te verminderen).
Bijzonderheden.
Voordat in 1948 Israël de baas werd in Ramla waren er de volgende wijken: Al-Jawarish, Alnasara (de christelijke wijk), Al-Wahab, Fanoes, Al-Jamal en Al-Azzouni. Daarvan is de eerste nog over. Er staan nog oude huizen uit die tijd; sommige bewoond, andere leeg en in staat van verval.
In de buurt van Ramla bevindt zich de Oorlogsbegraafplaats van het Brits Gemenebest, het Ramleh War Cemetry. Deze dateert uit de Eerste Wereldoorlog, vanaf 1917, toen er veldhospitalen en later slachtofferbehandelcentra werden geplaatst. Het diende later ook als plaats voor graven uit de Tweede Wereldoorlog en slachtoffers uit volgende oorlogen tot 1948.
In juni 1962 vond in de gevangenis van Ramla de enige voltrekking van een in het moderne Israël opgelegde doodstraf plaats, te weten van de Duitse oorlogsmisdadiger Adolf Eichmann. In de Maasiyahu-gevangenis zit sinds december 2011 de vroegere president van Israël Moshe Katsav een gevangenisstraf van zeven jaar uit wegens verkrachting en seksuele intimidatie.
In mei 2006 is bij Ramla een grot ontdekt met een gesloten ecosysteem. In de grot, de Ayalon-grot genoemd, vonden onderzoekers van de Hebreeuwse Universiteit van Jeruzalem acht onbekende diersoorten, waarvan vier ongewervelden.
Toerisme.
Belangrijke bezienswaardigheden zijn:

</doc>
<doc id="38057" url="https://nl.wikipedia.org/wiki?curid=38057" title="Ramleh">
Ramleh



</doc>
<doc id="38058" url="https://nl.wikipedia.org/wiki?curid=38058" title="Ramlah">
Ramlah



</doc>
<doc id="38059" url="https://nl.wikipedia.org/wiki?curid=38059" title="Ramle">
Ramle



</doc>
<doc id="38061" url="https://nl.wikipedia.org/wiki?curid=38061" title="Glycophilie">
Glycophilie

Glycophilie is de wetenschappelijke naam voor het verzamelen van suikerzakjes en andere suikerverpakkingen. Het is een samentrekking van glukus (Grieks: zoet) en philos (Grieks: vriend).
In Frankrijk bestaat "Le Club des Glycophiles Français", in Spanje de "Associació Catalana de Glucosbalaitononfilia". In Argentinië zijn de suikerverpakkingverzamelaars verenigd in de "Asociación Glucofilia Argentina".

</doc>
<doc id="38065" url="https://nl.wikipedia.org/wiki?curid=38065" title="Illusionisme">
Illusionisme

Illusionisme kan verwijzen naar:

</doc>
<doc id="38066" url="https://nl.wikipedia.org/wiki?curid=38066" title="De Holvense beek">
De Holvense beek



</doc>
<doc id="38068" url="https://nl.wikipedia.org/wiki?curid=38068" title="Wheelbarrowing">
Wheelbarrowing

Wheelbarrowing duidt op een gevaarlijke situatie waarbij het gewicht van een vliegtuig grotendeels of geheel op het neuswiel komt te rusten. Het is een jargonwoord uit de luchtvaart, afkomstig van het Engelse woord voor kruiwagen (wheelbarrow). Letterlijk vertaald is wheelbarrowing dus "kruien", rijden zoals een kruiwagen.
Wheelbarrowing kan voorkomen wanneer bij een landend of opstijgend vliegtuig de hoogtebesturing zo gebruikt wordt dat het vliegtuig te ver voorover helt. De oorzaak is vaak te veel voorwaartse druk op de stuurknuppel, wat piloten soms doen bij een poging om met te hoge snelheid te landen. Een typerend voorbeeld is, wanneer bij een driepuntslanding (met alle wielen tegelijk) de hoogteroeren de staart en het hoofdlandingsgestel liften en dus de neus tegen de grond drukken. De hoofdwielen hebben dan geen grip of zijn zelfs van de grond, zodat voornamelijk het neuswiel de baan van het toestel bepaalt, zoals bij een kruiwagen. In extreme gevallen kan een neuspropeller de grond raken.
Bij een start kan wheelbarrowing optreden als de piloot besluit om het toestel bij hoge snelheid geforceerd aan de grond te houden. Het probleem is dan vaak op te lossen door alsnog op te stijgen. Bij een landing is de toestand veel gevaarlijker. Met enig voorbehoud beveelt de FAA aan om vermogen terug te nemen en de lift van de hoogteroeren te verminderen, met als alternatief een doorstart wanneer het toestel voldoende beheersbaar is.
Vaak is het nauwelijks mogelijk om te remmen en bij zijwind zal het toestel gaan draaien om het neuswiel. Wanneer bij wheelbarrowing ook één kant van het hoofdlandingsgestel grip heeft of krijgt, zal het vliegtuig gewoonlijk een bocht (ground loop) maken naar de kant met grip. Dit effect lijkt op een taxiënd vliegtuig dat te krap of te snel draait. Het vliegtuig kan opzij vallen en tegen de grond slaan.
Bij een vliegtuig met een staartwiel kan wheelbarrowing niet optreden, maar zo'n toestel kan bij een mislukte start of landing of op ruw terrein wel met neus of vleugels tegen de grond slaan.

</doc>
<doc id="38069" url="https://nl.wikipedia.org/wiki?curid=38069" title="Ringelbachgambiet">
Ringelbachgambiet

Het Ringelbachgambiet is in de opening van een schaakpartij een subvariant van de Nimzowitsch-Larsenaanval, die valt onder ECO-code A01. Het gambiet heeft als beginzetten
Hierdoor maakt de witspeler de weg vrij voor de dame. Als zwart het gambiet aanneemt, 3. ...fxe4 volgt
Zwart kan de dame niet verjagen met het natuurlijk ogende 4. ...g6 omdat hij dan een stuk verliest na 5. De5. Zwart hoeft het gambiet echter niet aan te nemen en kan ook 3. ...Pf6 of 3. ...d5 spelen.

</doc>
<doc id="38071" url="https://nl.wikipedia.org/wiki?curid=38071" title="Grobgambiet">
Grobgambiet

Het Grobgambiet is in de opening van een schaakpartij een subvariant van de Grobopening, welke valt onder ECO-code A00, de onregelmatige openingen. Het gambiet heeft als beginzetten
Als zwart het gambiet aanneemt, 2. ...Lxg4 dan volgt in de regel 3. c4, het Fritzgambiet, en de witspeler houdt druk op de zwarte damevleugel na zetten als Pc3 of Db3.
Dit gambiet is geanalyseerd door de Zwitserse schaker Henri Grob (1904–1974).
De opening is echter incorrect, omdat zwart de g-pion met d7-d5 kan aanvallen, en beter spel bereikt dan wit. Dit komt omdat zwart met zijn verder opgespeelde pion niet meer kort kan rokeren, omdat de rokadestelling dan te ernstig verzwakt is. Hierdoor is wit veel minder mobiel dan bij de opening 1. g2-g3.
Subvarianten.
Subvarianten in het Grobgambiet zijn:

</doc>
<doc id="38072" url="https://nl.wikipedia.org/wiki?curid=38072" title="Keenegambiet">
Keenegambiet

Het Keenegambiet is in de opening van een schaakpartij een subvariant van de Grobopening, die valt onder ECO-code A00, de onregelmatige openingen. Het gambiet heeft als beginzetten
Dit gambiet is geanalyseerd door de Britse schaker Raymond Keene.

</doc>
<doc id="38073" url="https://nl.wikipedia.org/wiki?curid=38073" title="Zilbermintzgambiet">
Zilbermintzgambiet

Het Zilbermintzgambiet is de naam van een tweetal gambieten in de opening van een schaakpartij, welke vernoemd zijn naar de Russisch-Amerikaanse schaker Lev D. Zilbermintz. In de Engelstalige schaakwereld wordt veelal de spelling "Zilbermints" gebruikt.
Het Zilbermintzgambiet in de Grobopening.
Het Zilbermintzgambiet is een subvariant van de Grobopening, welke valt onder ECO-code A00, de onregelmatige openingen. Het gambiet heeft als beginzetten
Het Zilbermintzgambiet als voortzetting van het Englundgambiet.
Het Zilbermintzgambiet is ook een subvariant van het Englundgambiet:
Met als doel het koningspaard om te spelen naar g6 en de pion terug te winnen. Dit gambiet heeft de ECO-code A40.

</doc>
<doc id="38074" url="https://nl.wikipedia.org/wiki?curid=38074" title="Fuga">
Fuga

Een fuga (van het Latijnse "fugere", vluchten) is een muziekvorm waarin meerstemmigheid (contrapunt) en gevarieerde herhaling een hoofdrol spelen.
Deze vorm ontwikkelde zich in de 18e eeuw uit verschillende soorten contrapuntische composities als de ricercares, capriccio's, canzones, en fantasia's.
Thema, dux en comes.
Het belangrijkste thema wordt "subject" genoemd, en wordt als eerste eenstemmig gespeeld. De eerste inzet is doorgaans op de tonica en heet "dux". De tweede inzet van het "subject" is doorgaans op de dominant en wordt "comes" genoemd. De melodie die in contrapunt tot het "subject" staat, heet "contrasubject". Het contrasubject van de dux overlapt dan met het subject van de comes.
Vorm, episodes.
Een fuga heeft meerdere "episodes", de eerste wordt ook wel "expositie" genoemd, omdat daaruit blijkt uit hoeveel stemmen de fuga bestaat. De expositie is voorbij wanneer alle stemmen een keer het thema hebben gespeeld. De episodes worden doorgaans onderbroken door korte divertimenti waarin op het materiaal van de thema's wordt gevarieerd. Elke expositie kenmerkt zich door een specifiek gebruik van bepaalde toonsoorten en themabehandelingen. Zo zijn er diverse contrapuntische technieken, zoals:
Een "dubbelfuga" is een fuga waarin twee subjecten behandeld worden, bijvoorbeeld het Kyrie eleison uit het Requiem van Mozart.
De meester van de fuga is Johann Sebastian Bach, die talloze fuga's gecomponeerd heeft.
Hij verwerkte zelfs een vocale fuga in de Johannes-Passion: "Wir haben ein Gesetz" en "Lässest du diesen los".
Aantal stemmen.
Over het algemeen heeft een fuga twee tot vijf stemmen (melodielijnen), maar in grote koor- of orkestrale fuga's zijn zelfs acht tot tien stemmen mogelijk. Minder dan drie stemmen zijn erg zeldzaam, omdat in het geval van twee stemmen het zogenaamde subject enkel tussen de eerste en tweede stem kan verwisselen. Het bekendste voorbeeld van zo'n tweestemmige fuga is de fuga in e uit het eerste boek van Bachs Wohltemperierte Klavier. Stukken die verwante fugatische technieken gebruiken worden ook wel fughetta of inventies genoemd. Eénstemmige fuga's zijn uiteraard onmogelijk. Wel is het mogelijk meerstemmigheid te suggereren, zoals door Bach gedaan wordt in zijn sonates en partita's voor viool en cellosolo. In het eerste deel van de vijfde suite voor cello solo schrijft Bach een suggestie van een meerstemmige fuga.
In navolging van Bach bedienden veel componisten zich van fuga’s in hun composities. De finale van Mozarts Jupitersymfonie (nr. 41, KV 551) is daarvan een mooi voorbeeld. Andere componisten die regelmatig fuga’s componeerden zijn Haydn, Schubert, Mendelssohn en Bruckner. Vooral de finale van Bruckners vijfde symfonie (WAB 105) geldt als een van de meest complexe fuga’s in de muziekliteratuur.
Problemen bij het schrijven van een fuga.
Tonale beantwoording.
Wanneer het begin van het fugathema (de dux) de dominant bevat, kan dit bij beantwoording van een exact getransponeerde comes een dissonant opleveren. Een manier om dit te voorkomen is door de dominante tonen in het begin van de dux niet te transponeren over een reine kwint, maar over een reine kwart. Het betreft meestal het begin van het thema.
Voorbeeld (in C groot):
Modulerende dux.
Bij een dux die een reine kwint omhoog moduleert, kan bij exacte beantwoording het probleem ontstaan dat de fuga erg ver van de begintoonsoort geraakt. In geval van een dux die van C groot naar G groot moduleert, zou dan een comes moeten volgen die van G groot naar D groot moduleert. Om dit te voorkomen krijgt het modulerende gedeelte van de comes een wending terug naar C groot, waardoor een voorzin-nazin-structuur ontstaat.
Soms wordt bij het het overgaan van de dux naar de comes het probleem van moduleren ondervangen door een koppelmotief toe te passen, een kort aantal noten die de overgang van tonica naar dominant bewerkstelligen.

</doc>
<doc id="38075" url="https://nl.wikipedia.org/wiki?curid=38075" title="Aqualiner">
Aqualiner

Aqualiner is een OV-te-waterverbinding die uitgevoerd werd van Huizen naar Almere en in Rotterdam tussen de Willemskade en de Heijplaat RDM Campus. De afstand wordt in 15 minuten afgelegd, wat sneller is dan over de weg. Dit snelheidsverschil komt door de hoge omrijfactor over de weg. De rederij Aqualiner behoort tot de Doeksen Transport Group.
Geschiedenis.
De rederij Aqualiner is van start gegaan op 3 januari 2000. Sinds januari 2000 voer de veerboot Aquarunner over het Gooimeer tussen Almere Haven en Huizen. Het was toen tevens de benaming van de exploitant die de dienst uitvoerde in opdracht van de vervoersautoriteiten Flevoland en Noord-Holland
Er werd het hele jaar door van maandag t/m vrijdag gevaren, in een halfuursdienst (van 10.00 tot 15.00 uur eenmaal per uur). De overtocht duurde zo'n 10 minuten. Voor de dienst werd het MS Aquarunner gebruikt, een snelle catamaran. Van juni t/m augustus voer de boot ook in het weekend van 10.00 tot 17.30 uur.
Vanwege een te gering aantal betalende reizigers (57 duizend passagiers, terwijl dat volgens het contract er 73 duizend zouden moeten zijn) werd door de provincies Flevoland en Noord-Holland de OV-subsidie per 1 oktober 2006 stopgezet. Dit betekende dat de veerdienst sindsdien niet meer het hele jaar voer. De veerdienst werd in het voorjaar en de zomer van 2007 niet gecontinueerd, omdat de Aquarunner van 6 april 2007 tot 15 oktober 2007 ingezet werd op de lijn Esonstad-Schiermonnikoog. De Aquarunner voer daar onder de naam "Esonborg" en was gecharterd door Rederij Wagenborg.
Men richtte zich naast deze zomerdienst op de verbinding Gooi – Almere – Amsterdam. Voor het uitvoeren van een praktijkproef op dat traject had het Ministerie van Verkeer en Waterstaat (Senternovem) inmiddels een beschikking afgegeven. De plannen waren om de eerste proeven in december 2007 te houden.
De rederij bleef actief binnen de sector OV te water in de regio Rotterdam. Op 28 mei 2008 werd de openingshandeling van de nieuwe snelle veerdienst Rotterdam - Heijplaat RDM geopend. De dag erna is dienst voor het publiek in de vaart.
De opzet sinds 2008.
Het terrein van de voormalige machinefabriek van de Rotterdamsche Droogdok Maatschappij is na 2008 gaan dienstdoen als centrum voor Research, Design &amp; Manufacturing. Als onderdeel van dit omvangrijke project zijn de Hogeschool Rotterdam en het Albeda College in Rotterdam gestart met een uitgebreid opleidingscentrum op het terrein. Om het gebied goed bereikbaar te maken voor zowel de studenten als de bewoners van de wijk is een nieuwe veerdienst vanuit Rotterdam Centrum bij de Erasmusbrug en het (Willemsplein) via Katendrecht en de Sint Jobshaven naar de Dokhaven het RDM terrein gestart. Een ontwerpwedstrijd voor de beschildering van de boot moest een nieuwe uitstraling onderstrepen. De verbinding is als lijn 18 in de Waterbus Rotterdam-Drechtsteden geïntegreerd.

</doc>
<doc id="38076" url="https://nl.wikipedia.org/wiki?curid=38076" title="Waterbus Rotterdam-Drechtsteden">
Waterbus Rotterdam-Drechtsteden

De Waterbus Rotterdam-Drechtsteden is een vorm van openbaar vervoer te water, tussen Rotterdam en Dordrecht, en binnen de Drechtsteden, in de Nederlandse provincie Zuid-Holland. 
De verbinding werd vanaf 1 januari 2022 geëxploiteerd door Blue Amigo in opdracht van de OV-autoriteit Zuid-Holland. 
Gedurende het jaar 2022 is er een nieuwe aandelenverdeling gekomen. In de deze structuur waren Damen en Purus Marine samen voor 50% eigenaar, Gerbrand Schutten 25% en Maurice Swets en Dimitri Romijn hadden samen 25%. 
Vanaf 1 juni 2024 zijn Damen Shipyards, samen met Purus Marine de volledige eigenaar van de Waterbus. 
Geschiedenis.
De Waterbus startte in november 1999, oorspronkelijk onder de naam "Fast Ferry", voor de verbinding in de Drechtsteden bij de start van de veerdienst Dordrecht - Rotterdam. In 2002 werden ongeveer 1,15 miljoen reizigers vervoerd. In 2004 werd de naam "Fast Ferry" vervangen door "Waterbus".
In 2008 is er een proef met een draagvleugelboot geweest, die het traject van Rotterdam via Papendrecht Westeind naar Dordrecht in 25 minuten aflegde ("The Flying Dutchman"). Een nadeel was dat slechts 20 fietsen mee konden. Het merendeel van de reizigers bestaat juist uit fietsers. Bij de meeste aanlegplaatsen is er weinig of geen aansluitend openbaar vervoer.
Sinds 3 februari 2011 is de OV-chipkaart bruikbaar in de waterbus op dezelfde manier als men deze gebruikt in andere vervoersmiddelen.
In 2012 is op de route Papendrecht-Dordrecht het schip "Merwedam" in de vaart gebracht. Deze catamaran is volledig van aluminium gemaakt. Het lichtere gewicht en de specifieke rompvorm zorgen voor weinig waterweerstand, waardoor er lichtere motoren nodig zijn en het brandstofverbruik gereduceerd wordt tot minimaal een derde van het gemiddelde verbruik van de oudere vlootschepen.
Op 28 februari 2014 is een halte geopend voor lijn 23, bij de Dordtse Ark van Noach. Op 14 april van datzelfde jaar is een lijn toegevoegd aan het Waterbus-netwerk: lijn 19. De lijn verbindt twee kanten van de Nieuwe Maas binnen Rotterdam, hij vaart tussen de Plantagelaan en de Piekstraat. Doordat de stopplaatsen van lijn 19 onder het beheer vallen van de Metropoolregio Rotterdam Den Haag, worden geen van de beide haltes bediend door lijn 20. Dit omdat de exploitatie van lijn 20 onder beheer van de provincie Zuid-Holland valt.
Op 1 januari 2022 werd het lijnnetwerk van de Waterbus veranderd: lijn 24 kwam te vervallen, terwijl lijnen 21 en 22 andere routes kregen. Verder kregen de lijnen 20 en 23 een andere dienstregeling.
Aanbestedingen.
2004.
De provincie Zuid-Holland heeft de verbinding in 2004 Europees openbaar aanbesteed. De provincie wilde dat de nieuwe vervoerder vanaf 2006 de Fast Ferry zou vervangen door een verbinding met twee extra stops in Papendrecht en Hendrik-Ido-Ambacht. Hierdoor liep de reistijd op naar 57 minuten. Ook wilde de provincie dat de vervoerder vanaf 2008 ook een directe spitsverbinding zou inzetten met een reistijd van zo'n 27 minuten. De openbare aanbesteding werd gewonnen door Waterbus BV.
2010.
Op 11 april 2008 maakten Waterbus BV en de provincie Zuid-Holland bekend dat het contract voor de verbinding per 1 januari 2009 verbroken zou worden. Door gestegen brandstofprijzen, inflatie en tegenvallende reizigersinkomsten was de exploitatie van de waterbus niet langer rendabel uit te voeren. Waterbus BV had aangegeven de in het contract afgesproken sneldienst tussen Dordrecht en Rotterdam niet meer te willen uitvoeren. De provincie Zuid-Holland maakte bekend de verbinding per 1 januari 2009 opnieuw Europees aan te besteden. Ook Waterbus BV schreef zich bij deze aanbesteding in. Omdat de aanbesteding in eerste instantie strandde bij gebrek aan belangstelling werd het contract verlengd tot 1 januari 2010.
Op 1 januari 2010 ging een nieuwe concessie in. De vervoerder is sindsdien Aquabus, een combinatie van Koninklijke Doeksen en Arriva. De naam "Waterbus" bleef gehandhaafd voor deze verbinding.
2022.
Met ingang van 1 januari 2022 ging de nieuwe concessie "Personenvervoer over water Rotterdam - Drechtsteden" van start en nam Blue Amigo de exploitatie over van Aquabus.
2024.
Vanaf 1 juni zijn Damen Shipyards, met Purus Marine de volledige eigenaar van de Waterbus
Lijnennet.
Het netwerk van Waterbus bestaat uit een hoofdlijn tussen Rotterdam en Dordrecht (lijn 20), een lijn tussen Rotterdam en Kinderdijk (lijn 21) en enkele veerdiensten binnen het Drechtsteden-gebied (lijnen 22 en 23).
Rotterdam Erasmusbrug - Dordrecht Merwekade.
Van maandag tot en met zaterdag vaart er elk half uur een boot, op zondag vaart er een keer per uur een boot. Van begin- tot eindpunt is het niet de snelste ov-verbinding (een uur tegen circa 50 minuten per trein plus aansluitend vervoer), maar bij kortere afstanden kan het de snelste verbinding zijn.
Driehoeksveer (lijn 6).
Dit fiets-, scooter- en voetgangersveer maakt geen deel uit van de Waterbus en heeft lijnnummer 6. Het staat aangegeven op de kaart, vaart dagelijks en biedt aansluiting op lijn 20 op het Transferium de Schans. Het veer vaart van het transferium in Ridderkerk naar Krimpen aan de Lek over de rivieren de Nieuwe Maas, de Noord en de Lek en daarna naar Kinderdijk waar de molens kunnen worden bezocht.
Drechtsteden-gebied.
Binnen het Drechtsteden-gebied lopen drie vaarroutes:
De routes van de lijnen zijn als volgt: (van west naar oost)
Vaart.
Op de waterbus is de OV-chipkaart geldig, maar er kunnen losse vervoerbewijzen aan boord worden gekocht. De chipkaartlezers bevinden zich op de pontons bij de haltes. Ze zijn herkenbaar aan de gele bordjes met de tekst "Check in, Check out." Men dient net als bij ander openbaar vervoer in- en uit te checken. Het meenemen van een fiets is gratis, maar fietsen mogen alleen mee mits voldoende ruimte aan boord is. Er bevinden zich 2 personeelsleden aan boord.
De metalen drijvende pontons zijn voorzien van abri's en een elektronisch vertrektijdendisplay. Bij hoogwater kunnen de pontons enkele meters meestijgen, hierna lopen de pontons onder.
Vloot.
In de reguliere dienstregeling op maandag tot en met vrijdag varen vier schepen tussen Dordrecht Merwekade en Rotterdam. Zij hebben naast een stuurman een steward die onder meer het meertouw en de loopbrug voor het aanleggen bedient, losse vervoersbewijzen verkoopt, de OV-chipkaart op geldigheid controleert en passagiers informeert. Naast de genoemde schepen ook behorende tot de vloot van Waterbus: Aqua Fox, Aqua Cat, Aqua Shuttle, Aqua Runner en Drechtsteden 2.
Ongevallen.
In de geschiedenis van de Waterbus zijn enkele ongevallen gebeurd:

</doc>
<doc id="38077" url="https://nl.wikipedia.org/wiki?curid=38077" title="Vitrivius">
Vitrivius



</doc>
<doc id="38078" url="https://nl.wikipedia.org/wiki?curid=38078" title="Waterbus">
Waterbus



</doc>
<doc id="38079" url="https://nl.wikipedia.org/wiki?curid=38079" title="Meervoud (Nederlands)">
Meervoud (Nederlands)

Met meervoud, of pluralis, worden die taalkundige vormen aangegeven die betrekking hebben op meer dan één zaak. Meervoud komt voor bij het zelfstandig naamwoord en het werkwoord, en daarmee samenhangend bij het lidwoord en het bijvoeglijk naamwoord. Ook bij het persoonlijk voornaamwoord is sprake van meervoud, alhoewel het daarbij niet om een met het enkelvoud samenhangende meervoudsvorm gaat, maar om eigen woorden voor het meervoud.
In het Nederlands gelden verschillende grammaticale regels en uitzonderingen voor meervoudsvorming bij zelfstandige naamwoorden.
Meervoud in zelfstandignaamwoordgroepen.
Meervoud verwijst naar een van de volgende eigenschappen:
Altijd of nooit in het meervoud.
Sommige zelfstandige naamwoorden kunnen wat het vormaspect betreft uitsluitend in het meervoud staan. Woordgroepen die met een dergelijk plurale tantum congrueren, krijgen ook de vormkenmerken van het meervoud. Of ze ook een meervoudige betekenis krijgen, is niet altijd makkelijk na te gaan. Nederlandse voorbeelden zijn: "hersenen", "personalia" en "onkosten".
Sommige aardrijkskundige namen bestaan alleen in het meervoud: "Pyreneeën", "Dardanellen", "Maldiven", "Balearen". Een Alp bestaat nog, de Alpen bestaan uit veel bergen die elk Alp heten, maar een Pyrenee en een Baleaar bestaan niet. "Lofoten" is eigenlijk geen meervoud maar wordt in het Nederlands als meervoud herkend.
Sommige woorden hebben geen meervoud (singulare tantum). Bijvoorbeeld "het heelal", "de muziek", "de slaap", als synoniem van het slapen. "Slapen" als meervoud betreft het lichaamsdeel.
Geen meervoud.
Sommige woorden blijven bij voorkeur enkelvoud als ze direct na een getal komen. Het betreft de volgende typen woorden:
Is zo'n woord onderwerp in de zin, dan staat het werkwoord in het enkelvoud: "Drie jaar is een lange tijd". Maar ook: "Drie jaren zijn een lange tijd."
Komt er een ander woord tussen het getal en het zelfstandig naamwoord, dan is het meervoud verplicht: "zes vervelende uren", "twintig Engelse ponden". 
Sommige woorden hebben zelf geen meervoud; in plaats daarvan wordt het meervoud van een synoniem gebruikt:
Stofnamen als "melk", "kwik", "goud" hebben ook geen meervoud, net als "speelgoed". Van "gereedschap" bestaat wel het meervoud "gereedschappen", maar dan in algemene zin. Voor het enkelvoud gebruikt men "een stuk gereedschap" (of "een werktuig") in plaats van "een gereedschap", hoewel men tegenwoordig ook wel eens "één gereedschap, twee gereedschappen" hoort. In plaats van een "stuk speelgoed" zegt men wel "een speeltje".
Regelmatige meervoudsvorming.
In het Nederlands vindt meervoudsvorming bij zelfstandige naamwoorden in het algemeen plaats met behulp van uitgangen. De meest voorkomende daarvan zijn "-en" en "-s" (de overgrote meerderheid van de Nederlandse zelfstandige naamwoorden heeft een meervoud op "-en"). Minder vaak komt de uitgang "-eren" voor (zie ook #Stapelmeervoud). Bij samenstellingen die op "-man" eindigen, kan de uitgang veranderen in "-lieden", "-lui" en "-mensen" (zie #Beroepen eindigend op "-man"). Bij niet oorspronkelijk Nederlandse woorden worden wel meervoudsuitgangen gebruikt die aan andere talen ontleend zijn: "-a" bij woorden op "-um", "-i" bij woorden op "-us", "-ices" bij woorden op "-ex".
Een meervoudsvorm die op "-s" eindigt komt in de regel voor bij woorden die op een klinker eindigen of die een sjwa in de laatste lettergreep hebben. Hierop zijn uitzonderingen. Als regel wordt de "-s" direct achter het zelfstandig naamwoord geplaatst, tenzij een apostrof nodig is om te verhinderen dat de open klinker gedekt wordt.
Als het zelfstandig naamwoord eindigt op een onbeklemtoonde "-el", "-em", "-es", "-et", "-ik" of "-it", krijgt de meervoudsvorm een enkele medeklinker:
Onregelmatige meervoudsvorming.
In een beperkt aantal gevallen is de meervoudsvorming onregelmatig. De voornaamste zijn:
Klinkerverandering.
In het Duits is het een vrij normaal verschijnsel dat de stamklinker van een woord meeverandert in het meervoud (umlaut). In het Nederlands komt dat onder andere voor bij de volgende woorden (in sommige gevallen komt de veranderde klinker ook voor in het verkleinwoord):
Bij veel woorden verandert de gedekte klinker in een open klinker. Veel van deze woorden zijn onzijdig, sommige zijn mannelijk (hieronder met (m)). Het gevolg is dat de spelling heel regelmatig lijkt (er wordt -en aan het woord toegevoegd) terwijl bij een regelmatig meervoud vaak de spelling verandert (bom-bommen met een extra m, boom-bomen met een weggevallen o). Het gaat om de volgende woorden:
† In tegenstelling tot wat de schrijfwijze doet vermoeden, is de "ee" de open versie van "i". De woorden "gelid", "lid", "rif", "schip", "smid" en "spit" horen dus ook in dit rijtje.
Bij woorden naar klassiek voorbeeld die eindigen op "-or" (mannelijk) of "-on" (meest onzijdig) wordt ook de klinker verlengd. Bovendien wordt de klemtoon naar die klinker verplaatst. Ook komt wel een meervoud met "-s" voor. Hieronder staan enkele voorbeelden.
Stapelmeervoud.
Sommige woorden hebben een meervoudsvorm die ontstaan is door aan het oorspronkelijke meervoud, dat niet meer als zodanig werd herkend, alsnog een meervoudsuitgang toe te voegen. Men noemt dit verschijnsel stapelmeervoud. Het zijn onder andere de onzijdige woorden met de meervoudsuitgang "-eren"
De extra uitgang verdwijnt meestal in samengestelde woorden: kinderspel, eierschaal.
De volgende meervouden kunnen als stapelmeervoud opgevat worden, maar zijn van een andere orde:
In de uitdrukking "op de been" is "been" een oude meervoudsvorm die morfologisch samenviel met het enkelvoud.
Het omgekeerde doet zich ook voor: een woord dat op "-en" eindigt maar oorspronkelijk geen meervoud is, werd gaandeweg als meervoud opgevat, waarna er een nieuwe enkelvoudsvorm ontstaat:
In de volgende gevallen is het enkelvoud op -en ook als meervoud opgevat, maar zonder dat er een nieuw enkelvoud ontstond: 
Griekse meervoudsvormen.
Enige woorden die oorspronkelijk uit het Oudgrieks komen, kennen in het Nederlands nog het Griekse meervoud. Daarnaast is doorgaans ook de Nederlandse meervoudsvorm geaccepteerd:
De categorie eindigend op "-ta" wordt veelal als archaïsch beschouwd en vooral in vaktaal gebruikt.
Latijnse meervoudsvormen.
Een aantal woorden uit het Latijn worden nog op Latijnse wijze verbogen in het meervoud. Soms is een Nederlands meervoud als alternatief aanwezig, dat in een enkel geval de voorkeur heeft.
Beroepen eindigend op "-man".
Veel beroepsnamen die in het enkelvoud eindigen op "-man", krijgen in het meervoud in plaats daarvan "-lieden" of "-lui". De eerste meervoudsvorm geeft een wat hogere sociale status weer. Het regelmatige meervoud op "-mannen" is meestal ook erkend en heeft bij nieuwe woorden (zoals "ombudsman", "barman") doorgaans de voorkeur.
Uitzonderingen op deze regels zijn: bloemenmannen, groentemannen, huismannen, medicijnman, melkmannen, paardenmannen, schillenmannen, vismannen, wasmannen. 

</doc>
<doc id="38080" url="https://nl.wikipedia.org/wiki?curid=38080" title="Schifflergambiet">
Schifflergambiet

Het Schifflergambiet is in de opening van een schaakpartij een variant van de Sokolsky-opening (1. b4). De beginzetten zijn:
Als zwart het gambiet aanneemt, 3. ...fxe4, volgt 4. Dh5+. Na het natuurlijk ogende 4. ...g6 verliest zwart een stuk door 5. De5. Zwart zal dus het ongunstige 4. ...Ke7 moeten spelen.
Het gambiet valt onder ECO-code A00, de onregelmatige openingen.

</doc>
<doc id="38082" url="https://nl.wikipedia.org/wiki?curid=38082" title="Heerser">
Heerser

Een heerser is de machthebber die het in een bepaald gebied of staat voor het zeggen heeft. Hij of zij kan met geweld aan de macht gekomen zijn, de macht als troonopvolger overnemen na de dood van de vorige heerser of gekozen zijn in een verkiezingsstrijd tussen verschillende kandidaten. In een dictatuur of absolute monarchie houdt de heerser zijn positie in stand met meestal een bloederig onderdrukkingsapparaat dat andersdenkenden de mond snoert. Veelgebruikte middelen hiervoor zijn de inlichtingendienst, geheime politie en het leger. In een democratie wordt de heerser, meestal genaamd president of premier, rechtstreeks gekozen door de kiesgerechtigde bevolking of indirect door de volksvertegenwoordiging.

</doc>
<doc id="38083" url="https://nl.wikipedia.org/wiki?curid=38083" title="Bergsche Maas">
Bergsche Maas

De Bergsche Maas is een gegraven rivier in Noord-Brabant die de voortzetting van de Maas vormt en stroomafwaarts van naam verandert in de Amer. De Bergsche Maas is ontstaan toen in 1904 de Maas vanaf Well (Gelderland) gekanaliseerd voortgezet werd in westelijke richting. De Bergsche Maas vormt de zuidelijke begrenzing van het Land van Heusden en Altena en de totale lengte bedraagt ongeveer 24,5 kilometer. De Bergsche Maas is geschikt voor schepen CEMT-klasse Va en pleziervaart. De maximaal toegelaten afmetingen zijn: 193 × 17,5 × 4 meter. De rivier heeft een diepte van NAP –5,95 meter, met een gemiddelde breedte van 180 meter.
Loop.
De Bergsche Maas begint bij Well en stroomt langs Geertruidenberg richting het Hollands Diep. Ten westen van het stadje Heusden is het Heusdensch Kanaal aangelegd om een scheepvaartverbinding met de Afgedamde Maas te behouden, een meanderende rivier die tussen 1273 en 1904 de hoofdbedding van de Maas vormde. Het begin van de Bergsche Maas ligt bij de afdamming bij Well en niet bij het splitsen van de waterstromen (bij Aalburg).
Bij Geertruidenberg stroomt vanaf het zuiden de Donge in de Bergsche Maas. Vanaf dat punt wordt de rivier de Amer genoemd.
De Bergsche Maas, die het historische Land van Heusden in tweeën deelde, is gedeeltelijk door een nog oudere Maasbedding (van voor 1273) gegraven. Daar waar de loop van de Bergsche Maas afweek van de oorspronkelijke bedding is een drietal waterlopen overgebleven die bekendstaan als Oude Maasje. Dit werd gedaan ter voorkoming van ingrijpende veranderingen in de waterafvoer van de omringende polders, die van oudsher afwateren in het Oude Maasje.
Geschiedenis.
In Romeinse en Middeleeuwse tijden stroomde de toenmalige Maas langs Heusden richting Dordrecht, waar hij in verbinding stond met de huidige Oude Maas en van daaruit via de Maasmonding naar zee stroomde. Rond het jaar 500 ontstond een noordelijke aftakking, "Rivel" genaamd, die richting de toenmalige Alm stroomde, een zijtak van de Waal. Dit was aanvankelijk een relatief onbeduidende stroom, maar vanaf het jaar 1135 is de Rivel meer water aan de Maas gaan onttrekken. Hierdoor werd de Alm een belangrijke zijtak van de Maas. Deze kwam ter hoogte van de huidige Biesbosch samen met de Romeins-Middeleeuwse Maas. Een andere zijtak, de Werken, stroomde richting de Merwede (de benedenloop van de Waal).
Uiteindelijk vond later in de Middeleeuwen (grofweg rond 1200) bij Giessen een dijkdoorbraak plaats, waarbij het water in noordelijke richting is gaan stromen, om bij Woudrichem uit te monden in de Waal/Merwede. Sindsdien hebben de eerdere Maaslopen hun belang langzaam verloren. Uiteindelijk zijn deze afgedamd in het kader van de omdijkingen van de Grote Waard: de Werken in 1230, de Romeins-Middeleeuwse Maas in 1273 en de Alm in 1275. Vervolgens zijn deze Maasstrangen grotendeels verdwenen of verland, zodat restanten slechts herkenbaar zijn als brede sloten in het landschap. Voorbeelden hiervan zijn meerdere Oude Maasjes, de huidige Alm en de Voorste Vliet. De nieuwe hoofdgeul werd aangeduid als de "Andelsche"- of "Nieuwe Maas" (niet te verwarren met de Nieuwe Maas bij Rotterdam).
Vele eeuwen lang bleef deze situatie ongewijzigd, totdat de toenemende wateroverlast van de 'Nieuwe' Maas niet langer tolerabel was. Het probleem was namelijk dat de Merwede nu het water van twee grote rivieren (Rijn en Maas) moest herbergen. Daarnaast stond het water in de Waal meestal hoger dan in de Maas, waardoor het water in de Maas werd opgestuwd en het Maaswater slechts moeizaam in de Merwede geperst kon worden. De situatie verslechterde als gevolg van de Sint-Elizabethsvloed (1421), waardoor een groot deel van het Merwedewater tussen Dordrecht en Werkendam werd afgestaan aan een fijnmazig netwerk van rivierarmen, kreken en killen (de huidige Biesbosch), die gemakkelijk konden 'verstoppen' in tijden van hoge rivierafvoeren.
Als gevolg hiervan zijn er in de 19de eeuw plannen gemaakt om de Merwede/Waal/Rijn geheel te scheiden van de Maas. Hierop werd in 1883 bij wet, de Maasmondwet, besloten tot het graven van de Bergsche Maas en het afsluiten van de Andelsche Maas (de huidige Afgedamde Maas). Tussen 1888 en 1904 werd de Maas op initiatief van de bekende ingenieur Cornelis Lely bij Andel afgesloten en werd de rivier via de nieuw gegraven Bergsche Maas verbonden met de Amer en het Hollandsch Diep. Daarnaast werd ook de verbinding tussen de Waal en de Maas bij Sint-Andries afgesloten. De rivieren Waal en Maas zijn vanaf dat moment van elkaar gescheiden. Op 18 augustus 1904 onthulde Koningin Wilhelmina het Monument scheiding van Maas en Waal dat ter herinnering was opgericht.
Toponiemen.
Diverse plaatsnamen herinneren aan de wisselende waterhuishouding sinds de Romeinse tijd. Plaatsen in dit afwateringsgebied werden naar waterlopen of natte gebieden genoemd en andersom. Enkele voorbeelden:
Oeververbindingen.
De Bergsche Maas wordt bij Raamsdonksveer (Brug bij Keizersveer) en Heusden (Brug bij Heusden) overbrugd. Tussen Dussen en Capelle (het zogenaamde Kapelsche Veer), tussen Drongelen en Waalwijk en tussen Herpt en Bern zijn pontveren, geëxploiteerd door de stichting De Bergsche Maasveren. 

</doc>
<doc id="38084" url="https://nl.wikipedia.org/wiki?curid=38084" title="Caius Julius Caesar">
Caius Julius Caesar



</doc>
<doc id="38085" url="https://nl.wikipedia.org/wiki?curid=38085" title="Yucatán (staat)">
Yucatán (staat)

Yucatán (Yucateeks Maya: "Uuyut’aan" of "Uluumil Cutz Yetel Ceh") is een van de 31 staten van Mexico, gelegen op het noordelijke deel van het gelijknamige schiereiland. Yucatán grenst aan Quintana Roo in het oosten, aan Campeche in het westen en aan de Golf van Mexico en de Straat Yucatán in het noorden. Yucatán heeft een oppervlakte van 38.402 km² en bijna 1.820.000 inwoners (2005). De hoofdstad en tevens grootste stad is Mérida, andere steden zijn Valladolid, Tekax, Motul en de havens Progreso en Sisal.
Geografie.
Yucatán is betrekkelijk laag gelegen en bestaat voor een groot deel uit kalksteen. Boven het kalksteen is een dunne laag vruchtbare bodem, waardoor de vegetatie relatief laag is. Yucatán is een van de weinige vlakke delen van Mexico. Alleen de in het westen van de staat gelegen Puucheuvels komen boven de 100 meter uit. Het schiereiland heeft vele witte stranden. Naast deze stranden zijn de Mayaruïnen (o.a. Chichén Itzá, Mayapan en Uxmal) een populaire toeristenbestemming.
Op het schiereiland Yucatán bevindt zich de Yucatán- of Chicxulubkrater. 65 miljoen jaar geleden kwam op deze plaats een projectiel uit de ruimte neer. De inslagkrater herinnert ons aan het inferno dat dit veroorzaakte; 60% van het leven op aarde, waaronder de dinosaurussen, stierf uit.
Yucatán kent nauwelijks rivieren, doch er zijn wel zoetwaterbronnen in de vorm van cenotes. Veel kustgebieden bestaan uit wetlands, waarvan er een aantal tot beschermde natuurgebieden benoemd zijn. Enkele koraalriffen in de Golf van Mexico, waarvan Arrecife de los Alacranes het grootste is, behoren ook tot de deelstaat. Yucatán wordt regelmatig getroffen door orkanen.
Bevolking.
Volgens de census van 2005 had de staat 1.818.948 inwoners. 37,3% van de bevolking van Yucatán is van indiaanse afkomst, meer dan in enig andere Mexicaanse staat. Het grootste deel hiervan is Maya. De belangrijkste inkomstenbronnen zijn landbouw, visserij en toerisme.
Inwoners van Yucatán worden Yucateken (Spaans: "Yucatecos") genoemd.
Geschiedenis.
Aan het eind van de Klassieke Periode werd Yucatán het kernland van de Mayacultuur. Er zijn nog veel bouwwerken zoals tempels en piramides overgebleven. Een groot deel van het schiereiland werd geregeerd door achtereenvolgens Chichén Itzá en Mayapan. In 1441 werd de macht van Mayapan gebroken en viel het gebied uiteen in rivaliserende stadstaten.
Yucatán werd ontdekt door de Spaanse conquistador Francisco Hernández de Córdoba in 1517, al was er zes jaar eerder al een Spaans schip gestrand. Francisco de Montejo, el adelantado probeerde Yucatán voor Spanje te veroveren. Twee keer wist hij nagenoeg het gehele schiereiland in te nemen, maar beide keren werd hij weer verdreven. In 1540 had zijn zoon Francisco de Montejo, el mozo meer succes. Hij sloot een verbond met de stad Ti'ho, die hersticht werd als Mérida en wist de Mayahoofdman Tutul Xiu van Maní te verslaan. Montejo jr. wist de verovering te voltooien en in 1546 werd de verovering van Yucatán officieel voltooid verklaard.
Diego de Landa werd de eerste bisschop van Yucatán. Hij verbrandde een groot aantal Mayacodices, maar schreef tegelijkertijd ook een verslag over de gebruiken van de Maya's. Ze bekeerden zich uiteindelijk tot het christendom, maar zo nu en dan braken er nog wel opstanden uit, waarvan die van Can Ek II in de 17e eeuw de voornaamste is.
Hoe Yucatán aan zijn naam kwam
Uit "De Nieuwe en onbekende weereld: of Beschryving van America en 't Zuid-land" van Arnoldus Montanus (1671):
""Fernandez, Caizedus" en "Morantes" oude burgers op Cuba verkreegen verlof van den land-voogd aldaer "Diecus Velasques", om drie karveelen, met honderd en tien mannen bemand, toe te rusten, ten einde nieuwe kusten ontdekten. (...) Ses dagen was de vloot onder zeil geweest, wanneer land sagen: welk uit misverstand de benaeming "Jucatan" kreeg; ter oorsaek d'inwoonders, gevraegt na de naem der kust, "jucatan" antwoorden: daer sulx, als namaels bericht wierden, beduid: "wy verstaen u niet"." 
In 1821 werd Yucatán een deel van Mexico, maar door haar geïsoleerde positie en interne strijd wist Yucatán een redelijke mate van autonomie te handhaven. In 1840 verklaarde de Republiek Yucatán zich onafhankelijk. Drie jaar sloot het zich weer aan bij Mexico. In 1845 verklaarde het zich weer onafhankelijk. Toen twee jaar later de Kastenoorlog uitbrak, een opstand onder de autochtone bevolking, werd de Yucateekse regering gedwongen steun te zoeken bij Mexico en werd het weer een Mexicaanse deelstaat. De Kastenoorlog bleef decennialang voortduren. Op een bepaald moment wisten de Maya's de blanken bijna geheel van het schiereiland te verdrijven. Pas in 1901 keerde de rust weer, bij de inname van Chan Santa Cruz.
In 1857 scheidde Campeche zich af van Yucatán, en in 1974 werd Quintana Roo een aparte deelstaat.
Gedurende het Porfiriaat groeide Yucatán uit tot een van 's werelds grootste exporteurs van henequén (sisal). Arbeidsomstandigheden op de sisalplantages waren nauwelijks beter dan die van slaven. Er was in Yucatán dan ook veel animo voor de Mexicaanse Revolutie, die in 1910 uitbrak. Er vonden in Yucatán allerhande sociale experimenten plaats. Onder gouverneur Salvador Alvarado werd Yucatán de eerste staat waar het vrouwenkiesrecht werd ingevoerd. Na de Mexicaanse Revolutie werd de Socialistische Partij van het Zuidoosten (PSS) van Felipe Carrillo Puerto de machthebber in Yucatán. Carillo Puerto poogde een socialistische revolutie door te voeren in Yucatán, maar hij werd in 1924 door rivaliserende revolutionairen vermoord. De PSS verloor gaandeweg steeds meer macht aan de PRI.
Toen in de jaren 50 van de 20e eeuw Yucatán door middel van spoorlijnen met de rest van Mexico is verbonden, raakte het definitief uit zijn isolement. Sindsdien heeft het toerisme sisal vervangen als belangrijke inkomstenbron.
In 1976 werd Francisco Luna Kan als eerste Maya tot gouverneur gekozen en in 1991 werd Dulce María Sauri de eerste vrouwelijke gouverneur. Sinds 2024 is de gouverneur Joaquín Díaz Mena van Morena.
Spoor- en tramwegen.
In 2023-2024 zijn de eerste delen van het Tren Maya-project gereedgekomen. Dit is een spoorlijn van Palenque (Chiapas) via Campeche langs de westkust naar Mérida en Cancún. Vervolgens gaat de route langs de oostkust en het zuiden van het schiereiland Yucatán terug naar de westkust. De westelijke route gaat grotendeels over reeds bestaande spoorwegtracés. In het oosten en zuiden van het schiereiland zijn geheel nieuwe lijnen aangelegd. De lijn in het oosten en zuiden zal in de zomer van 2024 geopend worden.
De eerste spoorlijn van de hoofdstad Mérida naar de havenstad Progreso werd geopend in 1881. Een tweede lijn van Mérida naar Izamal volgde in 1884. De aanleg van spoorlijnen ging daarna snel en rond 1900 heeft Yucatán al meer kilometers spoor dan andere Mexicaanse deelstaten. Pas in 1950 kwam er een spoorverbinding met de rest van Mexico, via Campeche en het Caraïbisch kustgebied. Tot die tijd werd de verbinding met de rest van Mexico verzorgd door een veerboot naar Veracruz.
Yucatán kende ooit duizenden kilometers smalspoor op de sisalplantages. In 1900 had Yucatan meer sporen dan alle andere staten. Het smalspoor diende voor het vervoer van sisal, suiker, maïs, en soms ook personen. De eerste lijnen bedienden de sisalindustrie en de plaatselijke bevolking. De plantages gebruikten Decauvillespoor van verschillende spoorwijdtes, maar de meest gebruikelijke was 500 mm.
Mérida had in 1907 een stadstramnet van 50 km met een spoorwijdte van 914 mm. Dit tramnet werd nooit geëlektrificeerd. Na de paardentractie werd overgestapt op stoom, batterijen en op het laatst benzinemotoren. In 1930 werd het stadsnet in Mérida opgeheven.
Op het platteland was een interlokaal tramnet op 914 mm-spoor. In 1907 besloeg dit 1535 km. Tot in de jaren 1940 bleven deze interlokale trams rijden.
Cultuur.
Daar Yucatán in de koloniale tijd gedurende een lange tijd feitelijk onafhankelijk van Mexico bestuurd werd en doordat het geografisch relatief geïsoleerd van de rest van Mexico afligt, wijkt de cultuur van Yucatán op een aantal punten fors af van die van de rest van Mexico. De variant van het Spaans die in Yucatán wordt gesproken wijkt sterk af van het Mexicaans-Spaans en Mexicanen kunnen iemand die uit Yucatán komt aan de uitspraak herkennen. Taalkundigen delen het Yucateeks Spaans in bij het Centraal-Amerikaans Spaans. Verder spreekt in Yucatán meer dan een derde van de bevolking Yucateeks Maya als eerste taal en sommige opschriften en plaatsnaamborden zijn dan ook tweetalig. Ook op andere terreinen zijn Maya-invloeden duidelijk te merken. Zo wordt de Dag van de Doden (1-2 november), in het Yucateeks "Hanal Pixan" genoemd, bijzonder uitgebreid gevierd met veel symbolen die teruggaan naar de precolumbiaanse periode. Ook heeft Yucatán een eigen cuisine, met onder andere "Poc Chuc" (gerecht met varkensvlees), "salbutes" (variatie op de tortilla) en "huevos motuleños" (eiergerecht).
In Mérida bevindt zich het Museum van het Yucateekse Lied dat ingaat op de geschiedenis en de belangrijkste vertolkers van dit muziekgenre.
Gemeenten.
Yucatán bestaat uit 106 gemeenten, zie lijst van gemeenten van Yucatán.

</doc>
<doc id="38086" url="https://nl.wikipedia.org/wiki?curid=38086" title="Christendom van A tot Z">
Christendom van A tot Z

A.
Wim Aalders -
Aäron -
Aäronitische zegen -
Aartsbisschop -
Aartsengel -
Aartsengel Gabriël -
Aartsengel Michaël -
Aartsengel Michaëlkerk (Kaunas) - 
Aartsengel Rafaël -
Aartsvader -
Abel -
Abraham -
Acht-Mei-beweging -
Acoliet -
Adam -
Ad Limina -
Adoptianisme -
Advent -
Adventskrans -
Aflaat -
Afscheiding van 1834 -
Albe -
Bernardus Alfrink -
Allerheiligen -
Allerzielen -
Alpha-cursus -
Altaar -
Almudena-kathedraal -
Ambo -
Amict -
Amish -
Amos -
Ampul -
Anabaptisme -
Anathema -
Andreas -
Angelologie -
Anglicaanse Kerk -
Animistische religie -
Anna -
Annunciatie -
Anselmus van Canterbury -
Antependium -
Anti-Revolutionaire Partij (ARP) -
Antichrist -
Antiochië -
Apocalyps -
Apocrief -
Apocriefen van het Nieuwe Testament -
Apollinarisme -
Apologetiek -
Apostel -
Apostolisch Genootschap -
Apostolische geloofsbelijdenis -
Apostolische Kerk -
Apostolische successie -
Apostolische Vaders -
Apsis (architectuur) -
Thomas van Aquino -
Arius -
Ark van het Verbond -
Ark van Mozes -
Ark van Noach -
Jacobus Arminius -
Ascese -
Assemblies of God -
Aswoensdag -
Athanasius -
Augustinus -
Avondmaal -
Azazel -
Azusa Street Revival
B.
Baäl -
Toren van Babel -
Baptisme -
Baret -
Barmhartigheid -
Karl Barth -
Basiliek -
Herman Bavinck -
Bedelingenleer -
Bedelorden -
Bedevaart -
Beeldenstorm -
Beëlzebub -
Het beest -
Bekering -
Beloken Pasen -
Balthasar Bekker -
Belial -
Ben-Hur -
Benedictijnen -
Nel Benschop -
Beréa Beweging -
Bergrede -
Hendrikus Berkhof -
Louis Berkhof -
Gerrit Cornelis Berkouwer -
Beschermengel -
Beschermheilige -
Bethlehem -
Bevrijdingstheologie -
Bezetenheid -
Biecht -
Kune Biezeveld -
Bijbel -
Bijbelboek -
Bijbelgordel -
Bijbelvertaling -
Anne van der Bijl -
Hildegard van Bingen -
Henk Binnendijk -
Bisschop -
Antoine Bodar -
Peronne Boddaert -
Bert Boer -
Gijs Boer -
Johannes Bogerman -
Bond tegen het vloeken -
Bonifatius -
Corrie ten Boom -
Boom van de kennis van goed en kwaad -
William Booth -
Jan van den Bosch -
Orlando Bottenbley -
Boze geest -
Titus Brandsma -
Guido de Brès -
Broeders des gemeenen levens -
Dan Brown -
Johannes Brugman -
Rudolf Bultmann -
John Bunyan -
Bursa -
Jan Buskes -
Byzantijnse muziek
C.
Johannes Calvijn -
De vijf punten van het Calvinisme -
Calvinisme -
Petrus Canisius -
Canon van de Bijbel -
Canoniek recht -
Cathedra -
Catechisatie -
Celibaat -
CGMV (vakorganisatie) -
Cham -
Teilhard de Chardin -
Charisma -
Charismatische beweging -
Chris Tomlin -
Chrisma -
Chrismale -
Christelijk-Historische Unie (CHU) -
Christelijke Afgescheiden Gemeenten -
Christelijke Gereformeerde Gemeenten -
Christelijke Gereformeerde Kerken -
Christelijke glossolalie -
Christelijke heil -
Christelijke liedbundel -
Christelijke Volkspartij (CVP) -
Christen -
Christendemocratie -
Christen Democratisch Appèl (CDA) -
Christen-Democratisch en Vlaams (CD&amp;V) -
Christendom -
Christendom en homoseksualiteit -
Christendom en racisme - Christendom en slavernij - Christendom en syncretisme -
Christenen voor Israël -
Christenfundamentalisme -
De Christengemeenschap -
ChristenUnie (CU) -
Christus -
Church of Ireland -
Ciborie -
Ciborievelum -
Cingel -
Johannes Coccejus -
Hendrik de Cock -
Coenobiet -
College van kardinalen -
Communie -
Concilie -
Concilie van Chalcedon -
Concilie van Nicaea -
Concilie van Trente -
Concordaat -
Confessionalisme -
Confessiones -
Congregatie van Sint-Jan -
Conopeum -
Consecratie -
Constantijn de Grote -
Contrareformatie -
Contra-remonstranten -
Dirck Volkertsz. Coornhert -
Corporale -
Creationisme -
Crucifix -
Cruz de la Parra -
CSFR -
Curie -
Częstochowa
D.
Da Vinci Code -
Dag des oordeels -
David Maasbach -
Dalmatiek -
Daniël (boek) -
Daniël (persoon) -
Godfried Danneels -
John Nelson Darby -
Petrus Datheen -
David -
De Civitate Dei -
De Imitatione Christi -
Cees Dekker -
Demiurg -
Demon -
Deuteronomium -
DeWindroos -
Discipel -
Dispensationalisme -
Docetisme -
Dogma -
Dogmageschiedenis -
Dogmatiek -
Doksaal -
Doleantie -
Dominee -
Don Bosco -
Doodzonde -
Doop -
Doop met de Heilige Geest -
Doopsgezinde Broederschap -
Doopsgezinden -
Dorcas -
Dordtse Leerregels -
Eugen Drewermann -
Drie Formulieren van Enigheid -
Drie-eenheid -
Driekoningen -
Karel Dronkert -
Duivel -
Duiveluitdrijving -
Duizendjarig rijk -
Dwaalleer
E.
Ecce Homo -
Eerste Vaticaans Concilie -
Efeziërs (brief) -
Hof van Eden -
Eindtijd -
Elia -
Elisa -
Elkesaieten -
Engel -
EO-Jongerendag -
Epifanie -
Desiderius Erasmus -
Erfzonde -
Eschatologie -
Esther -
Eucharistie -
Europese Volkspartij -
Europese Volkspartij en Europese Democraten -
Eva -
Evangelicaal -
Evangelie -
Het evangelie volgens Matteüs (film) -
Evangelisatie -
Evangelisch -
Evangelisch-Lutherse Kerk -
Evangelische Alliantie -
Evangelische Omroep (EO) -
Evangelische Volkspartij (EVP) -
Vier Evangelisten -
Evangelist (voorganger) -
Excommunicatie -
Exegese -
Exodus -
Exorcisme -
Ezau -
Ezechiël -
Ezra
F.
Farao -
Fátima -
Federatie van Oud Gereformeerde Gemeenten -
Feministische theologie -
Feniciërs -
Figuren in de Bijbel -
Filémon (brief) -
Filioque -
Filokalia -
Filippenzen (brief) -
De vijf punten van het Calvinisme -
Formulieren van enigheid -
Franciscus van Assisi -
Frater -
Fundamentalisme
G.
Gabriël -
Galaten -
Galaten (brief) -
Galilea -
Gaven van de Heilige Geest -
Gebed -
Gebedsgenezing -
Jacobine Geel -
Johannes Geelkerken -
Met de Geest vervuld -
Geloof -
Geloofsafval -
Geloofsbelijdenis van Nicea -
Gemeente -
Genade -
Genesis -
Gereformeerd -
Gereformeerd Politiek Verbond (GPV) -
Gereformeerde Bond -
Gereformeerde Dogmatiek -
Gereformeerde Gemeenten -
Gereformeerde Gemeenten in Nederland -
Gereformeerde Gemeenten in Nederland (buiten verband) -
Gereformeerde Kerken in Hersteld Verband -
Gereformeerde Kerken in Nederland -
De Gereformeerde Kerken in Nederland (hersteld) -
Gereformeerde Kerken onder het Kruis -
Gereformeerde Kerken vrijgemaakt -
Gereformeerden in Nederland -
Geschiedenis van het christendom -
Gethsemane -
Getijde (gebed) -
Glossolalie -
Gnosis -
Gnosticisme -
Gnostiek -
God -
Goddelijke inspiratie -
Godslamp -
God's Pleasure -
Goed en kwaad -
Goede Vrijdag -
Golgotha -
Goliath -
Gomaristen -
Gommarus van Lier -
Franciscus Gomarus -
Gospel -
Goud, wierook en mirre -
Cornelis Graafland -
Billy Graham -
Ruth Graham -
Gregoriaanse muziek -
Grieks-Orthodoxe Kerk -
Guillaume Groen van Prinsterer -
Groninger Godgeleerden -
Groot Schisma -
Geert Groote -
Grote Verdrukking
H.
Habakuk -
Habijt -
Hagar -
Haggai -
Hallel -
Handelingen van de Apostelen -
Maarten 't Hart -
(brief aan de) Hebreeën -
Hebreeuws -
Johannes de Heer -
Heidelbergse Catechismus -
Heiden -
Heiland -
Heilig Avondmaal -
Heilig Hart -
Heilig Hartbeeld-
Heiligdomsvaart -
Heilige der Heiligen -
Heilige Geest -
Heilige -
Heilshistorie -
Heilsfeit -
Hel -
Hemel -
Hemelvaartsdag -
Hendrik VIII -
Herodes I -
Herodes Agrippa I -
Herodes Antipas -
Hersteld Apostolische Zendingkerk -
Hersteld Hervormde Kerk -
Hervormd -
"Hervorming" (zie (contra)reformatie) -
Hervormingsdag -
Heterodoxie -
Cees den Heyer -
Hiëronymus -
Benny Hinn -
Ben Hoekendijk -
Petrus Hofstede de Groot -
Hogepriester -
Homilie -
Hoofdaltaar -
Hoofdzonde -
Hooglied -
De Hoop ggz -
Hosea -
Hostie -
Huwelijk -
Hymne
I.
Ichthus (studentenvereniging) -
Ichthus (symbool) -
Icoon (schilderkunst) -
Inquisitie -
Inquisitie (Spaanse) -
INRI -
Institutie -
Intelligent design -
Interkerkelijke Omroep Nederland (IKON) -
Irenaeus -
Ismaël -
Israël -
Israëlieten -
Isaak
J.
Jafet -
Jakob -
Jakobus (brief) -
Jakobus de Mindere -
Jansenisme -
Jeanne d'Arc -
Jehova's getuigen -
Jeremia -
Jericho -
Jeruzalem -
Jesaja -
Jesus (film) -
Jesus Christ Superstar -
Jeugd met een Opdracht -
Jeugdkerk -
Jezuïet -
Jezus buiten het christendom -
Jezus (historisch-kritisch) -
Jezus (traditioneel-christelijk) -
JHWH -
Job -
Joden -
Jodendom -
Jodendom (christelijke visies op het jodendom) -
Jodendom (joodse visies op het christendom) -
Joël -
Johannes (apostel) -
Johannes (evangelie) -
Eerste brief van Johannes -
Tweede brief van Johannes -
Derde brief van Johannes -
Johannes de Doper -
Johannes-Passion (J.S. Bach) -
Johan Maasbach -
Jom Kipoer -
Jona -
Jongerenbijbel -
Jordaan (rivier) -
Jozef (aartsvader) -
Jozef van Nazareth -
Jozua -
Bijbelboek Jozua -
Judas (brief) -
Judas (evangelie) -
Judas (Iskariot) -
Judas (Taddeüs) -
Judith
K.
Kaïn -
Kanaän -
Immanuel Kant -
Kanunnik (seculier en regulier) -
Kapelaan -
Kardinaal -
Kardinaalscollege -
Karmelgebergte -
Katharen -
Katharinaklooster -
Katheder -
Kathedraal -
Kathedraal van Chartres -
Kathedraal van Laon -
Katholicisme -
Katholiek Apostolische Kerk -
Katholieke Radio Omroep (KRO) -
Katholieke Volkspartij (KVP) -
Kazuifel -
Thomas a Kempis -
Kelkgerei -
Kelklepeltje -
Keltische christendom -
Kelkvelum -
Kerk (gebouw) -
Kerk (geloofsgemeenschap) -
Kerk (instituut) -
Kerk van Ierland -
Kerkelijke denominatie -
Kerkgenootschap -
Kerkgeschiedenis -
Kerkorde -
Kerkorgel -
Kerkprovincie -
Kerkscheuring -
Kerstavond -
Kerstboom -
Gerrit Hendrik Kersten -
Kerstening -
Kerstmis -
Ketter -
Ketterij -
Søren Kierkegaard -
Kinderbijbel -
Martin Luther King -
Klaagliederen -
Klooster -
Kloosterorde -
Kloosterregel -
Kloosterwezen -
Kluizenarij -
Andries Knevel -
Hermann Friedrich Kohlbrugge -
Kolossenzen (brief) -
I Koningen -
II Koningen -
Koninkrijk van God -
Kontekstueel -
Koor -
Koorgestoelte -
Koorhek -
Koorkap -
Koptisch-Orthodoxe Kerk -
Koptisch-Katholieke Kerk -
Korinte -
Korintiërs (eerste brief) -
Korintiërs (tweede brief) -
Koster -
Kovel -
Kracht van Omhoog -
Reender Kranenborg -
I Kronieken -
II Kronieken -
Kruis (christendom) -
Kruishout -
Kruisiging -
Kruisteken -
Kruistocht -
Kruisweg (religie) -
Harry Kuitert -
Abraham Kuyper
L.
Het Laatste Avondmaal (Bijbel) -
Het Laatste Avondmaal (schilderij) -
Laatste heilige sacramenten -
Laatste Oordeel -
Lagere wijdingen -
Het Lam Gods -
Landelijk Platform van de Pinkster- en Volle Evangeliebeweging -
Lea -
Lector -
Ledeboeriaanse Gemeenten -
Leek (christendom) -
Legenda Aurea
Leger des Heils -
Lekenpriester -
Leviticus -
C.S. Lewis -
Lichaam -
Lijkwade van Turijn -
Carel ter Linden -
Nico ter Linden -
Linus -
Liturgie -
Liturgische kleur -
Liturgisch vaatwerk -
John Locke -
Lourdes -
Ignatius van Loyola -
Lucas (evangelie) -
Lucifer (Satan) -
Maarten Luther -
Lutheranisme -
Luthereik
M.
Maagd -
Maagdelijke geboorte -
Madonna -
Catrinus Mak -
Maleachi (boek) - 
Maleachi (profeet) -
Marcus (evangelie) -
Mark Schultz -
Maria -
Maria (moeder Jezus) -
Maria Boodschap -
Maria Hemelvaart -
Maria Lichtmis -
Maria Magdalena -
Martelaar -
Martinikerk (Groningen) -
Matteüs (evangelie) -
Matthäus Passion -
Mauritius -
Alister McGrath -
Meditatie -
Medjugorje -
Anne van der Meiden -
Mennonieten -
Menno Simons -
Messias -
Messiasbelijdende Joden -
Methodisten -
Metropoliet -
Metten -
Bruce Metzger -
Micha -
Mijter -
Mirjam -
Mis -
Kornelis Heiko Miskotte -
Missie -
Moderne theologie -
Modernisme -
Monica (heilige) -
Monnik -
Monotheïsme -
Monstrans -
Dwight L. Moody -
Boek van Mormon -
Mormonen -
Mozes -
Tiny Muskens -
Johan Maasbach -
David Maasbach
N.
Naamdag -
Nag Hammadigeschriften -
Nahum -
Navigators Studentenverenigingen -
Nazarener -
Nazareth -
Jezus van Nazareth -
Nazireeër -
Nederduits Gereformeerde Kerk -
Nederlands Bijbelgenootschap -
Nederlands Gereformeerde Kerken -
Nederlandse Bisschoppenconferentie -
Nederlandse Christelijke Radio-Vereniging (NCRV) -
Nederlandse geloofsbelijdenis -
Nederlandse Hervormde Kerk -
Watchman Nee -
Nehemia -
Oswald von Nell-Breuning -
Nieuwe Bijbelvertaling -
Nieuwe hemel en aarde -
Nieuwe Testament -
Nieuwe Vrijgemaakte Kerken -
Noach -
Norbertus -
Normen en waarden -
Nuestra Señora de la Asunción -
Numeri -
Nuntius
O.
Obadja -
Willem van Ockham -
Occultisme -
Oecumene -
Oliesel -
Onbevlekte ontvangenis -
Onderpastoor -
Online Bijbel -
Onreine geest -
Onze Lieve Vrouw van Lourdes -
Onze Vader -
Huub Oosterhuis -
Oosters christendom -
Oosters-katholieke kerken -
Oosters-orthodoxe kerken -
Open Doors -
Openbaring -
Openbaring van Johannes -
Opname van de gemeente -
Opstanding -
Opwekking -
Oriëntaals-orthodoxe kerken -
Orthodox -
Orthodox-protestantisme -
Thomas Lee Osborn -
Ostensorium -
Oud-Gereformeerde Gemeenten -
Oud Gereformeerde Gemeenten in Nederland -
Oude Testament -
Oudkatholieke Kerk -
Willem Ouweneel -
Over de navolging van Christus
P.
Paas- en Pinksterdatum -
Paasei -
Paasfeest -
Paaslam -
Paaszaterdag -
Palla -
Palmzondag -
Paradijs -
Parament -
Parochie -
Parochievicaris -
Blaise Pascal -
Pasen -
Passiemuziek -
Passiespel -
The Passion of the Christ -
Jan Sjoerd Pasterkamp -
Pastoor -
Pastor -
Pastoraal werker -
Pateen -
Patrologie -
Paulus -
Paulus (brieven) -
Paulus (auteurschap brieven) -
Paus -
Paus Adrianus VI -
Paus Anacletus I -
Paus Benedictus XV -
Paus Benedictus XVI -
Paus Clemens I -
Paus Johannes XXIII -
Paus Johannes Paulus II -
Paus Linus -
Paus Pius II -
Paus Pius X -
Paus Pius XI -
Paus Pius XII -
Pelagius -
Pentateuch -
Pesach -
Petrus -
Petrus (eerste brief) -
Petrus (tweede brief) -
Cees van Peursen -
Allard Pierson -
Piëtisme -
Pileolus -
Pinksterbeweging -
Pinksteren -
Pinksterfeest -
Gerrit Polman -
Polycarpus van Smyrna -
Polycarpus I van Byzantium -
Pontificalia -
Pontius Pilatus -
Pope -
Postmodernisme -
Predestinatie -
Predikant -
Prediker (Bijbelboek) -
Prediker (woordverkondiger) -
Preek -
Prelaat -
Prelatuur -
Priester -
Priesterbroederschap van Sint Petrus -
Priesterbroederschap Sint Pius X -
Priesterkoor -
Derek Prince -
Processie -
Profeet -
Profeteren -
Protestant -
Protestantisme -
Protestantse Kerk in Nederland (PKN) -
Psalmen (Bijbelboek) -
Psalmen van Salomo (Hebreeuwse Bijbel) -
Jos Punt -
Purificatorium -
Pyxis
Q.
Gilles Quispel
R.
Rafaël Nederland -
Reformatie -
Reformatorische Politieke Federatie (RFP) -
Relikwie -
Relikwieën van het Heilige Kruis -
Remonstranten -
Remonstrantse Broederschap -
Het Réveil -
Cliff Richard -
Richteren -
Herman Ridderbos -
Jan Ridderbos -
Evan Roberts -
Oral Roberts -
Romeinen (brief) -
Romeinse Rijk -
Rooms-Katholieke Kerk -
Roomsch-Katholieke Staatspartij (RKSP) -
André Rouvoet -
Rozenkrans -
Arnold van Ruler -
Klaas Runia -
Ruth (Bijbelboek) -
Ruth (Bijbelpersoon)
S.
Sabbat -
Sacrament -
Sacramentalia -
Sacristie -
Sacristiecredens -
Salomo -
Samaritanen -
Samen op Weg-proces -
I Samuel -
II Samuel -
Sara -
Satan -
Scheiding van kerk en staat -
Schepping -
Scheppingsverhaal (Genesis) -
Klaas Schilder -
Schisma -
Friedrich Schleiermacher -
Scholastiek -
Arthur Schopenhauer -
Schreeuw om Leven -
Schriftkritiek -
Schuilkerk -
Robert H. Schuller -
Albert Schweitzer -
Duns Scotus -
Secularisatie -
Sederavond -
Sedes Sapientiae -
Sem -
Semieten -
Septuaginta -
Albert Servaes -
Servatius van Maastricht -
Seksualiteit in de vroegchristelijke kerk -
William J. Seymour -
Simeon van Jeruzalem -
Ad Simonis -
Sint-Christoffel -
Sint-Helena -
Sint Hiëronymus -
Sint-Nicolaas -
Sint-Pieterskerk -
Sint Sebastiaan -
Sint-Valentijn -
Sion -
Slang -
Joseph Smith -
Michael W. Smith
Adrian Snell -
Sodom en Gomorra -
Sola fide -
Sola gratia -
Sola scriptura -
Soli Deo -
Solideo -
Solus Christus -
Dorothee Sölle -
Willem van 't Spijker -
Spiritualisme -
Spreuken -
Staatkundig Gereformeerde Partij (SGP) -
Twaalf stammen van Israël -
Statenvertaling -
Rudolf Steiner -
Stevenisten -
Stille Zaterdag -
Stola -
Hans Stolp -
Superplie -
Synode -
Synode van Assen -
Synode van Clermont -
Synode van Dordrecht -
Synode van Sutri -
Syrisch-Orthodoxe Kerk van Antiochië
T.
10/40 Raam -
Tabernakel -
Communauté de Taizé -
Tale Kanaäns -
Talent (geld) -
Talmoed -
Tanchelm -
Tearfund -
Tekstkritiek -
Tempel -
Joodse Tempel -
Tempelberg -
Tenach -
Testament -
Nieuwe Testament -
Oude Testament -
Thailand Bible Society -
Theïsme -
Theïstisch evolutionisme -
Lijst van theologen -
Theologie -
Moeder Theresa -
Tessalonicenzen (eerste brief) -
Tessalonicenzen (tweede brief) -
Carsten Peter Thiede -
Thomas -
Thomas (evangelie) -
Thomas van Aquino -
Thora -
Tiara -
Tien geboden -
Timoteüs (eerste brief) -
Timoteüs (tweede brief) -
Tintinnabulum -
Titus (brief) -
Tobit -
Toga -
Tongen (spreken in) -
Toren van Babel -
Toronto Blessing -
Transsubstantiatie -
Trinitatis -
Abraham Trommius -
Tuin van Eden -
Tuniek -
Tweede Vaticaans Concilie -
Twee-naturenleer
U.
Uittocht uit Egypte -
Uitverkiezing -
Uitverkorene
V.
Vagevuur -
Vasten -
Vastentijd -
Vaticaan -
Eerste Vaticaans Concilie -
Tweede Vaticaans Concilie -
Arie van der Veer -
Jan Hendrik Velema -
Verbondsleer -
Verenigde Pinkster- en Evangeliegemeenten -
Vereniging van Gereformeerde Studenten -
Vergadering van gelovigen -
Vergeving -
Johannes Verkuyl -
Verlossing -
Etienne Vermeersch -
Heilige Veronica -
Verrijzenis -
Verzoeningsleer -
Victory Outreach -
Tom Viezee -
Vineyard-beweging -
Willem Visser 't Hooft -
vloek (krachtterm) -
Vloek (onheilsbezwering) -
Vloekverbod (Nederland) -
Gisbertus Voetius -
Volksdevotie -
Voorganger -
Voortgezette Gereformeerde Kerken in Nederland -
Vormsel -
Vrede -
Vrije Bijbelonderzoekers -
Vrije Evangelische Gemeenten -
Vrijzinnig-protestantisme -
Vrijzinnigheid -
Vulgaat
W.
Jacqueline E. van der Waals -
De Waarheidsvriend -
Ware kerk -
Wagenwiel -
Wedergeboorte -
Wederkomst -
Weesgegroet -
Weihnachtsoratorium -
Wereldraad van Kerken -
Wierook -
Herman Wiersinga -
Wijding -
De wijsheid van Jezus Sirach -
Wijzen uit het Oosten -
Wilde Ganzen -
Johannes Willebrands -
Willibrordvertaling -
John Wimber -
Witte Donderdag -
Woord (van God) -
WOW Hits -
Geert Aeilco Wumkes -
John Wyclif
Y.
Youth for Christ
Z.
666 -
Zacharia -
Zaligverklaring -
Zebedeüs -
Zefanja -
Zegen -
Zending -
Zending op Soemba -
Zeven deugden -
Zevendedagsadventisten -
Ziel -
Zijaltaar -
Nikolaus von Zinzendorf -
Zion -
Zonde -
Zondeval -
Zondvloed -
Huldrych Zwingli

</doc>
<doc id="38087" url="https://nl.wikipedia.org/wiki?curid=38087" title="Contra-remonstranten">
Contra-remonstranten



</doc>
<doc id="38088" url="https://nl.wikipedia.org/wiki?curid=38088" title="Gomaristen">
Gomaristen



</doc>
<doc id="38089" url="https://nl.wikipedia.org/wiki?curid=38089" title="Zeearenden">
Zeearenden

De zeearenden ("Haliaeetus") zijn een geslacht van vogels uit de familie van de havikachtigen (Accipitridae). De wetenschappelijke naam van het geslacht is voor het eerst geldig gepubliceerd in 1809 door Marie Jules César Savigny. Over de relatie met het nauw verwante geslacht "Icthyophaga" (zee- en rivierarenden) is geen consensus. Op grond van moleculair genetisch onderzoek, gepubliceerd in 2018 zijn soorten die vroeger tot het geslacht "Haliaeetus" behoorden, verplaatst naar "Icthyophaga".
Soorten.
Er zijn vier soorten:

</doc>
<doc id="38090" url="https://nl.wikipedia.org/wiki?curid=38090" title="Elzas">
Elzas

De Elzas (Frans: "Alsace", Duits: "Elsass", Alemannisch: "Elsàss") is een streek en bestuurlijk gebied in het uiterste noordoosten van Frankrijk.
Het gebied werd in 2016 bij de nieuw ingestelde regio Grand Est gevoegd. Op 1 januari 2021 werden de departementen Bas-Rhin en Haut-Rhin bestuurlijk samengevoegd tot de "Collectivité européenne d'Alsace", waardoor de Elzas weer een bestuurlijke functie heeft.
Geografie.
De Elzas ligt in het noordoosten van Frankrijk aan de linkeroever van de Rijn, die de grens met Duitsland vormt. In het westen ligt de Elzas tegen de regio Lotharingen (Frans: "la Lorraine"). Van het noorden naar het zuiden lopen door de Elzas, aan de grens met Lotharingen, de Vogezen, een middelgebergte. In het oosten van de Elzas strekt zich evenwijdig tussen de Vogezen en de Rijn, het Rijndal uit; de vlakte tussen de bergketen en de rivier draagt de naam "Grand Ried".
Geschiedenis.
De Elzas werd ten tijde van de komst van Julius Caesar bewoond door de Germaanse stam van de Tribokers. Nadat Caesar hen in 58 v.C. had verslagen, werd hun woongebied ondergebracht in de Romeinse provincie Germania Superior, samen met het huidige Baden aan de andere zijde van de Rijn. In 297 n.C. werd het gebied afgescheiden tot een aparte provincie, Germania Prima.
In de 4de eeuw kwam het bloot te staan aan invallen van stammen uit het onbezette Germania en alleen een bondgenootschap met een van die stammen – de Franken – hield het gebied voorlopig nog een eeuw binnen het Romeinse Rijk, hoewel de militaire macht er in wezen al Frankisch was geworden. Aan het einde van de 5de eeuw hadden de Germaanse Alemannen zich in de Elzas gevestigd, evenals in Zwitserland en het huidige zuidwesten van Duitsland (in Duitsland worden zij Zwaben (Schwaben) genoemd). Het Romeinse Rijk had toen opgehouden te bestaan en de Alemannen aanvaardden het gezag van het Frankische Rijk. In de 9e eeuw, na de dood van Karel de Grote, zou dit rijk gesplitst worden. Daarbij kwam de Elzas samen met Lotharingen in het oostelijke rijk – het Duitse Rijk (Heilige Roomse Rijk) – terecht, een staatkundige situatie die voor de duur van duizend jaar tot in de 17de eeuw zou blijven bestaan.
In de 8e eeuw komt de naam "Elzas" ook voor het eerst in documenten voor. De naam is afgeleid van het Oudgermaanse *"ali-sazzo", wat betekent: aan de andere kant wonenden. Namelijk: vanuit Duitsland, aan de andere kant van de Rijn wonend.
Het eerste deel van de naam komt nog voor in het Nederlandse 'elders' en het Engelse 'else'; het tweede deel is etymologisch verwant met 'zitten' (gezeten zijn), 'zetel' , 'zate'. In het Nederlands is de naam 'de Elzas', in het Duits 'das Elsass', In het Frans 'L'Alsace'. Letterlijk zijn Elzassers 'zij die aan de andere zijde wonen'.
Bestuurlijk was de Elzas onderverdeeld in ca. 70 steden waarvan 10 rijkssteden met autonoom bestuur, direct ressorterend onder de Duitse keizers, en in vele geestelijke en adellijke heerlijkheden. Het latere keizerlijke huis Habsburg vormde een van deze lokale feodaliteiten en had dus zijn oorsprong in de Elzas; het zou later zijn macht overigens naar oostelijker streken verleggen. Cultureel behoorde de Elzas tot het Rijnland en als zodanig maakte het in de 16de eeuw ook de lotgevallen mee van de kerkhervormingsstrijd in het Duitse Rijk: vooral de Elzasser steden voerden toen het lutheranisme in. In het zuiden was de oriëntatie op Zwitserland gericht en daar werden het calvinisme en zwinglianisme van invloed met als centrum Mühlhausen (Mulhouse), een stad die tot in de 18de eeuw lid was van het Zwitsers Eedgenootschap. Vooral Straatsburg bleef een belangrijk intellectueel centrum waarin al deze stromingen lange tijd naast elkaar konden voortbestaan. Sociale, religieuze en economische onrust bracht de plattelandsbevolking ertoe zich aan te sluiten bij boerenopstanden (boerenoorlog) die in de midden en zuidelijke Duitse landen om zich heen grepen en zeer gewelddadig door de adel werden onderdrukt. Om de uit balans geraakte machtsverhoudingen opnieuw vast te leggen, werd in Duitse landen een Dertigjarige Oorlog gevoerd en bij de vrede in 1648 vond in tal van gebieden, ook in de Elzas, een herstel van het rooms-katholicisme plaats. De ontvolking van marginale gebieden door de oorlogen, zoals in de Vogezendalen, werd gecompenseerd door een toestroom van kolonisten van elders: Franssprekende Lotharingers en Duits-Zwitsers sprekende mennonieten.
Het zuiden van de Elzas (Sundgau, nu het departement Haut-Rhin) kwam in 1648 grotendeels in Franse handen. Dit was het eerste succes van het Franse streven naar de Rijn als de Franse staatsgrens. De volgende stap vond in 1681 plaats met de overgang van Straatsburg en omgeving naar Frankrijk. Overige gebieden volgden een voor een en aan het einde van de loop van de 18de eeuw was de gehele Elzas onder Frans gezag gekomen, hoewel de Franse koningen tal van autonome bestuursvormen en rechtsplegingen lieten voortbestaan en het protestantisme niet verboden werd.
De Franse Revolutie voerde daarentegen in 1789 een centralistisch bestuur in en deelde de Elzas bestuurlijk op in twee departementen. Sindsdien kreeg de verfransing steeds meer gestalte, vooral onder de politiek bewust geworden burgerij die zich nu op Parijs ging oriënteren. De plattelanders bleven niettemin als vanouds Duitse (Elzassische) dialecten spreken. Maar vooral het Franse staatsonderwijs legde ook daar de grondslag voor toekomstige tweetaligheid. De zielzorg door de kerken hanteerde echter consequent de volkstaal, ondanks de druk die werd uitgeoefend door Parijs.
Historische gebieden.
Droysens Historische Handatlas (1886), kaartblad Elsass (1648-1789) onderscheidt de volgende gebieden (tussen haken de Duitse benaming zoals die in deze atlas teruggevonden kan worden):
I. Geestelijke staten:
II. Rijkssteden en rijksdorpen
III. Wereldlijke staten
IV.
Moderne geschiedenis.
Na de verloren Frans-Duitse Oorlog van 1870 moest Frankrijk het gebied aan het nieuwe Duitse Keizerrijk afstaan. Daarin vormde het sindsdien met Lotharingen als Elzas-Lotharingen een provincie die met de status van 'Reichsland' voorlopig vanuit Berlijn zou worden bestuurd. In Frankrijk bestond veel weerzin tegen dit vredesverdrag, weerzin die voeding gaf aan decennialange revanchegedachten. Dit revanchisme zou op zijn beurt weer bijdragen aan het uitbreken van de Eerste Wereldoorlog. Maar voorlopig, na 1870, werd het Frans gaandeweg verwijderd uit het bestuur en het onderwijs. Honderdduizend, één op de tien, Elzassers en vooral de ambtenaren en militairen vertrokken naar Frankrijk. Na twintig jaren was de bestuurlijke situatie genormaliseerd en had het Duits als bestuurs- en onderwijstaal een exclusieve positie gekregen. Ook werd bestuurlijke autonomie onder een eigen regionaal parlement door Berlijn toegekend.
Na de Eerste Wereldoorlog, bij de ondertekening van de Vrede van Versailles in 1919 kwam de revanche en werd de Elzas weer door Frankrijk ingelijfd. Ca. honderdduizend 'Duitsers' kregen niet de vrijheid om voor het Franse staatsburgerschap te opteren, waaronder ook Elzassers met vaders die van de andere zijde van de Rijn stamden of in Duitse overheidsdienst waren getreden. Zij moesten het land verlaten. Nu riep de drastische invoering van het Frans in bestuur en op school verzet op, niet zozeer om nationale maar meer om praktische redenen. De meeste Elzassers verstonden namelijk geen Frans. Het centrale bestuur vanuit Parijs had weinig begrip voor het Elzasser particularisme en een autonomiebeweging ontstond met als doel een aparte bestuurlijke status te verwerven, maar dat werd door Parijs heftig afgewezen als uiting van landverraad.
De inlijving bij Duitsland in 1940, na de Duitse bezetting van Frankrijk tijdens de Tweede Wereldoorlog, werd daarom niet door alle Elzassers afgewezen. De nazi-terreur bracht daar verandering in, vooral na de invoering van de dienstplicht voor de Wehrmacht. De inlijving bij Duitsland werd door de meeste Elzassers uiteindelijk als een bezetting ervaren. De intocht van het Franse leger in 1945 was daarom voor velen een bevrijding en nadien besloten steeds meer Elzassers definitief Frans te worden en hun Duitse dialect niet meer door te geven aan hun kinderen. Tot in de jaren zeventig was er nog sprake van een zekere Duitse oriëntatie door de algemene afstemming op Duitse films, radio en tv-zenders en de Duitstalige edities van de Elzasser kranten. Maar de generatie die de Duitse schrijftaal op school had moeten leren en voor wie Frans een betrekkelijk vreemde taal was gebleven, stierf gaandeweg uit. Voor jongere generaties werd Duits een vreemde taal en van de Duitstalige media maakten zij geen gebruik meer. De Duitstalige editie van de dagbladen is tussen 1950 en 2000 gezakt van 66% tot 10% van de oplagen.
Voor het verloop van de taalbeheersing en de verschuiving van Duits naar Frans onder de Elzassers en de daarvoor te raadplegen bronnen, zie Elzas-Lotharingen.
De regio Elzas was onderverdeeld in de departementen Haut-Rhin en Bas-Rhin. De hoofdstad van de regio was Straatsburg. De regio werd opgeheven bij de regionale herindeling per 1 januari 2016. Het gebied werd toegevoegd aan de nieuwe regio Grand Est.
Administratieve indeling per 2021.
Op 1 januari 2021 werden de departmenten Bas-Rhin en Haut-Rhin bestuurlijk samengevoegd tot de "Collectivité européenne d'Alsace". De departementen behielden alleen hun electorale functie. De departententen en de nieuwe bestuurlijke eenheid bleven deel uitmaken van de regio Grand Est.
Plaatsen.
Enkele plaatsen in de Elzas zijn met hun oorspronkelijke namen:
Economie.
De Elzas is onder andere bekend als wijnstreek van witte wijn, onder meer Riesling en Sylvaner. Ook het toerisme is er van groot belang.
Cultuur.
De enige officiële taal van de Elzas is het Frans, dat sinds 1945 ook de meest gesproken taal geworden is. Duits wordt facultatief als 'vreemde taal' in het onderwijs aangeboden. De taal van de oudere generatie op het platteland is hier en daar nog het Rijnfrankische dialect in het noorden en het Nederalemannische dialect in het zuiden. De oorspronkelijke culturele verwevenheid met de Duitse streken aan de andere zijde van de Rijn wordt nauwelijks meer beleefd maar is nog wel te zien in de vele Duitse, soms min of meer verfranste, plaatsnamen en geografische aanduidingen. Ook de kerkelijke architectuur en de traditionele huizenbouw sluit aan bij die van het Rijnland en met name die in Baden.
Religie.
De Elzas is van oudsher een regio waar het protestantisme wortel heeft geschoten, al is het aandeel protestanten in de bevolking in de loop der eeuwen gedaald. Dit ging van 30% in de 16e eeuw naar 17% aan het begin van de 21e eeuw.
Eten.
De Elzasser keuken, met een sterke Zuid-Duitse invloed, bestaat uit stevige kost, aangepast aan de lange, donkere en koude winters.

</doc>
<doc id="38091" url="https://nl.wikipedia.org/wiki?curid=38091" title="Ludwig Boltzmann">
Ludwig Boltzmann

Ludwig Eduard Boltzmann (Erdberg voorstad van Wenen, 20 februari 1844 – Duino-Aurisina bij Triëst, 5 september 1906) was een natuur- en wiskundige uit Oostenrijk-Hongarije.
Biografie.
Boltzmann werd geboren als zoon van Ludwig George Boltzmann, een belastingambtenaar, en Katharina Pauernfeind. Zijn ouders kwamen uit de gegoede Weense middenklasse; zelf kreeg hij een gedegen opleiding. Hij studeerde wis- en natuurkunde aan de universiteit van Wenen. Hij legde zich zijn hele leven toe op wat nu de kinetische gastheorie wordt genoemd.
In 1866 promoveerde hij onder Jožef Štefan met een proefschrift over de kinetische energie van gassen. Na zijn promotie bleef hij twee jaar aan als Štefans assistent; het was ook Štefan die Boltzmann in contact bracht met het werk van Maxwell. Hij was zijn tijd vooruit als grondlegger van de statistische thermodynamica en werd naar zijn idee daarom niet altijd door iedereen begrepen en gewaardeerd. Hij bracht het overigens wel op 25-jarige leeftijd tot hoogleraar in de theoretische fysica aan de universiteit van Graz, aan diverse andere universiteiten en ten slotte aan die van Wenen. Daar onderwees en inspireerde hij Lise Meitner, die uiteindelijk de eerste verklaring van kernsplitsing gaf.
Ludwig Boltzmann leed aan een bipolaire stoornis. Tijdens een vakantie aan de Adriatische kust pleegde hij in een depressieve fase op 62-jarige leeftijd zelfmoord door zich aan het raamkozijn te verhangen. Hij was gehuwd met de wis- en natuurkundelerares Henriette von Aigentler (1854-1938). Uit dit huwelijk werden twee zonen (Ludwig Hugo en Arthur Ludwig) en drie dochters (Henriette, Ida en Elsa) geboren. Een van zijn dochters voltooide als een van de eerste vrouwen net als Lise Meitner in twee jaar het gymnasium in Wenen, welke opleiding toegang gaf tot een universitaire studie.
Werk.
Boltzmannvergelijking.
Toen hij 24 jaar oud was en nog aan de universiteit van Wenen studeerde, leidde hij de snelheidsverdeling van gasmoleculen in een verdund gas af met behulp van klassieke mechanische bewegingsvergelijkingen. Deze verdeling was al eerder afgeleid door de Schot James Clerk Maxwell, maar Boltzmann verscherpte die met betrekking tot de statistische onafhankelijkheid van de snelheidsverdelingen van de verschillende vrijheidsgraden van moleculaire beweging. Heden ten dage is deze snelheidsverdeling voor moleculen in een ideaal gas bekend als de Maxwell-Boltzmann-verdeling.
De Boltzmannvergelijking beschrijft de dynamica van een ideaal gas en luidt:
met
Wet van Stefan-Boltzmann.
In 1884 leidde hij de elektromagnetische warmtestralingswet van Stefan-Boltzmann theoretisch af. Deze was reeds experimenteel ontdekt door zijn leermeester Jožef Štefan. Boltzmann toonde aan dat de totale hoeveelheid uitgestraalde energie evenredig moest zijn met de vierde macht van de absolute temperatuur.
Entropie.
Beroemd is zijn entropievergelijking, waarin hij via de natuurconstante "kB" = 1,380658(12) × 10−23 J/K – de constante van Boltzmann – de macroscopische thermodynamische grootheid entropie "S" (ook wel gereduceerde warmte genoemd) in een evenwichtstoestand koppelde aan het aantal microscopische toestanden (dus rangschikkingen van moleculen) waarin een systeem kan verkeren in een gegeven macroscopische toestand:
Hieruit is te verklaren waarom een systeem dat uit evenwicht is, streeft naar maximale entropie en daarmee in evenwicht is: de evenwichtstoestand is de waarschijnlijkste toestand.
Later werd deze natuurconstante door Nobelprijswinnaar Max Planck de Boltzmannconstante genoemd.
De entropievergelijking staat als eerbetoon op de grafsteen van Boltzmann in Wenen vermeld.

</doc>
<doc id="38092" url="https://nl.wikipedia.org/wiki?curid=38092" title="Uithuizen">
Uithuizen

Uithuizen (Gronings: "Oethoezen") is de hoofdplaats van de gemeente Het Hogeland in de Nederlandse provincie Groningen. De plaats ligt op het Hogeland, aan het uiteinde van het Boterdiep.
De naam Uithuizen betekent "huizen uit de wierde", dat wil zeggen de eerste huizen die niet op, maar naast de wierde Brunwerd zijn gebouwd. Brunwerd kreeg hierdoor de naam Oldorp (het oude dorp). De kern van Uithuizen bestaat uit een langgerekte wierde die vanouds Oprijp werd genoemd. Bij Uithuizen hebben de steenhuizen en borgen Almersma, Aylbada, Engersum, Ringeweer en Takuma gestaan. De belangrijkste borg was echter de nog altijd bestaande Menkemaborg.
Uithuizen is over de weg onder meer bereikbaar via de provinciale wegen 363 en 999. Ook beschikt het dorp over een treinstation aan de spoorlijn van Groningen naar Eemshaven.
Tot 1979 was Uithuizen een zelfstandige gemeente.
Voormalige gemeente.
Tot 1979 was Uithuizen de hoofdplaats van een gelijknamige gemeente, waartoe ook de dorpen, gehuchten en buurtschappen Bovenhuizen, Katershorn, 't Lage van de Weg, Moeshorn, Oldorp, Oudedijk en Valom (gedeeltelijk) behoorden. Bij een gemeentelijke herindeling in 1979 werd de gemeente Uithuizen opgeheven en met de gemeente Uithuizermeeden samengevoegd tot Hefshuizen. Deze gemeente werd in 1992 hernoemd naar Eemsmond. Sinds 2019 is Uithuizen onderdeel (en bestuurscentrum) van de fusiegemeente Het Hogeland.

</doc>
<doc id="38093" url="https://nl.wikipedia.org/wiki?curid=38093" title="Islam van A tot Z">
Islam van A tot Z

0-9.
99 Schone Namen van God
A.
Abbasiden -
Abdul Basit -
Abd -
Aboe Bakr -
Abu Hanifa -
Abrahamitische religie -
Adab -
Adam -
Afschaffingsleer -
Aga Khan -
Ahad -
Ahl al-Bayt -
Ahmadiyya -
Aïsja -
Ajjoebiden -
Akbariyya
Al-Andalus -
Al-Aqsamoskee -
Al-Azhar Universiteit -
Al-Djoedie -
Al-Masjid al-Haram -
Alawieten -
Alawiyya -
Alevieten -
Alhamdulillah -
Almohaden -
Almoraviden -
Ali -
Ali ar-Rida -
Allah -
Allahu Akbar (islam) -
Amgariyya -
Aminah bint Wahab -
Ansaar -
Arabische Liga -
Arabieren -
Arabisch -
Asjoera -
Asr -
Ayat -
Ayatollah -
Ayyub (Job) -
Azan -
Aâbid -
Aïssawiyya
B.
Babak -
Badawiyya -
Bagdad -
Bahira-legende -
Barzakh -
Basmala -
Bat Ye'or -
Bayano -
Bedoeïenen -
Begraafplaats -
Bekering -
Beknopte chronologie van de islam -
Berbers -
Besnijdenis -
Bid'ah -
Bilqis (koningin van Sheba) -
Boerka -
Boodschapper -
Buraq
C.
Cartoons over Mohammed in Jyllands-Posten -
Centraal Comité voor Ex-moslims -
Chador -
Chinguetti -
Contact Groep Islam
D.
Dag des oordeels -
Damascus -
Dar al-harb -
Dar al-islam -
Darqawiyya -
Dawud (koning David) -
Demon -
Derwisj -
Dhabiha -
Dhimmi -
Dhuhr -
Djibriel -
Djinn -
Druzen -
Duivelsverzen
E.
Emir -
Engel
F.
Fajr -
Fakir -
Fard -
Fatih-moskee (Amsterdam) -
Fatih-moskee (Istanbul) -
Fatima -
Fatimiden -
Fatwa -
Feest- en gedenkdagen -
Feminisme (islam) -
Fiqh -
Fitna -
Front Pembela Islam -
Fundamentalisme (islam)
G.
Mark A. Gabriel -
Gabriël -
Gebedskleed (islam) -
Geboortejaar van Mohammed -
Geschiedenis van de islam -
Geschiedenis: Beknopte chronologie islam -
Geschiedenis: Verspreiding islam (632-661) -
Ghusl -
Gnawa -
God (monotheïsme) -
Gouden Moskee -
Granada (rijk) -
Gus Dur
H.
Hadith -
Hadj -
Hadji -
Haadjar (Hagar) -
Halal en haram -
Halalhypotheek -
Hamas -
Hanafieten -
Hanbalieten -
Hanif -
Haroen ar-Rashid -
Hasjemieten -
Hezbollah -
Hidjra -
Hizb ut-Tahrir -
Hoessein -
Mohammad Amin al-Hoesseini -
Homoseksualiteit (islam) -
Hoofddoek -
Hud (profeet)
I.
Ibadisme -
Iblis -
Ibn Ishaq -
Ibrahim (Abraham) -
Iftar -
Imam -
Imam Ali -
Imam Alimoskee -
Imam Hoessein -
Imamieten -
Indjil -
InFocus -
Indjil -
Insha'Allah -
Iqamah -
Iqra TV -
Isa (Jezus) -
Isha -
Yusuf Islam -
Islam -
Islam &amp; Dialoog -
Islam en homoseksualiteit -
Islam en mensenrechten -
Islam in China -
Islam in Griekenland -
Islam in Nederland -
Islam in Saoedi-Arabië -
Islam in West-Europa -
Islamic Propagation Centre International -
Islamiet -
Islamisme -
Islamitisch bankieren -
Islamitische architectuur -
Islamitische filosofen -
Islamitische heilige boeken -
Islamitische jaartelling -
Islamitische Jihad -
Islamitische kalender -
Islamitische kunst -
Islamitische Ontwikkelingsbank -
Islamitische organisaties -
Islamitische republiek -
Islamitische universiteit van Medina -
Islamofobie -
Ismaïl -
Isma'ilisme -
Israël -
Istanboel -
Istihlal -
Ithna ashri -
Izaäk
J.
Jadid -
Jafari -
Jahiliyya -
Hans Jansen (arabist) -
Jeruzalem -
Jihad -
Jizya -
Fawaz Jneid
K.
Ka'aba -
Kalam (islam) -
Kalief -
Kalifaat -
Kalifaat Córdoba -
Kalifaat van de Fatimiden -
Karbala -
Khadija -
Hazrat Inayat Khan -
Irene Zubaida Khan -
Khatib -
Khawarij -
Ruhollah Khomeini -
Khutbah -
Aboe Yoesoef ibn Ishaaq al-Kindi -
Kitab at-ta'arruf -
Kizilbasj -
Koefa -
Koefisch schrift -
Koran -
Kritiek op de islam -
Kruistochten
L.
Laatste oordeel -
Osama bin Laden -
Lahore Ahmadiyya Beweging -
Laylat al-Qadr -
Lijst van islamitische feest- en gedenkdagen -
Lijst van islamitische organisaties -
Lijst van islamitische termen in het Arabisch -
Lijst van instellingen voor islamitisch onderwijs in Nederland -
Lijst van moskeeën in Nederland -
Lijst van soera's -
Lijst van tariqas
M.
Madhhab -
Madrassa -
Magrib -
Mahdi -
Mahdi-leger -
Makruh -
Malikieten -
Mammelukken -
Maryam (Maria) -
Matsayit Klang -
Matsayit Kru Ze -
Mawlid an-Nabi -
Medina -
Medinaanse soera's -
Mekka -
Mekkaanse soera's -
Mensen van het Boek -
Mensenrechten (islam) -
Mescidi Aksamoskee (Den Haag) -
Messias -
Metgezellen -
Metgezellen van de Grot -
Mezquita -
Mihrab -
Milli Görüş -
Minaret -
Minbar -
Moedjahedien
Moefti -
Moesa al-Kazim -
Mogolrijk -
Mohammed -
Mohammed Abduh -
Mohammed al-Mahdi -
Mohammed in de film -
Mohammedaan -
Molla -
Monotheïsme -
Moren -
Moskee -
Moskee, Rode -
Moskee van Aleppo -
Moskee van al-Hakim -
Moskee van Mohammed Ali -
Moskee van Omar -
Moskee van de Sjah -
Moskee van Xi'an -
Moslim -
Moslima -
Moslimbroederschap -
Moslimfundamentalisme -
MSV Nijmegen -
Mudawana -
Muezzin -
Muhajirun -
Muharram -
Mullah -
Munkar
Muqaddam -
Musa (Profeet)
N.
Nachtreis -
Nahdlatul Ulama -
Najaf -
Nakir -
Naskh -
Nation of Islam -
Nazar -
Nederlandse Islamitische Omroep -
Nederlandse Moslim Omroep -
Niet-moslim -
Nikab -
Nikahu al-mut'ah -
Nuh (Noach) -
An-Nur an-Na'im moskee -
Nur ul-Ihsaan moskee
O.
Oelema -
Oemma -
Oethman ibn Affan -
Offerfeest -
Omajjaden -
Omar ibn al-Chattab -
Oordeel -
Organisatie voor Islamitische Samenwerking - 
Osman I -
Ottomaanse Rijk
P.
Palestina -
Pangoeloe -
Perzen -
Profeet
Q.
Qadar -
Qadi -
Al Qaida -
Qibla -
Qoeraisj -
Qom -
Quba-moskee
R.
Raad van Hoeders (Iran) -
Abdul Rahman -
Ramadan -
Recitatie -
Reconquista -
Regensburg lezing -
Religie -
Religieus/Hoogste leider van Iran -
Relikwie -
Ridda -
Roeh Al-Qoedoes -
Rotskoepel(moskee) -
Rustamiden -
Rijadus Salichin
S.
Sahaba -
Safawiden -
Saladin -
Salafiyya -
Salafisme -
Salah -
Salat (gebed) -
Salih -
Sallallahu alaihi wa sallam -
Sally Mursi -
Saracenen -
Satan -
Saum -
Sayyid -
Seltsjoeken -
Serat Yusup -
Shadiliyya -
Sjahada -
Shaitan -
Sharia -
Ali al-Sistani -
Siyam -
Sjafisme -
Sjarief -
Sjarief van Mekka -
Sjeik -
Sjiieten per land -
Sjiisme -
Slag bij Badr -
Slag bij Hittin -
Slag bij Khaybar -
Slag bij Poitiers (732) -
Slag bij Uhud -
Slag bij de Gracht -
Christiaan Snouck Hurgronje -
Soefisme -
Soennah -
Soennisme -
Soera -
Soera's (lijst) -
Stichting Islamitisch Begrafeniswezen -
Stichting Yoesuf -
Stromingen in de islam -
Submission -
Suhuf-i-Ibrahim -
Suikerfeest -
Sultan -
Syriërs
T.
Mahmoud Mohammed Taha -
Takfir -
Takfirieen -
Takiyya -
Taliban -
Tasawwoef -
Tasbih -
Tawheed, Stichting El
Tawhied -
Tayammum -
Tekké -
Tempelberg -
Terach -
Terroristische aanslagen op 11 september 2001 -
Thaghoet -
Theocratie -
Tombe van Eva -
Turken
U.
Unie van Islamitische Rechtbanken -
Universele islamitische verklaring van mensenrechten
V.
Verdrag van Medina -
Vereniging van Imams in Nederland -
Urbain Vermeulen -
Verspreiding islam (632-661) -
Vlakte van Arafat -
Vijf zuilen van de islam -
Volksislam -
Vrijdagmoskee -
Vrijdagmoskee van Delhi -
Vrijdagmoskee van Isfahan
W.
Amina Wadud -
Wahabisme -
Abdurrahman Wahid -
Waqf -
Wudu
Y.
Sami Yusuf -
Serat Yusup
Z.
Zaboer -
Zakat -
Zamzam -
Zaouïa -
Ayman al-Zawahiri -
Zeveners -
Zuilen van geloof -
Zulfikar -
Zwarte Steen

</doc>
<doc id="38094" url="https://nl.wikipedia.org/wiki?curid=38094" title="Extreme High Frequency">
Extreme High Frequency



</doc>
<doc id="38095" url="https://nl.wikipedia.org/wiki?curid=38095" title="Boltzmann">
Boltzmann



</doc>
<doc id="38096" url="https://nl.wikipedia.org/wiki?curid=38096" title="Zwanenbloem">
Zwanenbloem

De zwanenbloem ("Butomus umbellatus") is een moerasplant met roze bloemen uit de zwanenbloemfamilie. Het is de enige soort in deze familie. De bloem heet zwanenbloem omdat de stampers een vorm hebben die sterk lijkt op sierlijke zwaantjes. De zes stampers hebben aan de voet nectarklieren. 
De stengels van de plant bevatten overlangse luchtkanalen om de wortels van zuurstof te voorzien en zijn onderaan driehoekig van vorm, waardoor de planten stevig in het water staan. Aan de bovenkant wordt de stengel plat met een verdikt midden en scherpe randen. De wetenschappelijke geslachtsnaam "Butomus" (samenstelling van "βοῦς"=rund en "τέμνω"=snijden) verwijst naar de zwaardvormige bladeren.
Het feit dat de zwanenbloem in Nederland wettelijk beschermd is geweest tot eind 2016, betekent niet dat de plant zeldzaam is, integendeel, op de kleigebieden in Nederland is hij algemeen. De plant groeit vaak in sloten die jaarlijks worden geschoond. Hij heeft er echter niet veel van te lijden omdat deze schoonmaakbeurten zijn leefmilieu in stand houden. De zwanenbloem groeit in voedselrijk water. Wanneer de plant opduikt te midden van allerlei zeldzame planten in relatief voedselarm water, is dat het teken dat het water voedselrijk aan het worden is en dat de specialisten uit een dergelijk milieu zullen gaan verdwijnen. In Nederland is de plant vanaf 1 januari 2017 niet meer wettelijk beschermd.
De zwanenbloem wordt veel bezocht door graafwespen.
De zwanenbloem is als exoot geïntroduceerd in de Verenigde Staten van Amerika. De plant wordt daar 'flowering rush' en 'grass rush' genoemd en gedijt daar te goed.

</doc>
<doc id="38097" url="https://nl.wikipedia.org/wiki?curid=38097" title="F-blok">
F-blok

Het f-blok is een verzamelnaam voor die elementen in het periodiek systeem waar de f-subschil wordt opgevuld. Het zijn de lanthaniden (4f subschil) en actiniden (5f subschil).

</doc>
<doc id="38098" url="https://nl.wikipedia.org/wiki?curid=38098" title="Bronstijd">
Bronstijd

De bronstijd (ca. 3000 tot 800 voor Christus) is de periode die in het drieperiodensysteem volgde op het neolithicum.
De technische kennis van de metaalbewerking, inclusief die van brons, ontstond in het Midden-Oosten. Daar werd brons sinds ca. 3000 v.Chr. gebruikt. Deze kennis heeft zich vandaaruit geleidelijk verspreid over Europa.
In Centraal-Europa is er tussen de nieuwe steentijd en de bronstijd nog een kopertijd te onderscheiden. In Nederland zijn uit deze periode wel enige koperen voorwerpen gevonden, maar dit waren uitzonderingen.
Brons verving gedurende de bronstijd geleidelijk vuursteen als materiaal voor gereedschap en wapens en werd ook gebruikt voor sieraden en enkele uitzonderlijke beelden. De oudste overgebleven voorwerpen van brons waren voornamelijk bijlen, en ook enkele dolken, stafdolken en sieraden zoals armbanden. Brons werd langzaam algemener, en steeds meer soorten metalen voorwerpen kwamen in gebruik.
Voorbeelden van bronzen voorwerpen:
Sommige van de oudste bekende verhalen, zoals de Ilias, de Odyssee, delen van de Bijbel en het Gilgamesj-epos spelen zich in de bronstijd af.
De bronstijd wordt opgevolgd door de ijzertijd.
Datering.
In verschillende streken vond brons niet tegelijk ingang en de exacte datering van de bronstijd kan dus per land of zelfs per streek variëren. Zo was er, getuige de vondsten, duidelijk meer sprake van bronsgieten in Drenthe dan in de rest van Nederland. Mogelijk kwam dit doordat er een pan-Europese handelsweg liep over de Drentse heuvelrug naar de barnsteenrijke Oostzeekust.
Midden-Oosten.
In het Midden-Oosten valt de bronstijd al in de historische periode. In plaats van "vroege" of "late bronstijd" gebruikt men dan ook de historische culturen ter indeling. Ze duurde van omstreeks 3500 tot rond 1000 v.Chr. Na een periode van oorlog en verval begon daar de ijzertijd.
Mesopotamië.
Brons werd voor het eerst gebruikt in de late Urukperiode (±3500 v.Chr.) van Soemer. De bronstijd eindigde met de val van het Midden-Assyrische Rijk.
Levant.
De Levant lag tijdens de bronstijd ingeklemd tussen de grootmachten van Mesopotamië, Anatolië en Egypte en was politiek versplinterd.
Afrika.
Egypte.
Het eerste echte brons wordt gevonden onder Chasechemoey (2734 - 2707 v.Chr.), de laatste farao van de 2e dynastie van Egypte. Brons bleef echter zeldzaam wegens gebrek aan ertsvoorraden. De bronstijd eindigde met het einde van het Nieuwe Rijk.
Nubië.
Bewijzen voor bronsgieten zijn gevonden in Kerma, gedateerd op 2300–1900 v.Chr. Het koninkrijk Kerma was een belangrijke handelspartner van Egypte.
Sub-Saharaans Afrika.
De bewijzen voor een aparte bronstijd in Sub-Saharaans Afrika zijn gering. Men gaat er meest van uit dat in de meeste gebieden brons en ijzer tegelijkertijd ingevoerd zijn.
Zuid-Azië.
In Zuid-Azië begon de bronstijd met de Indusbeschaving (vanaf ca. 3300 v.Chr.) en duurde tot de Vedische tijd (ca. 1400 v.Chr.). Evenals het neolithicum drong dit echter niet door tot Zuid-India, dat omstreeks 1400 v.Chr. rechtstreeks van het epipaleolithicum naar de ijzertijd overging.
Europa.
De eerste bronstijdcultuur van Europa is de Majkopcultuur ten noorden van de Kaukasus (ca. 3700-2500 v.Chr.). Hier werd ook het oudste bronzen zwaard ter wereld gevonden. De Majkop-elite gebruikte waarschijnlijk paarden in de oorlogvoering. Het gebruik van brons werd overgenomen door de (deels) nomadische Jamnacultuur van Zuid-Rusland. Volgens de koerganhypothese leidde deze combinatie van ruitercultuur en metallurgie tot de verspreiding van de Indo-Europeanen.
De vroege expansie van de Indo-Europeanen naar Midden- en West-Europa bracht echter niet gelijk een volledige bronstechnologie. Koperen voorwerpen worden al wel verspreid gevonden, en men spreekt daarom van de Europese kopertijd. Belangrijk voor de verspreiding van de vroege metallurgie was de klokbekercultuur. 
Vanaf omstreeks 2500 v.Chr., de periode waarin de klokbekercultuur zich in Portugal ontplooide en de Levantijnse invloed in de Egeïsche regio groter werd, bereikte vanuit de Kaukasus en via de steppeculturen de techniek om brons te produceren Midden-Europa, met de eerste centra in het Karpatenbekken. Oorspronkelijk werd zoals in de Kaukasus arseen gebruikt, later vooral tin.
Na de ontdekking van tinertsen in de Karpaten en het Ertsgebergte ontstond er een levendige handel in brons over geheel Europa. De klokbekercultuur was een belangrijk element in de ontwikkeling van de metallurgie in het Iberisch schiereiland en het ontstaan van de eerste bronstijdculturen op de Britse Eilanden, zoals de Wessexcultuur. In Spanje ontstond de El Argarcultuur (2200 tot 1550 v.Chr.).
Nederland.
De bronstijd in Nederland kan worden onderverdeeld in:
De grondstoffen voor brons, koper- en tin-erts, komen niet voor in Nederland. Al het brons moest dus worden geïmporteerd. Veel geschikte ruilmiddelen waren niet aanwezig. Mogelijk werden barnsteen en zout als ruilmiddel gebruikt. Deze werden dan geruild tegen kant-en-klare producten of tegen bronsschroot. Van opgebruikte voorwerpen werden lokaal weer nieuwe voorwerpen gegoten. 
België.
Typisch voor de eindfase van de bronstijd is het fenomeen van de depotvondsten, zoals het bronsdepot van Heppeneert, die een rituele betekenis hadden.
Frankrijk.
In februari 2022 deden lokale amateurarcheologen 20 m onder de grond een grote archeologische ontdekking. bij La Rochefoucauld, bij Bordeaux, werd een grafgrot ontdekt uit de bronstijd (2200-800 v.Chr.) In de grot zijn restanten van mensen en afdrukken van kindervoeten in de modder gevonden en bewijs dat mensen vlees aten. De grot raakte zo'n 2500 jaar geleden, mogelijk door een aardverschuiving, afgesloten.
Scandinavië.
Het aan de Oostzeekusten gevonden barnsteen was een gewild ruilmiddel dat tot in het Middellandse Zeegebied verhandeld werd. De Noordse bronstijd (1700 - 500 v. Chr.) beleefde hierdoor, ondanks de schaarste aan ertsen, een grote bloei. 
China.
De eerste bronstijdculturen op het grondgebied van het huidige China vindt men in het uiterste noordwesten. De Xemirxekcultuur in Dzjoengarije toont duidelijke invloeden vanuit het westen. Via de Hexicorridor bereikte de bronsmetallurgie het Chinese hartland. Het oudste daar gevonden bronzen artefact is een waarschijnlijk uit het westen geïmporteerde dolk op een site van de Majiayaocultuur. 
De Chinese bronstijd wordt meestal gedefinieerd als de periode van 2000 tot 771 v.Chr., beginnende tijdens de Erlitoucultuur (Xia- en Shang-dynastie) tot het einde van de Westelijke Zhou-dynastie. Een duidelijke overgang naar een ijzertijd is er echter niet. 
Amerika.
Hoewel er met name in Zuid-Amerika ook een metallurgische traditie was en zelfs lokaal brons geproduceerd werd, heeft dit nooit de ingrijpende economische en maatschappelijke gevolgen gehad als in de Oude Wereld. Voor de precolumbiaanse periode van Noord- en Zuid-Amerika worden dan ook andere indelingen gebruikt.

</doc>
<doc id="38099" url="https://nl.wikipedia.org/wiki?curid=38099" title="IJzertijd">
IJzertijd

De ijzertijd is de periode van de prehistorie die volgde op de bronstijd en gekenmerkt werd door het gebruik van ijzer. De naam ijzertijd duidt op het veelvuldig gebruik van ijzer bij het maken van metalen voorwerpen. IJzer heeft diverse voordelen ten opzichte van brons. Brons is harder, dus beter geschikt voor wapens en gereedschap, maar de grondstof voor ijzer komt op veel meer plaatsen voor.
IJzer was lange tijd een weinig gebruikt metaal omdat het weinig als vrij metaal in gedegen vorm voorkomt, in tegenstelling tot koper. Oorspronkelijk kende men daarom alleen het meteoritisch ijzer, een zeldzaamheid. Het duurde lang voordat men leerde het metaal uit zijn erts vrij te maken.
De voordelen zorgden ervoor dat bij voorkeur ijzer werd gebruikt voor allerlei wapens (vooral het zwaard) en gereedschap. Brons bleef echter belangrijk voor sieraden en siervoorwerpen (vooral armbanden en paardentuig).
De IJzertijd moet niet worden verward met de IJzeren Eeuw, al heeft het Nederlandse woord "eeuw" (net als het Franse "siècle") een dubbele betekenis die van oudsher ook naar "tijd" kan verwijzen, in tegenstelling tot bijvoorbeeld het Engels ("age", "century").
Periodisering.
Wereldwijd is er geen eenduidige ijzertijd vast te stellen. De exacte periode waarin mensen ijzer begonnen te gebruiken was afhankelijk van hun cultuur en geografische locatie. In de praktijk wordt de term gebruikt voor de relevante periodes in Europa en West-Azië, waarbij een groot gedeelte van West-Azië zich al in de historische tijd bevond. Ook voor China wordt de term weinig gebruikt. Afrika ten zuiden van de Sahara maakte zijn eigen ontwikkeling door die nog weinig onderzocht is, en ook in Precolumbiaans Amerika werd weliswaar plaatselijk ijzer geproduceerd maar van een ijzertijd kan men daar niet spreken.
In Griekenland, de Levant en India begon de ijzertijd het vroegst, rond 1200 v.Chr. De overgang van de bronstijd naar de ijzertijd ging in het oostelijke Middellandse Zee-bekken gepaard met grote politieke verschuivingen.
IJzertijd in Europa.
In Midden-Europa wordt het begin van de ijzertijd gedateerd op circa 800 v.Chr. en de overgang, onder zogenaamde Thraco-Cimmerische invloeden uit de oostelijke steppen, van de late bronstijd-urnenveldencultuur naar de Hallstattcultuur. 
IJzertijd in België en Nederland.
In België en het zuiden van Nederland werden ijzeren voorwerpen gangbaar omstreeks 700 v.Chr., terwijl Noord-Nederland achterbleef: daar waren ijzeren speerpunten en paardenbitten in een graf uit de 6e eeuw v.Chr. op het Holtingerveld bij Havelte de vroegste sporen. De ijzertijd eindigde hier toen de Romeinen naar de Lage Landen kwamen (circa het begin van onze jaartelling). 
Typische elementen uit de ijzertijd die in mindere mate of helemaal niet voorkwamen in de bronstijd zijn:
Omdat ijzer veel sneller corrodeert dan brons of koper, zijn veel ijzeren voorwerpen die niet toevallig onder zeer gunstige omstandigheden in de bodem lagen nagenoeg volledig vergaan.
Via handel kwamen er nog andere voorwerpen naar Nederland. Opvallend zijn de zogenaamde bronzen "situlae" (emmers) die in Centraal-Europa werden gemaakt om wijn te mengen met water (een typisch Romeins/Grieks gebruik). Er zijn in Nederland negen exemplaren gevonden. Een vorstengraf bij Oss (ongeveer 500 v.Chr.) bevatte bijzondere grafgiften en is een van de grootste dat ooit in West-Europa is gevonden (52 meter doorsnede).

</doc>
<doc id="38100" url="https://nl.wikipedia.org/wiki?curid=38100" title="Lijst van ISO-normen">
Lijst van ISO-normen

Hieronder staat een niet-volledige lijst van normen die vastgelegd zijn door de ISO.

</doc>
<doc id="38101" url="https://nl.wikipedia.org/wiki?curid=38101" title="Ijzertijd">
Ijzertijd



</doc>
<doc id="38102" url="https://nl.wikipedia.org/wiki?curid=38102" title="Jodendom van A tot Z">
Jodendom van A tot Z

A.
Aäron -
Aartsvader -
Jitschak Abarbanel -
Abraham -
Achenebbisj -
Adar -
Adar 2 -
Agada -
Rabbi Akiva -
Alia (jodendom) -
Amos -
Antisemitisme -
Antizionisme -
Antwerpen, Joods -
Aramees -
Ark van het Verbond -
Ark van Mozes -
Ark van Noach
Av
B.
Ba'al tesjoewa -
Babylonische ballingschap -
Bagel -
Bajes -
Bamidbar -
Bar mitswa -
Bat mitswa -
Beet Dien -
Beet midrasj -
Beis Yaakov -
Belz (chassidische gemeenschap) -
Eliëzer Ben-Jehoeda -
Tamarah Benima -
Beracha -
Bergen-Belsen -
Beresjiet -
Beta Israël -
Bima (synagoge) -
Bomenfeest -
Borsjt -
Briet mila (besnijdenis) -
David Brodman
C.
Challe -
Chanoeka -
Chanoekia -
Charedisch jodendom -
Charoset -
Chassidisch jodendom -
Chatoena -
Chazan -
Cheider -
Chesjvan -
Choemash -
Choepa
D.
Dibboek -
Daniël (boek) -
David -
Dewariem -
Dode Zee-rollen
E.
Edah HaChareidis -
Efraïm -
El-Ghriba -
Elia -
Elisa -
Mordechai Eliyahu -
Eloel -
Eroew -
Essenen -
Esther -
Lou Evers -
Raphael Evers -
Exodus -
Ezechiël -
Ezra
F.
Farao -
Feestdagen -
Fiddler on the Roof -
Anne Frank
G.
Galle -
Gannef -
Gemara -
Gebedsriemen -
Geintje -
Gefilte fisj -
Genesis -
Geschiedenis van de moderne staat Israël -
Get -
Maurycy Gottlieb -
Grote Verzoendag
H.
Haftara -
Haggai -
Halacha -
Uri Halevi -
Hallel -
Hamansoren -
Haskala -
Hasmoneeën -
Hawdala -
Hebraïcus -
Hebreeuws -
Hebreeuws alfabet -
Hebreeuwse Wikipedia -
Hebron -
Theodor Herzl -
Hillel -
Hogepriester -
Hoteldebotel -
Hooglied -
Hurva-synagoge
I.
Iar -
Ibn Ezra -
Ismaël -
Israël -
Israëlieten -
Isaak (Yitzchak)
J.
Binyomin Jacobs -
Jad -
Jakob (Yaakov) -
Jeruzalem -
Jesjiva -
JHWH -
Jiddisch -
Jiddisch van A tot Z -
Rabbi Jisjmaëel -
Joden -
Jodendom -
Joden in Nederland -
Jodenhaas -
Jodensavanne -
Jodenvervolging -
Joetje -
Jom Ha'atsmaoet -
Jom Hazikaron -
Jom Jeroesjalajiem -
Jom Kipoer -
Jood -
Joods Antwerpen -
Joods gebed -
Joodse begraafplaats -
Joodse jaartelling -
Joodse maanden -
Joodse muziek -
Joodse vluchtelingen uit de Arabische wereld -
Joodse tempel -
Flavius Josephus -
Jozef -
Jozua -
Judaïst -
Judaïstiek -
Judith
K.
Kabbala -
Kaddisj -
Lody van de Kamp -
Karaïtisch jodendom -
Kasjroet -
Ketoeba -
Keppel -
Kidoesj -
Kislew -
Klezmer -
Koefnoentje -
Kohaniem -
Kollel -
Kol Nidré -
Koosjer -
Harold Kushner
L.
Lag BaOmer -
Land van Israël -
Nicholas de Lange -
Levieten -
Leviticus -
Lijst van Joodse begraafplaatsen in Nederland -
Lijst van orthodoxe rabbijnen -
Loofhuttenfeest -
Jehoeda Löw -
Lubavitch
M.
Ma'ariew (gebed) -
Maduro -
Maimonides -
Makkabeeën -
Jacob Marcus -
Maror -
Mashiach -
Masoreten -
Matse -
Mazzeltov -
Mea Sjearim -
Mediene -
Megillot -
Meier (geld) -
Melacha -
Menasseh Ben Israel -
Menora -
Metaheerhuis -
Mezoeza -
Midrasj -
Mierikswortel -
Mikwe -
Mincha -
Minjan -
Misjna -
Misjnee Tora -
Mitswa -
Mizrachi -
Modern-orthodox jodendom -
Moesaf -
Moheel -
Mokum -
Monotheïsme -
Moré -
Mozes
N.
Natan -
Nazarener -
Nachmanides -
Nationaal-religieus jodendom -
Nederlands Israëlietisch Seminarium -
Nederlands Israëlitisch Meisjesweeshuis -
Nieuw Israëlietisch Weekblad -
Nisan -
Noach -
Noachieden -
Noachisme -
Numeri
O.
Obbene Sjoel -
Obrecht Sjoel -
Omertelling -
Onkelos -
Opperrabbijn
P.
Parasja -
Parochet -
Pentateuch -
Peies -
Pesach -
Pesjer -
Poerim -
Pogrom -
POLIN, Museum voor de Geschiedenis van de Poolse Joden -
Poseek -
Chaim Potok -
Pshevorsk
R.
Rabbijnse literatuur -
Ramsj -
Rasjie -
Religieus zionisme -
Richter -
Roeach Hakodesj -
Rosj chodesj -
Rosj Hasjana -
Rabbijn -
S.
Safed -
Salomo -
Samuel -
Saramacca Project -
Satmar -
Saul -
Sederavond -
Sefardisch orthodox jodendom -Sefardische Joden - 
Sefardische muziek -
Owadja Sforno -
Shoah -
Sidoer -
Simchat Thora -
Sivan -
Sjabbat -
Sjabbatkaarsen -
Sjabbatpaal -
Sjachariet -
Sjalom aleechem -
Sjavoeot -
Sjechina -
Sjeitel -
Sjema -
Sjemoné Esré -
Sjemot -
Sjeva Berachot -
Sjevat -
Sjivve -
Sjoelchan Aroech -
Sjofar -
Sjtreimel -
Sjtetl -
Soeka - 
Soekot -
Awraham Soetendorp -
Jacob Soetendorp -
Synagoge -
Synagoge (Alkmaar) -
Synagoge (Bourtange) -
Synagoge (Delft) -
Synagoge (Elburg) -
Synagoge (Enschede) -
Synagoge (Gouda) -
Synagoge (Groningen) -
Synagoge (Haarlem) -
Synagoge (Leiden) -
Synagoge (Schoonhoven) -
Synagoge (Zwolle) - 
Synagoge van Haaksbergen
T.
Taäniet Ester -
Tabernakel -
Tacheles -
Talliet -
Talmoed -
Tammoez -
Tefilin -
Joel Teitelbaum -
Moshe Teitelbaum -
Tempelberg -
Tempel van Jeruzalem -
Tempel van Salomo -
Tenach -
Tevet -
Toldos Aharon -
Theodor Herzl -
Thora -
Tiberias -
Tien Geboden -
Tiferet Jisrael-synagoge -
Tisja be'Aaw -
Tisjri -
Toe Biesjwat -
Tosefta -
Treife -
Tsedaka -
Tweede Tempel -
Tzanz
U.
Uilenburger Synagoge -
Ur -
Uittocht uit Egypte -
V.
Ies Vorst -
Joël Vredenburg -
Simon de Vries
W.
Wajikra -
Westmuur -
Yitzchok Tuvia Weiss -
Wieberen -
Joseph Wijnkoop
Y.
Yad Vashem
Z.
Lejzer Zamenhof -
Zion -
Zionisme -
Zohar

</doc>
<doc id="38104" url="https://nl.wikipedia.org/wiki?curid=38104" title="Internationale Organisatie voor Standaardisatie">
Internationale Organisatie voor Standaardisatie

De Internationale Organisatie voor Standaardisatie (ISO) is een internationale organisatie die normen vaststelt. De organisatie is een samenwerkingsverband van nationale standaardisatieorganisaties in 163 landen.
De betekenis van de naam ISO.
Om te voorkomen dat de organisatie in elke taal een andere afkorting zou krijgen, heeft de ISO vanaf het begin gekozen voor de aanduiding ISO, afgeleid van het Griekse "isos", wat gelijk betekent.
ANSI.
Het ISO werkt veel samen met het International Electrotechnical Commission (IEC). Samen hebben ze bijvoorbeeld het American National Standards Institute (ANSI) opgericht. Veel standaarden worden ook samen ontwikkeld.
NEN.
Het Nederlands Normalisatie-instituut (NEN) is het nationale orgaan dat de ISO-standaarden en Nederlandse uitgaven daarvan in beheer heeft en zorg draagt voor hun ontwikkeling.
NBN.
De belangrijkste taak van het Bureau voor Normalisatie (NBN) is het uitwerken van normen. Het NBN vertegenwoordigt België in Europees verband als lid van het Comité Européen de Normalisation (CEN) en op wereldniveau als lid van de International Organization for Standardization. Het NBN volgde in 2003 het Belgisch Instituut voor Normalisatie (BIN) op.

</doc>
<doc id="38105" url="https://nl.wikipedia.org/wiki?curid=38105" title="ISO">
ISO



</doc>
<doc id="38106" url="https://nl.wikipedia.org/wiki?curid=38106" title="Jackie Chan">
Jackie Chan

Jackie Chan (Hongkong, 7 april 1954) is een acteur, voormalige stuntman, zanger en kungfudeskundige uit Hongkong die vooral bekend is geworden door de min of meer door hem uitgevonden 'komische kungfu-film'.
Chans eigenlijke namen zijn Fang Shilong (Kantonees: Fôong Sie-Long) 房仕龍 en Chen Jiangsheng (Kantonees: Chan Kwôong-Saang) 陳港生. Hij ziet zichzelf als nakomeling van Fang Xuanling uit de Tang-dynastie.
Hij is gespecialiseerd in komische actiefilms waarin hij altijd de acrobatische stunts zelf uitvoert. Behalve dat hij acteur en stuntman is, regisseert, schrijft en produceert hij veel van zijn films zelf. Ook heeft hij als zanger enkele Chinese platen uitgebracht. Wereldwijd heeft hij miljoenen fans en wordt hij beschouwd als de succesvolste Chinese acteur aller tijden.
Biografie.
Chan kreeg bij zijn geboorte de naam "Kong-sang Chan", en nam later de naam Cheng Long aan. Zijn ouders werkten beiden voor de Franse ambassade in Hongkong. In een interview beschrijft Chan zichzelf als een ondeugend kind.
In de jaren 70 begon Chan met zingen. Vooral in Azië is hij een bekende zanger.
Hij studeerde van 1971 tot 1973 aan de Chinese academie voor dramatiek. Al tijdens zijn studie begon hij te werken als stuntman voor grote filmstudio's als Shaw Brothers en Golden Harvest. In 1977 maakte hij zijn acteerdebuut met een klein rolletje in "Hand of Death". Een kungfu/wushu-film die werd geregisseerd door de toen nog onbekende actiefilmspecialist John Woo.
Chans doorbraak kwam in 1978 met de kungfu-film "Snake in the Eagle's Shadow". Deze werd gevolgd door de nog succesvollere film "Drunken Master". In deze film speelde hij de historische figuur Wong Fei Hung. De film was een groot succes maar ondervond ook veel kritiek: veel kijkers vonden dat Chan de legendarische Wong Fei Hung belachelijk had gemaakt door hem in de film neer te zetten als alcoholist. "Drunken Master" is namelijk een mengsel van kungfu en slapstick, waarbij Wong Fei Hung een techniek uitvindt om tijdens zijn dronkenschap toch te kunnen vechten.
Na "Snake in the Eagle's Shadow" en "Drunken Master" steeg Chans populariteit. Hij regisseerde, produceerde en speelde in "Project A" (1983), die in dat jaar de succesvolste Hongkongfilm aller tijden werd. Het jaar daarop wist hij zijn record te breken met "Armour of God", een film die dat jaar de succesvolste Hongkongfilm was.
Intussen droomde Chan van een Hollywoodcarrière en ondernam hij een poging om daar door te breken. In 1980 speelde hij de hoofdrol in de Amerikaanse lowbudget-actiefilm "Battlecreek Brawl". In 1983 speelde hij een kleine rol in de Amerikaanse actiefilm "The Cannonball Run" en in 1984 speelde hij in de actiefilm "The Protector". Zijn films flopten en Chan kon in Hollywood geen voet meer aan de grond krijgen.
Eenmaal terug in Hongkong beleefde Chan zijn grootste succes met "Police Story" (1985). Deze komische actiefilm was een soort parodie op de "Dirty Harry"-films en was voor velen de ultieme versmelting van Amerikaanse politiefilms en Chinese kungfukomedie. De film kreeg vijf vervolgen.
In de daaropvolgende jaren richtte Chan zijn eigen productiebedrijf op, waarmee hij zelf onafhankelijk van de grote filmstudio's zijn eigen films kon produceren. Tussen 1985 en 1993 maakte Chan ruim 40 films, in veel van deze films speelde hij samen met de Chinese komiek Sammo Hung.
Het werk van Chan werd lange tijd door critici als pulp beschouwd en Chan wilde graag als acteur serieus genomen worden. Daarom maakte hij in 1989 "Miracles". Dit was een historisch drama waar Chan zelf ook in meespeelde. De film was zowel kwalitatief als commercieel een succes en het is de enige film van Chan die geen kungfu-film is. Hij gaf later toe dat hij de film alleen voor de critici had gemaakt.
In 1993 begon Chan voor de tweede maal aan een Hollywoodcarrière, dit keer met meer succes: de Engelstalige actiefilm "" deed het goed. Hetzelfde gold voor "Rumble in the Bronx" (1995). Chan brak definitief door toen hij in 1998 samen met komiek Chris Tucker in "Rush Hour" speelde. Sinds deze film mag hij zich ook in Amerika een filmster noemen.
Privéleven.
Chan is getrouwd en heeft twee kinderen. In 1982 trouwde hij met Lin Feng-Jiao, een actrice uit Taiwan. Een jaar later kregen ze een zoon Jaycee Chan, die inmiddels ook aan acteren doet. In 1999 kreeg Chan een dochter Etta Ng, met Miss Asia 1990, Elaine Ng Yi-Lei.
In China kondigde Chan aan de helft van zijn fortuin na zijn overlijden te doneren aan de Gates Foundation (die opkomt voor arme kinderen). Chans vermogen werd in 2015 geschat op 350 miljoen dollar.
Filmografie.
Alle films waar Chan als "acteur" aan heeft meegewerkt

</doc>
<doc id="38107" url="https://nl.wikipedia.org/wiki?curid=38107" title="Statistische thermodynamica">
Statistische thermodynamica

In de statistische thermodynamica (ook wel statistische mechanica genoemd), worden de fysische eigenschappen van stoffen berekend als een gewogen gemiddelde. Hiermee wordt bedoeld dat aan iedere toestand van een molecuul of een cluster van moleculen een bepaalde waarschijnlijkheid (weegfactor) wordt toegekend en dat hiermee een gemiddelde wordt berekend.
Kansrekening.
De statistische mechanica geeft een wiskundige beschrijving met kansrekening van het macroscopische gedrag van een veel-deeltjes-systeem, waarvan de nauwkeurige beschrijving van de toestandsverandering van elk deeltje afzonderlijk onbelangrijk is. Moleculen met een van de gemiddelde snelheid afwijkende waarde komen minder voor naarmate ze verder afwijken van die gemiddelde snelheid.
Faseruimte en ensemble.
Alle mogelijke combinaties van plaatsen en snelheden kunnen weergegeven worden in een wiskundig object dat faseruimte heet. Deze ruimte heeft twee keer zoveel dimensies als er vrijheidsgraden zijn. Voorbeeld: een systeem dat bestaat uit formula_1 deeltjes zonder afmetingen die vrij bewegen in een driedimensionale ruimte, heeft formula_2 vrijheidsgraden en formula_3 dimensies, omdat in drie onafhankelijke richtingen per deeltje de plaats en de snelheid vrij gekozen kunnen worden.
Een kansdichtheidsverdeling over de faseruimte is een ensemble, waaraan verschillende fysische randvoorwaarden kunnen worden opgelegd. Afhankelijk van die randvoorwaarden onderscheidt men een microcanoniek, canoniek en grootcanoniek ensemble.
De verwachtingswaarden van macroscopische parameters als druk en temperatuur bij een gegeven totale energie kunnen berekend worden als de kansdichtheidverdeling over alle microtoestanden bij een gegeven macrotoestand bekend is. Dit is tenminste het geval als de energie tussen moleculen kan worden overgedragen. In een gas met moleculen vindt de overdracht van kinetische energie plaats op het moment dat de moleculen tegen elkaar botsen. In een vaste stof bepaalt de kristalstructuur de mate en snelheid van energieoverdracht.
In de statistische thermodynamica speelt de Boltzmannconstante formula_4 een belangrijke rol. Ludwig Boltzmann, die als een van de grondleggers van dit vakgebied beschouwd kan worden, introduceerde deze constante om het verband aan te geven tussen het aantal microtoestanden formula_5 behorende bij een bepaalde macrotoestand en de macroscopische grootheid entropie formula_6
Deze constante legt ook een verband tussen de kinetische energie formula_8 per vrijheidsgraad en de temperatuur. Voor een ideaal gas is dit:
waarin formula_10 de absolute temperatuur, formula_11 de massa van een gasmolecuul en formula_12 het kwadratisch gemiddelde van de snelheidscomponent voor één vrijheidsgraad is.
Berekening van eigenschappen.
Een eigenschap, die men, uitgaande van eigenschappen van individuele moleculen (bijvoorbeeld volkomen elastisch botsen, geen interne structuur die energie kan opnemen) op basis van de statistische thermodynamica kan berekenen, is bijvoorbeeld de warmtecapaciteit van een ideaal gas of van een kristal. De berekening van fysische eigenschappen van reële gassen en vloeistoffen met de statistische thermodynamica wordt bemoeilijkt door de ingewikkeldheid van de moleculen en hun onderlinge interacties. De berekening van de waarschijnlijkheden van microtoestanden en van bijbehorende macroscopische grootheden door simulatie van de chaotische beweging van een voldoende groot aantal deeltjes kost veel computerkracht en tijd.
Zo heeft het bijna een eeuw geduurd voordat de eerste 8 viriaalcoëfficiënten voor een vereenvoudigd model van reële gasmoleculen, dat wil zeggen harde bollen, zijn berekend.
Basisbegrippen.
De volgende begrippen zijn fundamenteel:
Centraal staat de entropie van een thermodynamisch systeem (statistische entropie) die gedefinieerd is als
met
Deze vergelijking geldt alleen als elke microtoestand even waarschijnlijk is.
Boltzmannverdeling.
Als het systeem groot is kan de boltzmannverdeling worden gebruikt (deze is een benadering)
Met de dichtheid formula_17 geeft dit:

</doc>
<doc id="38109" url="https://nl.wikipedia.org/wiki?curid=38109" title="Boltzmannconstante">
Boltzmannconstante

De boltzmannconstante of constante van Boltzmann, weergegeven door formula_1 of formula_2, is een natuurkundige constante die zowel het verband aangeeft tussen temperatuur en energie als tussen entropie en waarschijnlijkheid. De constante is naar de Oostenrijkse fysicus Ludwig Boltzmann genoemd, die omstreeks 1900 een belangrijke bijdrage leverde aan de statistische thermodynamica waarin deze constante een belangrijke rol speelt. De waarde werd later door Max Planck vastgesteld; hij kwam uit op 1,346·10−23 J K−1, ongeveer 2,5% lager dan de huidige waarde:
Hierbij is J (joule) de eenheid voor energie en K (kelvin) de eenheid voor temperatuur.
De constante van Boltzmann wordt gebruikt in de snelheidsverdelingswet van Maxwell-Boltzmann. Die geeft de verdeling van de snelheden van de moleculen in een gas weer.
De algemene gasconstante formula_4 is de boltzmannconstante vermenigvuldigd met de constante van Avogadro formula_5. Er kan dan in mol gerekend worden in plaats van in aantallen deeltjes, wat bruikbaarder is in de praktijk. De waarde is 
In een thermodynamisch systeem in evenwicht bij de absolute temperatuur formula_7 volgt uit het equipartitiebeginsel dat de thermische energie gemiddeld gelijk is aan formula_8 per vrijheidsgraad. Voor een beweging in één dimensie is de thermische energie per deeltje formula_8. De gemiddelde thermische energie van een deeltje van een ideaal gas, dat in drie dimensies beweegt zonder interne vrijheidsgraden, is formula_10 . De energie formula_11 bij 300 K, of 27 °C, is 4,14·10−21 J, of 25,9 meV.
Het verband tussen entropie formula_12 (een macroscopische grootheid) en het aantal mogelijke microtoestanden formula_13 behorende bij een gegeven macrotoestand is:
2019.
Volgens de voorgestelde herdefinitie van de basiseenheden, waaronder ook een herdefinitie van de kelvin, heeft de boltzmannconstante van 20 mei 2019 af als exacte waarde 1,380 649·10−23 J K−1 gekregen. 

</doc>
<doc id="38113" url="https://nl.wikipedia.org/wiki?curid=38113" title="Fotografie van A tot Z">
Fotografie van A tot Z

A.
Aandrukplaat -
Hans Aarsman -
Berenice Abbott -
Johannes Abeling - 
Achromaat -
Advanced Photo System -
Advanced Photo System type-C - 
Ansel Adams -
Agfa-Gevaert -
Oscar van Alphen -
Emmy Andriesse - 
James Craig Annan -
Apochromaat -
Diane Arbus -
Artefact -
Asahi Optical Co. Takumar 50mm f/1.4 -
Asahi Optical Co. Takumar 55mm f/1.8 -
Asahi Optical Co. Takumar 55mm f/2 -
Eduard Isaac Asser -
Astrofotografie -
Eugène Atget -
Auschwitz Album - 
Autofocus -
Richard Avedon
B.
Balhoofd - 
Alexander Bassano - 
Bayerfilter - 
Cecil Beaton - 
Martijn Beekman -
Beeldhoek -
Beeldsensor -
Beeldstabilisatie - 
Katharina Behrend - 
Belichting (fotografie) -
Belichtingscompensatie - 
Belichtingsmeter -
Belichtingstijd -
Bernd en Hilla Becher -
Eva Besnyö -
Paul Bessem - 
Bewegingsonscherpte -
Bilora - 
Ilse Bing - 
Carel Blazer - 
Bliksempoeder - 
Karl Blossfeldt -
Blue marble - 
BMP -
Karl Boella - 
Sacha de Boer - 
Jan Bogaerts -
Bolfoto -
Bokeh -
Pieter Johannes de Booijs - 
Rommert Boonstra -
Gustav Borgen - 
Alice Boughton -
Alexandra Boulat -
Guy Bourdin - 
Boxcamera -
Bracketing -
Brandpuntsafstand -
Brassaï -
Charles Breijer - 
George Hendrik Breitner - 
Bridgecamera - 
Anne Brigman -
British Institute of Professional Photography - 
Bulb (fotografie)
C.
Calotypie -
Camera -
Camera Notes -
Camera obscura -
Cameraval - 
Camera Work -
Candid camera - 
Canon -
Canon AE-1 -
Canon EF-lensvatting - 
Canon EOS 1000D -
Canon EOS 300D -
Canon EOS 350D -
Canon EOS 400D -
Canon EOS 40D -
Canon EOS 450D -
Canon EOS 500D -
Canon EOS 50D -
Canon EOS 5D Mark II -
Canon EOS-1D Mark III -
Canon EOS 70D -
Canon EOS 77D -
Canon EOS R -
Canon T90 -
Canon T-serie -
Robert Capa -
Étienne Carjat - 
Lewis Carroll -
Carte de visite -
Henri Cartier-Bresson -
Harriet Chalmers Adams - 
Sarah Choate Sears -
CCD -
Centerfold -
Centraalsluiter -
CHDK -
Chronofotografie -
CMOS -
Collodiumprocedé - 
Compactcamera - 
Compositie (beeldende kunst) -
Contax -
Contessa-Nettel -
Contrast -
Anton Corbijn -
Violette Cornelius - 
Pierre Crom - 
Crop-factor -
Crossprocessing -
Culinaire fotografie - 
Cyanotypie
D.
Daguerreotypie -
Louis Daguerre -
Fred Holland Day -
George Davison -
Carl De Keyzer -
Robert Demachy -
Jean Demmeni - 
Deutsche Fotothek - 
Mary Devens -
Dia (fotografie) -
Diafragma (optica) -
Diafragmagetal -
Diana (fotocamera) - 
Diaporama -
Diaprojector -
Willem Diepraam -
Dieux du Stade - 
Diffusiefilter - 
Digiscoping -
Digitale camera -
Digitale fotografie -
Digital Negative Specification -
Digitale beeldbewerking -
Digitale spiegelreflexcamera -
Rineke Dijkstra -
André Disdéri - 
Documentaire fotografie - 
Burhan Doğançay - 
Robert Doisneau - 
Doka -
Desiree Dolron - 
Donkere kamer -
Colman Doyle - 
DPOF -
František Drtikol -
Rudolf Dührkoop - 
Eugène Durieu - 
Dynamisch bereik -
DX number, DX-code -
E.
Earthrise - 
Eastman Kodak -
Rudolf Eickemeyer jr. -
Eigenface - 
Bernard F. Eilers -
Elektronenflitser - 
Hanna Elkan - 
Ed van der Elsken -
Elliott Erwitt - 
Elliott &amp; Fry -
Ruud van Empel -
Encapsulated PostScript -
EOS -
Erotische fotografie - 
Elliott Erwitt - 
Sake Elzinga - 
Hubert van Es - 
Frank Eugene -
European pressphoto agency - 
Frederick H. Evans -
Exchangeable image file format -
Extensible Metadata Platform
F.
The Family of Man -
FED (camera) - 
F-getal -
Film (cinematografie) -
Filmgevoeligheid -
Filter (fotografie) -
Fisheye-objectief -
Fixeer -
Fixeren -
Flickr -
Flitser -
Flitssynchronisatietijd -
Foam Fotografiemuseum Amsterdam -
Focus stacking -
Fosforplaat -
Foto -
Fotoalbum -
Fotocamera -
Fotochroom - 
Fotoclub -
Fotograaf -
Fotograaf des Vaderlands - 
Fotografie -
Fotografisch Museum - 
Fotogram -
Fotogrammetrie -
Fotomodel -
Fotorolletje - 
fototoestel -
Fotokopiëren -
FotoMuseum (Antwerpen) - 
Fotomuseum Den Haag - 
Fotostrip -
Four Thirds - 
Robert Frank -
Gisèle Freund -
Lee Friedlander -
Fujifilm
G.
Gaatjescamera -
Gammacorrectie -
Gaussobjectief -
Arnold Genthe - 
Geograph Britain and Ireland - 
George Eastman House -
Wilhelm von Gloeden -
Goedeljee -
Nan Goldin -
Gomdruk -
Marnix Goossens -
Helene Goude - 
Graphics Interchange Format -
Grijswaarde -
Groothoekobjectief -
Guy van Grinsven -
Sharbat Gula - 
Andreas Gursky
H.
Bert Haanstra -
Halfkleinbeeld -
David Hamilton -
Gijsbert Hanekroot -
Adelaide Hanscom Leeson - 
Hasselblad - 
Victor Hasselblad -
Hasselblad Award -
Koen Hauser - 
Paul Haviland -
Lady Clementina Hawarden - 
Fred Hazelhoff -
Hugo Henneberg -
Herkadrering - 
Tim Hetherington -
High dynamic range (HDR) -
Maria Hille - 
Lewis Hine - 
Höcker Album - 
Teun Hocks -
Kees Hofker - 
Holga - 
Paul den Hollander -
Frederick Hollyer - 
Holografie -
Hoogtefoto -
Hoya Corporation - 
Clarence Hudson White -
Henri Huet - 
Paul Huf -
Johan Huijsen - 
Johan Huijsser -
Huis Marseille - 
Menno Huizinga - 
Huwelijksfotograaf -
Hydrochinon - 
Hyperfocale afstand
I.
Ilford Photo - 
Image analyzer - 
ImageShack -
Infraroodcamera - 
Infraroodfotografie - 
Corine Ingelse - 
Instagram - 
Invulflits - 
Iphoneografie - 
IPTC -
ISO/ASA -
Isohelie -
Graciela Iturbide -
Joris Ivens -
Wilhelm Ivens
J.
Cor Jaring - 
Joseph Jessurun de Mesquita -
Charles Job - 
Genja Jonas - 
Frances Benjamin Johnston -
Sune Jonsson -
JPEG -
JPEG 2000 -
JPEG LS - 
JPEG Network Graphics
K.
Gerald van der Kaap -
Fritz Kahlenberg - 
Ata Kandó - 
Gertrude Käsebier -
Joseph Keiley -
Richard Kern -
Kerrcel - 
André Kertész - 
Johan van der Keuken -
Carl De Keyzer -
Israël David Kiek -
Kirlianfotografie -
Kleinbeeld -
Kleurfilter -
Kleurtemperatuur -
Knud Knudsen - 
Kodak -
Konica Minolta -
Konica Minolta Dimage 5/7 - 
Kooldruk -
Rudolf Koppitz - 
Alberto Korda - 
Korrel (fotografie) -
Pim Korver - 
Boris Kowadlo - 
Heinrich Kühn - 
Die Kunst in der Photographie -
Kunstenaarsportretten (Jessurun de Mesquita)
L.
David LaChapelle -
Inez van Lamsweerde -
Edwin Land -
Alvin Langdon Coburn -
Dorothea Lange - 
Frans Lanting -
Annie Leibovitz -
Leica -
Frits Lemaire - 
lens -
Rafail Levitski - 
Sergej Levitski - 
Lewis Carroll -
Lex van Rossen Award - 
licht -
Lijst van cameramerken -
Lijst van cameramodellen van Olympus -
Lijst van cameramodellen van Pentax -
Lijst van digitale reflexcamera's van Nikon - 
Lijst van fotografen -
Lijst van persfotografen -
Lijst van straatfotografen - 
Lijst van vrouwelijke fotografen - 
Axel Lindahl - 
Wim van der Linden -
Linhof - 
Gabriel Jonas Lippmann -
Lippmannproces -
Ernst A. Loeb - 
Kadir van Lohuizen -
Lomo -
Lomografie - 
Lomo LC-A - 
Henri de Louw - 
Low dynamic range (LDR) -
Low-keybelichting - 
Lubitel -
Luchtfoto -
Luchtfotografie -
Gebroeders Lumière -
Lunch atop a Skyscraper
M.
Macrofotografie -
Macro-objectief - 
Magnum Photos -
Bertien van Manen -
Manfrotto - 
Robert Mapplethorpe -
Maria Austria Instituut - 
Gustave Marissiaux -
Frédéric Martens - 
Margrethe Mather - 
Steve McCurry - 
Philip Mechanicus -
Ben van Meerendonk - 
Meetzoekercamera -
Megapixel - 
Susan Meiselas - 
Vincent Mentzel -
Jeff Mermelstein - 
Adolf de Meyer -
Mick-A-Matic - 
Microdot - 
Middenformaatcamera -
Minolta AF 70-210mm f/4 -
Léonard Misonne -
Model -
Marcel Molle - 
Yan Morvan - 
Multiple-image Network Graphics -
Nickolas Muray - 
Musée de la photographie (Charleroi) - 
Museum für Fotografie (Berlijn) -
Museum für Photographie (Braunschweig) - 
Eadweard Muybridge
N.
Naaktfotografie - 
Naaktmodel -
Nachtopname -
Nadar - 
Nationale fotocollectie (Nederland) - 
Natuurfotografie -
Nederlands Fotomuseum -
Negatief -
Negatief-positiefprocedé -
Charles Nègre - 
Helmut Newton -
Joseph Nicéphore Niépce -
Nikkor -
Artur Nikodem - 
Nikon Club Nederland - 
Nikon -
Nikon Coolpix 950 -
Nikon Coolpix L110 - 
Nikon Coolpix P80 -
Nikon Coolpix P610 -
Nikon D300 -
Nikon D3000 -
Nikon D3100 - 
Nikon D3X - 
Nikon D4 - 
Nikon D40 -
Nikon D50 -
Nikon D60 -
Nikon D600 - 
Nikon D80 -
Nikon D70s -
Nikon D7000 - 
Nikon D80 -
Nikon DX-formaat - 
Nikonos - 
Ilvy Njiokiktjien - 
Noorderlicht (fotomanifestatie) - 
North American Nature Photography Association -
Mario Nunes Vais
O.
Objectief (fotografie) -
Objectief (optica) -
Objectiefbajonet - 
Objectief met vaste brandpuntsafstand
Oculair -
Ogenbliksfotografie -
Erwin Olaf -
Jacob Olie -
Olympus 35RC -
Olympus Ace -
Olympus C-860L -
Olympus Corporation -
Olympus E-400 -
Olympus E-510 -
Olympus E-520 -
Olympus L-1 -
Olympus OM -
Olympus OM-1 -
Olympus OM-2 -
Olympus Stylus 700 -
Olympus TRIP PANORAMA -
Omkeerfilm -
De Ondergedoken Camera - 
Onderwaterfotografie -
Ontspanvertraging - 
ontwikkelen -
Cas Oorthuys -
Pieter Oosterhuis - 
Open Clip Art Library -
Overheadprojector
P.
Pale Blue Dot - 
Panasonic Lumix DMC-FZ18 -
Panasonic Lumix DMC-FZ5 -
Panoramafotografie -
Panoramio -
Parallax -
Gordon Parks - 
Pasfoto -
Irving Penn -
Pentax -
Pentax *ist D -
Pentax ME-F -
Persfotograaf -
Richard Peter - 
Photo-Secession -
Photobucket - 
Photokina -
Paule Pia - 
Picasa -
PictBridge -
Picturalisme -
Pinhole camera -
Piwigo - 
Pixel -
Plakboek -
Polarisatiefilter -
Polaroid -
Polaroidcamera -
Willem van de Poll - 
Portret -
Portretfotograaf -
William B. Post -
Postmortale fotografie -
Praktica -
Sem Presser -
Pride Photo Award - 
Prix Nadar -
Sergej Prokoedin-Gorski -
Pulitzerprijs voor fotografie - 
Constant Puyo
R.
Raising the Flag on Iwo Jima -
Wiel van der Randen - 
RAW (bestandsformaat) -
Man Ray -
Reflectiescherm -
Regel van derden -
Oscar Gustave Rejlander- 
Tonny van Renterghem - 
Reprocamera -
Resolutie (digitale beeldverwerking) -
Retrofocus- en teleconstructie - 
Léopold Reutlinger - 
Richtgetal -
Leni Riefenstahl -
Lydia Riezouw - 
Jacob A. Riis -
Ringflitser - 
Herb Ritts -
Henry Peach Robinson - 
Rode-ogeneffect -
Rolcamera - 
Rolfilm -
Rollei -
Annelies Romein - 
Röntgenfoto -
Joe Rosenthal -
Lex van Rossen - 
Raymond Rutting
S.
Sebastião Salgado -
August Sander -
Napoleon Sarony - 
Satellietfoto -
Schermzicht (A10) -
Johannes Leendert Scherpenisse - 
Scherptediepte -
Schlierenoptica -
Thomas Schlijper - 
Frederick Scott Archer -
George Seeley -
Selfie - 
Sepia -
Andres Serrano -
Cindy Sherman -
Hans Sibbelee - 
Jeanloup Sieff -
Sinar -
Natalia Skobeeva - 
Sluiter -
Sluitervertraging - 
Edwin Smulders - 
Sociale fotografie - 
Softfocus -
Southworth &amp; Hawes - 
Elmer Spaargaren - 
Speldenprikcamera -
Spiegelreflexcamera -
Spleetsluiter -
Staatsieportret -
Standaardobjectief -
Statief -
Edward Steichen -
Carl Ferdinand Stelzner - 
Stereocamera -
Stereoscopie -
Jacques Stevens - 
Alfred Stieglitz -
Paul Stolk - 
Straatfotografie - 
Paul Strand -
Thomas Struth -
Studio - 
Hiroshi Sugimoto -
Supergroothoekobjectief -
Supermodel -
Francis Meadow Sutcliffe - 
Thomas Sutton - 
Systeemcamera
T.
Kees Tabak -
Krijn Taconis - 
Bjorn Tagemose - 
Tankman - 
Technische camera -
Teleobjectief -
Joop van Tellingen -
Richard Tepe - 
Mario Testino - 
Ellen Thorbecke - 
Through the lens -
Tilt-shiftbewerking - 
Tilt-shiftobjectief - 
Time-lapsefotografie - 
Waldemar Titzenthaler - 
Tussenring -
Tweeogige spiegelreflexcamera
U.
Uitzicht vanuit het raam in Le Gras
V.
Carl Van Vechten -
Verborgen camera -
Vergrotingsapparaat -
Bert Verhoeff - 
View-Master -
Vignettering -
Vlakfilm - 
Teun Voeten - 
Voorwaarde van Scheimpflug -
Voorzetlens - 
Germaine Van Parys
W.
Eva Watson-Schütze -
Hans Watzek -
Weegee - 
Wegwerpcamera - 
Koen Wessing -
Edward Weston - 
Wetenschappelijke fotografie - 
Henry Van der Weyde - 
Clarence Hudson White - 
Wildlifefotografie - 
Anders Beer Wilse - 
George Washington Wilson -
Ad Windig - 
Witbalans -
Walter B. Woodbury -
World Press Photo -
World Press Photo van het jaar - 
David Wilkie Wynfield
X.
XMP
Y.
Yahoo! Photos -
Yann Arthus-Bertrand -
Yashica
Z.
Carl Zeiss -
Zeiss Ikon -
Zelfontspanner -
Zilverbromide -
Zilverchloride - 
Zilveren Camera -
Zilvergelatinedruk - 
Zilverhalogenide -
Zoeker -
Zone-systeem -
Zoom.nl -
Zoomobjectief -
Zwart-wit -
Berend Zweers - 
Ton Zwerver

</doc>
<doc id="38114" url="https://nl.wikipedia.org/wiki?curid=38114" title="Seborga">
Seborga

Seborga is een gemeente in de regio Ligurië in Italië.
Etymologie.
Seborga komt van het Latijnse "Castrum Sepulcri", dat later veranderd werd in "Sepulcri Burgum", daarna in "Serporca", en ten slotte in de huidige naam Seborga.
Geografie.
Seborga ligt in Ligurië, tussen Ventimiglia en San Remo in. De stadstaat Monaco ligt ongeveer 45 km ten westen van Seborga. Seborga is slechts 4 km² groot, telt 2500 inwoners, en is gelegen op 3 km ten noorden van de Middellandse Zee. De hoofdstad, eveneens Seborga geheten, ligt op 522 meter boven zeeniveau, is 4,91 km² groot en heeft 362 inwoners. Ook verblijven er zo'n 2000 buitenlanders.
Vorstendom.
Volgens sommige inwoners is Seborga een Vorstendom. Het zou volgens verder onbekende documenten uit het Vaticaanse archief een leen van het graafschap Ventimiglia zijn geweest. In 1079 zou het een prinsdom van het Heilige Roomse Rijk zijn geworden na overdracht aan de abten van het Benediktijnse klooster van Santo Onorato van Lerins, die het in 1729 als protectoraat aan de koningen van Sardinië-Piemont zouden hebben verkocht. Omdat het in documenten over gebiedsoverdrachten daarna nooit is genoemd zou het vorstendom nog steeds zelfstandig zijn. Inwoner Giorgio Carbone wist voldoende mensen hiervan te overtuigen en hij werd in 1963 tot prins van Seborgo gekozen. In 1995 werd hij gekozen voor het leven; tevens werd Seborga in een stemming onafhankelijk verklaard. Carbone schreef een grondwet, liet munten en postzegels uitgeven en zette een leger op. In 2009 overleed Carbone. Hij werd in 2010 opgevolgd door Marcello Menegatto.
De munteenheid heet luigino en wordt afgekort met SPL. Deze is gekoppeld aan de Amerikaanse dollar (1 SPL = US$ 6).

</doc>
<doc id="38118" url="https://nl.wikipedia.org/wiki?curid=38118" title="Constante van Boltzmann">
Constante van Boltzmann



</doc>
<doc id="38119" url="https://nl.wikipedia.org/wiki?curid=38119" title="Odyssea">
Odyssea

Odyssea is een geslacht uit de grassenfamilie ("Poaceae"). De soorten van dit geslacht komen voor in Afrika en Azië.
Soorten.
Van het geslacht zijn de volgende soorten bekend: 

</doc>
<doc id="38121" url="https://nl.wikipedia.org/wiki?curid=38121" title="Menselijk ras">
Menselijk ras

De indeling van de mensheid in verschillende menselijke rassen is de groepering van mensen in verschillende categorieën op basis van uiterlijke kenmerken. In het verleden werd de term ook in de biologie gebruikt. Biologisch gezien bestaan er naar hedendaagse wetenschappelijke inzichten binnen de soort "Homo sapiens" echter geen rassen.
Geschiedenis.
In de antropologie sprak men, met name in navolging van het werk van Johann Friedrich Blumenbach (1752-1840), over vijf menselijke rassen die op geografische en fenotypische eigenschappen waren gebaseerd. Blumenbach gaf hieraan de namen "Kaukasisch", "Mongools", "Amerikaans", "Ethiopisch" en "Maleis".
Arthur de Gobineau (1816 - 1882) schreef in het midden van de negentiende eeuw "Essai sur l'inégalité des races humaines" (Nederlands: 'Verhandeling over de ongelijkheid van de menselijke rassen'), een werk over de ongelijkheid van de mens. Volgens de rassentheorie die de Gobineau beschreef was er sprake van een wit ras dat superieur was aan de andere twee rassen, het negroïde en het mongoloïde ras. Door rassenvermenging zou in zijn ogen het menselijke soort degenereren.
In 1883 gebruikte de Engelsman Francis Galton voor het eerst de term eugenetica (Engels, "eugenics") als verwijzing naar het gebruik van selectief voortplanten van mensen om een bepaalde groep in de loop van generaties te verbeteren, specifiek met betrekking tot erfelijke kenmerken. Welke dieren of mensen tot een specifieke groep horen en wat de kenmerken zijn, moest door empirisch onderzoek worden vastgesteld. Binnen enkele jaren maakte Galton onderscheid tussen positieve eugenetica – het aanmoedigen van de meest geschikten tot meer voortplanting – en negatieve eugenetica – het ontmoedigen of verhinderen van de minder geschikten om zich voort te planten. In 1904 werd het "Galton Laboratory" opgericht, dat een theoretisch wetenschappelijk basis voor eugenetica wilde leggen.
In 1907 werd de "Eugenics Education Society", opgericht om bewustwording bij het publiek te creëren over het bestaan van positieve en negatieve erfelijke kwaliteiten en om maatschappelijke verantwoordelijkheid te ontwikkelen hier zelf iets aan te doen. Zo ontstond er een maatschappelijke beweging en politieke stroming rondom het onderwerp, die vanuit Engeland overwaaide naar de Verenigde Staten, Canada en Australië en naar het Europese vasteland. In verschillende landen of deelstaten kwamen er programma's voor gedwongen sterilisatie of huwelijksverboden.
Eugenetica werd door het Duitse naziregime als basis genomen voor de ideologie die een Arisch ras als superieur bestempelde en diverse andere bevolkingsgroepen als minderwaardig. Op basis daarvan werd de ontwikkeling en uitvoer gerechtvaardigd van een breed en zwaar sterilisatiebeleid, grootschalige onvrijwillige "euthanasie", racistische (anti-)abortusmaatregelen en de bedrijfsmatige massamoord van naar schatting meer dan 8 miljoen mensen in concentratie- en vernietigingskampen, bekend onder de namen Holocaust en Porajmos. Het "Kaiser Wilhelm Instituut voor Antropologie, Menselijke Erfelijkheid en Eugenetica" (KWI-A) in Berlijn, opgericht in 1927, verschafte de wetenschappelijke rechtvaardiging voor het nationaalsocialistische rassenbeleid en was betrokken bij tal van nazi-staatsmisdaden. In de Neurenberger processen tegen de nazileiders werd door hen als verdediging aangevoerd, dat de eugenetica-maatregelen van de nazi's niet veel verschilden van die van bijvoorbeeld de Verenigde Staten. Dat was feitelijk een grove onwaarheid.
Nazi-Duitsland.
Het begrip "menselijk ras" is in Europa sinds de opkomst van nazi-Duitsland uiterst beladen. Het idee van raciale superioriteit is niet door de nazi's uitgevonden; het was zowel in keizerrijk Rusland als in de westerse koloniale mogendheden in de loop van de 19e eeuw gemeengoed geworden. Een dergelijke beoordeling van mensen op basis van hun ras wordt tegenwoordig in de westerse wereld algemeen veroordeeld als racisme.
De beladenheid van het begrip menselijk ras is deels toe te schrijven aan de extreme consequenties die er in nazi-Duitsland uit getrokken werden, namelijk dat bepaalde "minderwaardige rassen" ("rassisch minderwertig") uitgeroeid moeten worden. Het trauma van de Holocaust speelt buiten de westerse wereld echter veel minder. In India is het in huwelijksadvertenties niet ongebruikelijk reclame te maken met een lichte huidskleur; Ian Buruma constateerde rond 1991 dat Japanners volop denken in raciale termen over internationale en historische kwesties. De arabist Marcel Kurpershoek kwam er tijdens zijn veldwerk onder nomaden in Saoedi-Arabië achter dat hij als schoonzoon goed zou scoren met zijn erfelijk bepaalde inbreng.
Het begrip menselijk ras als een weerlegde hypothese.
Toen in de achttiende en negentiende eeuw rassenleren werden opgesteld, was de wetenschappelijke kennis nog zeer beperkt. Pas na 1859 werd een evolutietheorie gangbaar, die van Charles Darwin. Voor die tijd nam men soms aan dat rassen apart door God geschapen waren. Een andere optie was dat de meeste rassen degeneraties waren van de eerste mens, Adam, die in Europa als een blanke werd gezien. Ook toen het besef doordrong dat de mens geëvolueerd moest zijn, ontbrak veel concrete kennis hoe en wanneer dat precies gebeurd was. Het mechanisme van de menselijke erfelijkheid en de rol van het DNA daarin, was nog vrijwel volledig onbekend. Het gebrek aan werkelijke kennis bood alle ruimte aan vooroordelen en fantasierijke speculaties. Nog tegen het midden van de twintigste eeuw meenden gezaghebbende geleerden dat mensen, liever dan van apen, afstamden van een soort kabouterachtige wezentjes of juist reuzen. De heersende leer was dat rassen oeroude afsplitsingen waren, het begin van soortvorming. Ze zouden zelfs apart van verschillende soorten mensapen kunnen afstammen.
Na de Tweede Wereldoorlog maakte de neodarwinistische revolutie zulke denkbeelden totaal achterhaald. Door een reeks paleontologische vondsten werd de stamboom van de mens steeds beter bekend. Tegelijkertijd legde de ontdekking van de structuur van het DNA de basis voor een gedetailleerde kennis van de menselijke genetica. Het bleek dat de waargenomen feiten niet te verenigen waren met oeroude afsplitsingen. Er zijn maar twee plausibele mogelijkheden. Het kan, volgens het multiregionale model, zijn dat de mensheid al langere tijd (misschien al sinds "Homo erectus") een eenheid vormt met een zeer hoog niveau van onderlinge vermenging. Het, meer populaire, alternatief is dat volgens het "Out of Africa" II-model er zich zeer recente afsplitsingen hebben voorgedaan toen de moderne mens van Afrika uit Eurazië koloniseerde. In beide gevallen zijn er weinig fundamentele verschillen tussen populaties mogelijk en dat blijkt ook: in alle populaties zijn de genetische verschillen tussen individuen onderling gemiddeld groter dan die tussen de populaties. De gemiddelde genetische Fst-afstand tussen menselijke populaties is ongeveer 0,125. Lewontin betoogde dat dit een slechts kleine raciale variatie impliceerde. Harpending daarentegen betoogde dat deze afstand verwantschap tussen individuen van dezelfde populatie impliceert, gelijkwaardig aan de verwantschap tussen halfbroers in een populatie die willekeurig paart, en dat een persoon van een bepaalde populatie genetisch dichter bij een niet-verwant individu van dezelfde populatie staat dan bij een halfbroer van gemengde afkomst. Het "Out of Africa"-model verklaart elegant waarom de genetische diversiteit in Afrika het grootst is en sommige Afrikaanse groepen meer overeenkomsten hebben met Euraziatische groepen dan met andere Afrikaanse populaties. Uiterlijke eigenschappen kunnen daarbij zeer misleidend zijn. Het delen van een zwarte huid bijvoorbeeld duidt niet op een nauwe verwantschap aangezien de eerste mensen vermoedelijk al zwaar gepigmenteerd waren: het is een symplesiomorfie.
In beide modellen is het sterke empirisch bewijs niet verenigbaar met de veronderstelling dat de mensheid eenduidig op te delen zou zijn in een klein aantal groepen, zoals het traditionele rasbegrip vereist. Dat is daardoor een weerlegde hypothese.
Soms gebruikmakend van pseudowetenschappelijke argumenten is in de geschiedenis het rassenbegrip vaak geïnstrumentaliseerd door de heersende macht.
Juridische betekenis.
In (trans)nationale wetgeving en internationale verdragen worden theorieën over verschillende menselijke rassen bij voorbaat uitgesloten en verworpen. Toch wordt het woord ras vaak wel genoemd bij de gronden waarop discriminatie onwenselijk of verboden is, zonder dat daarmee rassentheorieën worden onderschreven. Dit wordt gedaan om te verzekeren dat personen die in het algemeen worden toegeschreven aan een "ander ras", niet buiten de beschermingen van zulke verdragen en wetten vallen.
In juridische zin wordt het woord 'ras' uitgelegd op basis van het Internationaal Verdrag inzake de uitbanning van alle vormen van rassendiscriminatie uit 1966, als een term die in ieder geval het vermeende ras, huidskleur, afkomst en nationale of etnische afstamming van een bepaalde groep omvat. In het Nederlands strafrecht zijn daarom sommige uitingsdelicten, waaronder groepsbelediging en aanzetten tot haat en discriminatie, van toepassing op groepen met een bepaalde afkomst of etniciteit.
De Nederlandse grondwet verbiedt discriminatie op basis van onder andere ras.
Genografie.
De Italiaanse wetenschapper Luigi Luca Cavalli-Sforza (1922-2018) kwam na uitgebreid genetisch onderzoek aan het menselijk haploïde DNA tot de conclusie dat er genetische verschillen bestaan tussen verschillende populaties. Elk volk bijvoorbeeld heeft, hoewel willekeurig gedefinieerd door toevallige politieke grenzen, afgaande op de zogenaamde haplogroepen eigen genetische kenmerken. Nederlanders zijn zo genetisch het meest verwant met de Denen, gevolgd door de Engelsen. De naaste verwanten van de Belgen zijn de Duitsers, Zwitsers en Oostenrijkers. Met het onderzoek kon Cavalli-Sforza een stamboom opstellen met de meest waarschijnlijke verwantschap tussen volkeren en de migraties van de moderne mens in de laatste 150.000 jaar. Zijn beeld van de migraties komt overeen met dat van de paleontologie.
In het boek "The History and Geography of Human Genes" (1994) onderscheidt Cavalli-Sforza acht hoofdtakken: Zwart-Afrika, Kaukasisch, Noordoost-Azië, Arctica (noordpoolgebied), Amerika, Zuidoost-Azië, Stille Oceaan en Australië. De zeven niet-zwarte takken hebben een relatief nauwe verwantschap en de tak in Zwart-Afrika staat genetisch het verst weg van de andere zeven takken. Later onderzoek toonde aan dat de populaties in Afrika niet sterk onderling verwant zijn en sommige een tak vormen met de Euraziatische populaties.
Het kan in een aantal contexten wel degelijk zinvol zijn om aan te geven wat de genetische achtergrond van een persoon is:

</doc>
<doc id="38123" url="https://nl.wikipedia.org/wiki?curid=38123" title="Monnik">
Monnik

Een monnik is iemand die vanuit religieuze overtuiging afziet van het stichten van een gezin en die voor een speciale, monastieke levensinvulling kiest. Het woord "monnik" komt van het Griekse ('), dat 'eenzaam' betekent, en het woord ('), dat 'alleen' betekent. De term monachisme is de wetenschappelijke benaming voor het monnikenwezen of monnikendom in het algemeen. 
Er zijn monniken, heremiet of kluizenaar genoemd, die helemaal alleen in meestal een eenvoudig huisje of soms zelfs grot in een afgelegen gebied wonen waar ze een speciale dagindeling hebben die helemaal gewijd is aan oefening in en beoefening van hun religie. De meeste monniken wonen echter als cenobieten bij elkaar in een klooster of abdij waar ze evenals de solitair levende kluizenaars een op gebed, godsdienstige riten en geestelijke oefeningen gericht leven leiden. Er bestaan echter ook tradities waarbij de monniken niet bij elkaar wonen maar een actief bestaan in de samenleving hebben. Vaak zijn deze werkzaam in gezondheidszorg, maatschappelijk werk of onderwijs.
Veel ziekenhuizen zijn gesticht door nonnen of monniken. Vandaag de dag worden verpleegkundigen in Nederland nog vaak 'zuster' of 'broeder' genoemd: een verwijzing naar deze vroegere tijden.
Inleiding.
Het leven van een monnik is een leven waarin men onder andere streeft naar de beleving van mystieke ervaringen in de vorm van diepe meditatieve staten (zoals dhyanas), spirituele realisaties (zoals Nirwana of moksha), of een vereniging met God of goden. De weg van de meditatie speelt vaak een belangrijke rol in de levensstijl van een monnik. Bij de kloostermonniken is de rust en regelmaat van het kloosterleven uitermate geschikt voor contemplatie en meditatie. Ook veel leken (niet-kloosterlingen) bezoeken kloosters voor de rust die daar ervaren kan worden.
De levensstijl van monniken bevat meestal diverse vormen van ascese: het zo veel mogelijk beperken van mentale en lichamelijke genietingen en het overstijgen van de eigen lichamelijke begrenzingen, om zo te trachten de belemmeringen voor grotere geestelijke groei weg te nemen.
Vrouwen.
De aanduiding voor een vrouwelijke monnik is moniaal of non. Tegenwoordig is de term zuster meer gebruikelijk. Vele religies kennen monniken en zusters. Voorbeelden zijn het boeddhisme, het christendom, het hindoeïsme en de islam.
Het onderscheid tussen monialen en zusters wordt gemaakt om vrouwelijke contemplatieve religieuzen te onderscheiden van zogeheten "actieve" religieuzen. Monialen zijn slotzusters die strikt binnen een klooster verblijven en zich zo houden aan een vorm van afsluiting van de buitenwereld. Actieve religieuzen zijn ook "in de wereld" actief, buiten de muren van hun klooster of convent.
Een in eenzame afzondering levend religieus persoon wordt wel heremiet of yogi genoemd.
De kleding van een monnik noemt men een 'habijt'; het is een lange tuniek, waarover meestal ook nog een scapulier wordt gedragen. Monniken noemen hun eigen kleding nooit 'pij'; dit is een woord dat vooral door buitenstaanders wordt gebezigd.
Boeddhisme.
De gemeenschap van boeddhistische monniken en nonnen wordt de Sangha genoemd. Monniken hebben een centrale functie in het boeddhistische openbare religieuze leven, wat verklaarbaar is door het feit dat er in het boeddhisme geen priesters zijn. Er zijn hierdoor relatief veel monniken in het boeddhisme. In Thailand alleen al zijn er zo'n 200.000 monniken, een aantal dat jaarlijks groeit tot 300.000 in de periode tussen juli en oktober, wanneer veel Thaise mannen het monnikschap tijdelijk op zich nemen. Er zijn ook boeddhisten die, nadat zijn of haar actieve gezinsleven en maatschappelijk leven zijn afgesloten, op latere leeftijd voorgoed monnik of non worden.
Redenen om monnik te worden.
In het boeddhisme wordt het kunnen loslaten van aspecten van de wereld als een goed en belangrijk element gezien van het spirituele leven. Het belangrijkste doel van het monnikenleven is het behalen van het Nirvana: de uitdoving van verlangen, haat en verwarring.
De Boeddha zei over monnik Ratthapala dat hij met maximale overtuiging monnik werd. Ratthapala zei tegen Koning Koravya dat hij monnik werd omdat de wereld:
In sommige Theravada boeddhistische landen is het gebruikelijk dat iedere man een tijdje als monnik leeft, vooral als ze nog geen gezin of andere maatschappelijke verplichtingen hebben. Wanneer een man aldus een periode als monnik geleefd heeft, wordt hij als meer volwassen dan voorheen beschouwd.
Soorten monniken en nonnen.
Over het algemeen bestaan er in het boeddhisme de volgende soorten monniken en nonnen:
Hierbuiten bestaat er ook een soort (tijdelijke) ordinantie voor leken, die anagarika (Pali) heet. Deze traditie bestond ook al in de tijd van de Boeddha en een dergelijke vorm bestaat in meerdere landen. Een anagarika is traditioneel gezien een in het wit geklede (mannelijke of vrouwelijke) leek die in een klooster woont en de Acht Voorschriften volgt. Soms is een anagarika een postulant en dan is het slechts een tijdelijke (introductie) fase tot het monastisch leven. Het is echter ook mogelijk om anagarika te zijn gedurende het hele leven, of slechts voor een kortere tijd, zonder bhikkhu te willen worden.
In sommige landen bestaan niet alle soorten monniken en nonnen. Soms werd wel het boeddhisme geïntroduceerd in een land, maar gingen er geen monniken naar dat land toe. Voorbeelden hiervan zijn Japan (waar de originele boeddhistische monastische vorm nooit is geïntroduceerd), en Tibet (waar nooit bhikkhunis geweest zijn).
Het dragen van een monnikenkleed is het symbool van het achterlaten van het normale wereldse leven. Boeddhistische monniken worden daarom geacht altijd dit kleed te dragen, ook wanneer zij zich buiten een klooster bevinden.
Mahayana.
In het Mahayana-boeddhisme zijn er bhikkhus en bhikkhunis, en samaneras en samaneris.
De tradities van bhikkhunis in China en Taiwan en Zuid-Korea zijn de enige overgebleven tradities van bhikkhunis ter wereld. Deze tradities gaan terug tot de tijd van de Boeddha en zijn vanuit India en Sri Lanka in China, Taiwan en Zuid-Korea terechtgekomen.
Zen.
In de grotere Zen-kloosters in Japan is er een strenge hiërarchie ingesteld, die onderscheid maakt tussen beginnelingen en gevorderden. De zen monniken besteden een significant gedeelte van hun (zeer gestructureerde) dag over het algemeen aan "zazen", een vorm van meditatie.
De Zen-traditie kent overigens geen bhikkhus en bhikkunis en geen vinaya en patimokkha; deze traditie is niet samen met de rest van het boeddhisme vanuit China in Japan beland. Japan heeft een eigen traditie van monniken, waarin de monniken tegenwoordig vaak meer een soort priester zijn, daar zij geen consistent monnikenleven leiden. Zij zijn vaak getrouwd met een vrouw, hebben kinderen, beschikken over alle luxe en de tempel is vaak hun persoonlijke bezit, een erfenis van hun vader die ook monnik was. De grotere Zen-kloosters zijn echter zeer strikt, maar monniken brengen vaak slechts een aantal jaren in deze striktere kloosters door, waarna zij terugkeren naar hun eigen tempeltje.
Deze 'laksere' traditie is nog niet zo oud; zij werd zo'n honderd jaar geleden per keizerlijk besluit ingevoerd; de keizer beval in dit besluit de monniken te trouwen. Niet alle monniken deden dit echter.
Theravada.
Het theravada is de boeddhistische traditie die onder andere in Sri Lanka, Thailand en Myanmar gepraktiseerd wordt. De monniken in de theravadatraditie zijn bhikkhu's, samanera's, bhikkhuni's en samaneri's. Sinds eind 20e eeuw zijn er weer bhikkhuni's in het theravada, nadat deze traditie in het theravada 800 jaar lang uitgestorven was. Deze nieuwe bhikkhuni's hebben hun ordinantie in het Mahayana behaald, maar volgen zelf het theravada. Over het algemeen gesproken is de ordinantie tot bhikkhuni echter in veel traditionele theravadalanden controversieel en worden de bhikkhuni's niet altijd erkent.
Buiten deze vier basisvormen van het monastisch leven in het boeddhisme bestaan er nog een aantal soorten van ordinantie die alleen in het theravada bestaan:
In de theravadatraditie dragen bhikkhu en samanera's oranjebruine (Thailand en Sri Lanka) of bordeauxrode (Myanmar en Sri Lanka) habijten en scheren ze het hoofd kaal. Samaneri's in Myanmar dragen een roze gewaad, terwijl bhikkhuni's, siladhara's en samaneri's in overige landen veelal een donkerrood/bruin gewaad dragen. In Myanmar dragen samaneri's roze kledij. Mae Chiis dragen witte kledij.
Monniken en nonnen kunnen verder vrijwillig de Dhutanga Vatta ondernemen, een verzameling van 13 licht-ascetische praktijken. Een bhikkhu die geen vaste verblijfplaats heeft en rondzwerft, heet in Thailand een Toedong-monnik (Thai: Phra Toedong). Het woord 'toedong' is afgeleid van het Pali Dhutanga.
Tibetaans boeddhisme.
In het Tibetaans boeddhisme zijn er bhikkhu's, samanera's en samaneri's. Tibet heeft nooit een traditie van bhikkhuni's gekend. Een lama kan een monnik zijn, maar dat hoeft niet.
Christendom.
Zie: monnik (christendom).
Hindoeïsme.
In het hindoeïsme variëren de monastieke tradities al naargelang de sekte. De termen sadhoe en sannyasin zijn de meer algemene termen waarmee monniken, hermieten en asceten worden aangeduid en deze gaan meestal gekleed in saffraan gekleurde gewaden. Historisch stond het monastieke pad meestal slechts open voor mannen, maar tegenwoordig accepteren sommige tradities ook wel nonnen.
De Vaishnava monniken scheren hun hoofd op een klein plukje haar na, terwijl de Shaiva monniken in de meeste tradities hun haar en baard juist nooit afknippen.
De geloften van een "Sadu" verbieden meestal:
Ananda Marga.
Ananda Marga kent zowel celibatair levende monniken en zusters (acharya's) als gehuwde acharya's. De ongehuwde acharya's dragen donkeroranje kledij, waarbij de monniken een tulband dragen en de zusters een kap en worden aangesproken als "dada" (oudere broer) of "didi" (oudere zus). Ze leven nooit in kloosters bij elkaar, maar volgen wel een hele serie monastieke leefregels (deels parallel aan die uit het boeddhisme) en leven een actief en dienstbaar bestaan te midden van de samenleving.
Zo moeten de monniken bijvoorbeeld hun hoofdhaar en baard tot een bepaalde voorgeschreven minimale lengte laten groeien en mogen ze slechts zeer beperkt bezittingen hebben (twee sets kleding, één paar schoenen, etc.). De monniken en zusters volgen ongeveer dezelfde spirituele leefstijl als de "gewone" sadhaka's, maar mediteren bijvoorbeeld vaker, vasten vaker en hebben meer van dergelijke extra voorschriften en disciplines.
Naast hun vrijwilligerswerk voor de samenleving zoals het stichten van scholen, tehuizen, meditatiecentra en het organiseren van noodhulp, hebben de acharya's ook specifieke taken binnen de "samgha" (letterlijk 'samen gaan', vereniging), zoals het leiden van huwelijksceremonies, naamgeefceremonies, begrafenis- en crematieceremonies en het leiden van spirituele retraites en wekelijkse groepsmeditaties. Daarnaast geven ze de verschillende individuele meditatielessen aan de "gewone" sadhaka's en kunnen ze hen specifieke yoga asana's voorschrijven.
Islam.
Ook in de islam kent men een traditie van monniken; de soefitraditie. De monniken van deze traditie worden soefis genoemd. Beginnelingen op het soefi pad heten derwisj. De derwisjen geloven dat liefde een projectie is van de essentie van God op het universum. Veel van de derwisjen zijn ascetische bedelmonniken die een gelofte van armoede hebben afgelegd, andere werken in gewone beroepen. Zo zijn de Egyptische Qadirieten vissers.
Er zijn ook verscheidene dervisj broederschappen die teruggaan op verschillende islamitische heiligen en leraren, zoals Imam Ali en Aboe Bakr. Zij leven in een monastieke omgeving, ongeveer zoals de christelijke kloosterbroederschappen. Verscheidene sekten en subsekten zijn zo in de loop der eeuwen ontstaan en weer verdwenen.
Het "werveldansen", dat beoefend wordt door de Mevlana sekte in Turkije, is een van de fysieke methoden om te trachten een spirituele extase ("majdhb") en contact met God te bewerkstelligen. Rifgieten, ook wel bekendstaand als de huilende derwisjen, snijden zichzelf met messen, pakken roodgloeiende ijzers vast en eten hete kolen of levende slangen al naargelang hun subsekte. Andere groepen waaronder de Bektashieten en de Senussi zijn meer orthodox in hun geloof. Weer andere broederschappen en subgroepen zingen verzen uit de Koran, spelen op drums of dansen in groepen, al naargelang hun specifieke traditie. Iedere broederschap heeft zijn eigen kledij en wijze van toelating en initiatie, die erg streng kan zijn.
Jaïnisme.
In het jaïnisme heten monniken Digambaras. Deze monniken 'kleden' zich met lucht, wat er in de praktijk op neerkomt dat ze geen stoffen kleding dragen: ze zijn naakt. Ze wijden hun leven aan het uitputten van hun Karma. Soms gebruiken ze een bezem om de grond schoon te vegen van kleine diertjes, zodat ze deze niet per ongeluk dood zullen trappen.

</doc>
<doc id="38124" url="https://nl.wikipedia.org/wiki?curid=38124" title="Salt Lake City">
Salt Lake City

Salt Lake City is de hoofdstad van Utah, een van de staten van de Verenigde Staten van Amerika.
Volgens de volkstelling van 2000 bedroeg het aantal inwoners van Salt Lake City 181.743 (tegenover 159.936 in 1990). In 2013 werd het aantal inwoners geschat op 191.180. Het aantal inwoners van de gehele agglomeratie bedraagt ruim 1 miljoen.
Geschiedenis.
Op 24 juli 1847 werd Salt Lake City gesticht door 143 mannen, 3 vrouwen en 2 kinderen. De nederzetting werd gevestigd aan de oostkust van het Great Salt Lake (het "Grote Zoutmeer"). De eerste Europeanen die zich vestigden in het gebied dat thans bekendstaat als Utah, waren Mormoonse pioniers die trachtten te ontsnappen aan geloofsvervolging. Op de bewuste ochtend sprak Brigham Young, die de groep Mormonen leidde na de dood van hun leider Joseph Smith Jr., de woorden: "dit is de plek". Hij verwees daarbij naar een visioen dat hij zou hebben gehad dat hem vertelde waar hij de Mormonen zich moest laten vestigen.
Met de komst van spoorwegarbeiders en mijnwerkers kwamen ook andere gezindten in de stad. Sinds 1891 is Salt Lake City de zetel van een rooms-katholiek bisdom.
Salt Lake City is thans niet alleen de hoofdstad, maar inmiddels ook uitgegroeid tot de grootste stad van Utah. De stad zelf heeft een rechthoekig stratenstelsel waarbij de meeste straten precies van noord naar zuid, of van oost naar west, lopen. Het beginpunt van het stratenstelsel is de zuidoosthoek van Temple Square, de locatie van de Salt Lake City tempel van de Mormonen. De adressen zijn de coördinaten in dit stelsel.
Sport.
In 2002 werden in Salt Lake City de Olympische Winterspelen gehouden.
Voor deze Winterspelen werd onder meer de ijsbaan Utah Olympic Oval gebouwd. Door de hoge ligging boven zeeniveau, geldt deze ijsbaan sindsdien als de snelste in de wereld. Er zijn dan ook vele wereldrecords geschaatst. Salt Lake City was met deze ijsbaan gastheer van het WK sprint in 2005 en 2013. Het WK afstanden werd er georganiseerd in 2001, 2007, en 2020. 
Salt Lake City is de thuishaven van de Utah Jazz uit de NBA (National Basketball Association). Daarnaast speelt voetbalclub Real Salt Lake in de Major League Soccer.
Geografie.
De stad is gelegen in een grote vallei, de Salt Lake Valley. Vanuit de stad zijn skigebieden in de bergen binnen een half uur te bereiken. Dankzij de nabijheid van deze sneeuwgebieden heeft de stad de reputatie dat zij de beste sneeuw op aarde heeft. Ten oosten en zuiden van Salt Lake City zijn diverse bosgebieden zoals Wasatch-Cache National Forest, Asley National Forest, Uinta National Forest, Manti-la Sal National Forest, Fishlake National Forest en Dixie National Forest.
De stad heeft een totale oppervlakte van 285,9 km², waarvan 3,3 km² water.
Klimaat.
In januari is de gemiddelde temperatuur -2,3 °C, in juli is dat 25,5 °C. Jaarlijks valt er gemiddeld 411,0 mm neerslag (gegevens op basis van de meetperiode 1961-1990).
Ondanks de ligging van Salt Lake City in (aan de rand van) de halfwoestijn van het Grote Bekken, kent de stad nog relatief veel neerslag. Met een jaarlijkse neerslag van 410 mm is het een van de natste gebieden in de woestijn van het Grote Bekken. Het klimaat van de stad wordt getypeerd als een warm landklimaat met neerslag gedurende het hele jaar (Köppen Dfa). De zomers zijn er heet en de winters zijn er koel tot koud met sneeuwval. Door de relatief droge zomers leunt het klimaat er echter ook dicht aan bij het mediterraan landklimaat (Dsa) en in de laagste delen van de agglomeratie, waar de winters warmer zijn, leunt het klimaat nauw aan bij een warm mediterraan klimaat (Csa) (afhankelijk van de grens tussen gematigd C-klimaat en continentaal D-klimaat).
Het grote zoutmeer ten noordwesten van de stad heeft een matigend effect op het winterweer in de stad. De temperatuur komt slechts zelden onder de -20 °C. Ook de zomer heeft door het zoutmeer een gematigd karakter, alsmede door het feit dat de stad op een hoogte van 1300 meter boven de zeespiegel ligt. Elk jaar zijn er wel een paar dagen met temperaturen boven de 37 °C. Deze dagen zijn echter niet ondraaglijk omdat de vochtigheidsgraad in deze droge omgeving bijzonder laag is. Van november tot maart kunnen er sneeuwbuien vallen, maar deze buien leveren in de vallei slechts zelden meer dan 30 cm sneeuw op. Plaatsen in de buurt (in de bergen) krijgen vaak het veelvoudige daarvan. Van juli tot september valt de minste regen. Juli is de droogste maand van het jaar. De meeste neerslag valt in de maanden maart tot en met mei.
Demografie.
De bevolking is voor 11% ouder dan 65 jaar en bestaat voor 33,2% uit eenpersoonshuishoudens. De werkloosheid bedraagt 3,5% (cijfers volkstelling 2000).
Ongeveer 18,8% van de bevolking van Salt Lake City bestaat uit hispanics (van oorsprong Spaanstalige Amerikanen), 1,9% is van Afrikaanse oorsprong en 3,6% van Aziatische oorsprong.
Het aantal inwoners is van 159.952 in 1990 gestegen naar 181.743 in 2000 en naar 191.180 in 2013.
Evenementen.
Evenementen zijn onder andere Pioneer Day op 24 juli, het Sundance Film Festival en de Salt Lake City Marathon.
Verkeer en vervoer.
Het openbaar vervoer wordt verzorgd door Utah Transit Authority (UTA). Sinds 1999 bestaat ook "Salt Lake City Light Rail".
Er zijn twee grote wegen naar Salt Lake City en wel de Interstate 15 naast de Interstate 80. Salt Lake City International Airport ligt circa 6 km ten westen van downtown.
Plaatsen in de nabije omgeving.
De onderstaande figuur toont nabijgelegen plaatsen in een straal van 12 km rond Salt Lake City.

</doc>
<doc id="38125" url="https://nl.wikipedia.org/wiki?curid=38125" title="Golf van Thailand">
Golf van Thailand

De Golf van Thailand is een onderdeel van de Zuid-Chinese Zee. Hij wordt omringd door Maleisië, Thailand, Cambodja en Vietnam. De totale oppervlakte bedraagt ongeveer 320.000 km². Aan de noordzijde, ook wel de "Bocht van Bangkok" genoemd, mondt de rivier de Menam (ook: "Chao Phraya") er in uit.
De gemiddelde diepte is 45 meter en het diepste punt ligt op slechts 80 meter. De Golf van Thailand is daarmee relatief ondiep. Hierdoor verloopt de vermenging van zoet- met zoutwater traag. De sterke watertoevoer van grote rivieren, zoals de Menam, maakt dat het water in de golf niet zo zout is en veel sediment bevat. De ondergrond bevat olie en aardgas.
Door de tropische warmte van het water van de golf komen er veel koraalriffen voor. Dit heeft geleid tot de vestiging van duikscholen, onder andere in Pattaya en op het eiland Ko Samui.
Tijdens de laatste ijstijd bestond de golf niet, maar vormde het gebied de vallei van de Menam.
Overzicht van landen die aan de Golf van Thailand liggen:

</doc>
<doc id="38126" url="https://nl.wikipedia.org/wiki?curid=38126" title="Bunschoten-Spakenburg">
Bunschoten-Spakenburg



</doc>
<doc id="38127" url="https://nl.wikipedia.org/wiki?curid=38127" title="Apollo 11">
Apollo 11

Apollo 11 was de missie van het Apolloprogramma die de eerste mensen op de Maan zette. 
De bemanning van de "Apollo 11" bestond uit de astronauten Neil Armstrong, Edwin "Buzz" Aldrin en Michael Collins.
Geschiedenis.
Achtergrond.
President John F. Kennedy drukte op 25 mei 1961 zijn wens als volgt uit om binnen afzienbare tijd mensen op de Maan te laten landen: "I believe that this nation should commit itself to achieving the goal, before this decade is out, of landing a man on the Moon and returning him safely to the Earth." Vertaald in het Nederlands: "Ik geloof dat deze natie zich moet verplichten om het doel te bereiken om, voordat dit decennium voorbij is, een mens op de Maan te laten landen en hem veilig terug te brengen naar de Aarde."
Bemanning van de "Apollo 11".
De bemanning bestond uit Neil Armstrong, Buzz Aldrin en Michael Collins. In een bijeenkomst, die pas openbaar werd na de publicatie van Armstrongs biografie in 2005, werd het aan Armstrong overgelaten of Aldrin vervangen moest worden door Jim Lovell. Na er een nacht over geslapen te hebben, zei Armstrong dat hij Aldrin wilde aanhouden. Als reden gaf Armstrong dat hij met Aldrin altijd goed had samengewerkt. Een vervanging zou Lovell onofficieel het laagstgeklasseerde bemanningslid maken en Armstrong vond dat de voormalige commandant van Gemini 12 beter verdiende. Hij zei dat Lovell het recht had een volgende keer opnieuw commandant te zijn.
Armstrong aangesteld als eerste maanwandelaar.
In maart 1969 besloot NASA dat Armstrong de eerste mens op de Maan moest worden, deels omdat de leiding hem zag als iemand zonder een groot ego. Op een persconferentie op 14 april 1969 werd het ontwerp van de maanlander als de reden gegeven waarom het Armstrong zou worden; het luik ging rechts naar binnen open waardoor het voor Aldrin, wiens werkpositie rechts in de maanlander was, moeilijk zou zijn om als eerste het toestel te verlaten. Verder vond men – puur protocollair gezien, zo werd gezegd – dat de gezagvoerder de eerste moest zijn om de maanlander te verlaten.
Begin van de missie.
Op 16 juli 1969 werd de "Saturnus V"-raket met de LM "Eagle" (maanlander) en de CSM "Columbia" (commando- en servicemodule) gelanceerd om 13:32 UTC (9:32 uur plaatselijke tijd) van lanceerplatform 39A op het Kennedy Space Center. Armstrongs hartslag bereikte 110 slagen per minuut. De "Apollo"capsule was, vergeleken met die van Armstrongs eerdere "Gemini"vluchten, ruim. De astronauten konden zich vrij bewegen, wat gezien werd als de mogelijke hoofdreden waarom niemand van de bemanning last kreeg van ruimteziekte. 
Op 20 juli (UTC), op ongeveer 100 km van het maanoppervlak, scheidde de maanlander met Armstrong en Aldrin van de CSM, waarin Collins alleen achterbleef.
Mannen op de Maan.
Daarna daalde Aldrin met Armstrong in de maanlander "Eagle" af naar het maanoppervlak, terwijl Collins achterbleef in het ruimtevaartuig "Columbia". Twee minuten en 21 seconden voor de landing nam Armstrong de besturing over van de maanlander, omdat de automatische landing dreigde plaats te vinden in een gebied met veel kleine kraters en "rotsblokken zo groot als Volkswagens".
Om gewicht te besparen was er niet veel brandstof aan boord. 
Op een gegeven moment kreeg Armstrong bericht van NASA dat er nog voor 60 seconden brandstof in de tanks zat. Exact was dat niet op de seconde aan te geven. Er was een onzekerheidsfactor van 20 seconden. Uiteindelijk zette Armstrong de maanlander neer in een vlak gebied. NASA liet weten dat er nog voor 20 seconden brandstof over was geweest. Na de missie, terug op Aarde, werd echter berekend dat er nog voor 45 seconden brandstof in de tanks zat. 
Naderhand vertelde Armstrong dat de maanlander, als de brandstof was opgeraakt, een vrije val van vijftien meter hoogte had aangekund. Als de maanlander bij die val niet meer dan vijftien graden scheef op het maanoppervlak terecht was gekomen, hadden ze veilig van het maanoppervlak kunnen opstijgen. 
De maanlanding vond plaats om 20:17:39 UTC op 20 juli 1969. De schotelvormige uiteinden van de landingspoten drongen in de maanbodem door; de uitlaat van de daalmotor . Aldrin merkte op dat de daalmotor geen krater liet ontstaan. 
Overigens beschikten de "Apollo"-astronauten over een prikstok, om onverhoeds wegzakken in onverwacht dikke stoflagen te voorkomen.
Eerste voet op de Maan.
Het officiële NASA-vluchtplan voorzag in een rustperiode van vijf uur slaap voordat aan de maanwandeling begonnen werd, maar Armstrong verzocht om de wandeling eerder in de avond, Houstontijd, uit te voeren, omdat hij en Aldrin ervan overtuigd waren dat ze de slaap niet konden vatten. Zes uur en zesenveertig minuten later begon Armstrong aan zijn maanwandeling. De druk in de "Eagle" werd gelijkgemaakt aan die op de Maan, het luik werd geopend en Armstrong stapte naar buiten.
Aangekomen onderaan de ladder, zei Armstrong: "I'm going to step off the LEM now" (verwijzend naar de maanlander). Hij draaide zich om en zette zijn linkervoet op het maanoppervlak om 2:56 UTC op 21 juli 1969, 
One small step.
Nadat hij zijn eerste voet op de maan zette, sprak Armstrong de beroemde woorden: "That's one small step for [a] man, one giant leap for mankind", dat is: "Dat is een kleine stap voor een mens, een reuzensprong voor de mensheid".
Toen Armstrong zijn beroemde uitspraak deed, werden zijn woorden rechtstreeks uitgezonden via de Voice of America, BBC en talrijke andere televisie- en radiostations ter wereld. Geschat wordt dat 450 miljoen mensen zijn zin gehoord hebben, op een toenmalige wereldpopulatie van 3,631 miljard mensen. 
"Man" of "a man"?
Armstrong had besloten de zin uit te spreken na een stortvloed van gedachten na de lancering. Op Aarde had hij van velen adviezen gekregen en de kranten hadden vol gestaan met voorspellingen wat hij als eerste zou gaan zeggen.
De opname had geen "a" voor "man", wat de zin tegenstrijdig maakt: "man" (mens of man) is in een dergelijke context synoniem aan "mankind" (mensheid).
NASA en Armstrong hielden jarenlang vol dat de "a" toch was uitgesproken, terwijl Armstrong verklaarde dat hij nooit de fout zou hebben gemaakt om het lidwoord niet uit te spreken, maar na herhaald luisteren naar de opname gaf Armstrong toe dat hij de "a" vergeten moet hebben. Armstrong zei naderhand dat hij "hoopt dat de geschiedenis mij de ruimte toekent om het lidwoord te vergeten en begrijpt dat het zeker de intentie was om het uit te spreken, ook al is het niet gebeurd – hoewel het in werkelijkheid toch gezegd zou kunnen zijn".
Sinds 2006 wordt beweerd dat een akoestische analyse van de opnamen de aanwezigheid van de gemiste "a" aantoont. Peter Shann Ford, een computerprogrammeur uit Australië, construeerde een digitale audioanalyse en beweert dat Armstrong daadwerkelijk "a man" zei, maar dat de "a" niet hoorbaar was door de beperkingen van de toenmalige technologie. Ford en James R. Hansen, de officiële biograaf van Armstrong, gaven de bevindingen aan Armstrong en vertegenwoordigers van NASA, die hun eigen analyse maakten. Het onderzoek van Ford is overigens gepubliceerd op zijn eigen website en niet, na gecontroleerd te zijn door experts, in een wetenschappelijk tijdschrift. De linguïsten David Beaver en Mark Liberman schreven dat ze de correctheid van Fords beweringen in twijfel trekken. Hoewel Armstrong de analyse van Ford "overtuigend" vond, zei hij te prefereren dat in gedrukte citaten een "a" tussen haakjes geschreven wordt.
Werkzaamheden op de Maan met Aldrin.
Na de eerste stappen maakte Armstrong enkele foto's. Hij werd onderbroken door NASA die hem opdroeg zo snel mogelijk bodemmonsters te verzamelen, conform het werkschema. Mochten de twee om welke reden dan ook plotseling moeten terugkeren, dan hadden ze tenminste maanstenen bij zich. Hij had hiervoor een zak op kniehoogte hangen waar de monsters ingingen. Geheel ongevaarlijk was het verzamelen niet. Een miniem gat in het ruimtepak kon de dood betekenen. Een beschadiging zou hij ook kunnen oplopen als hij bij het wandelen op de grond zou vallen. De bepakking die hij droeg hielp daarbij niet, want die was net zo zwaar als zijn eigen lichaamsgewicht, maar doordat de zwaartekracht op de Maan maar een zesde deel is van die op Aarde, wogen hij en bepakking in totaal 26 kilo.
Ongeveer een kwartier na de eerste stap, volgde Aldrin om de tweede mens te worden die voet zette op de Maan. Vervolgens begon het duo aan zijn opdracht om te onderzoeken hoe een mens zich op het maanoppervlak kan voortbewegen. Al snel werd een plakkaat onthuld om hun vlucht en landing te herdenken en plantten ze de vlag van de Verenigde Staten. Deze had aan de bovenkant een metalen staaf om hem horizontaal te houden. Doordat die niet helemaal uitgetrokken was en de vlag strak opgevouwen en verpakt was geweest, leek het alsof de vlag wapperde. 
Kort na het planten van de vlag telefoneerde president Richard Nixon vanuit het Witte Huis met een vooraf samengestelde korte boodschap. Nixon sprak ongeveer een minuut, waarna Armstrong in ongeveer dertig seconden een dankwoord uitsprak.
Armstrong en Aldrin zetten vervolgens een pakket meetinstrumenten op het maanoppervlak. Daarna liep Armstrong naar wat nu bekendstaat als de Oostkrater, een wandeling van 59 m en de langste die Armstrong of Aldrin op de Maan maakte. In totaal verzamelden ze 21,32 kilo stenen. Dit geschiedde om veiligheidsredenen met een mechanische schop. Door het zware rugpak bestond het gevaar dat de astronauten hun evenwicht zouden verliezen en een fatale val op scherpe maanstenen zouden maken. Met behulp van een boor nam Aldrin een bodemmonster tot een diepte van bijna 13 cm. Een experiment met betrekking tot het nemen van bodemmonsters ging niet door wegens tijdgebrek. 
Armstrongs laatste opdracht was het achterlaten van een klein pakket gedenktekens ter nagedachtenis aan de omgekomen Sovjet-kosmonauten Joeri Gagarin en Vladimir Komarov en de "Apollo 1"-astronauten Gus Grissom, Ed White en Roger B. Chaffee.
Op de maan werden ongeveer honderd kleurenfoto's geschoten. De meeste fotowerkzaamheden werden uitgevoerd door Armstrong die een Hasselblad-camera gebruikte. Van Armstrong zelf zijn vijf foto's gemaakt.
In december 1969 werd als een van de eerste wetenschappelijke resultaten bekendgemaakt dat uit de genomen bodemmonsters bleek dat de maan in het verleden een vulkanische periode moet hebben gekend of aan grote hitte moet zijn blootgesteld.
Vertrek van de Maan.
Om 17:54 UTC op 21 juli stegen de twee astronauten op. Ze koppelden om 21:35 UTC aan de commandomodule met Collins. Bij het opstijgen zagen ze dat de vlag door de raketmotor omver werd geblazen. De vlag is veel te klein om vanaf de aarde zichtbaar te zijn en de astronauten besloten dit incident jarenlang te verzwijgen. Pas 43 jaar later vertelde Buzz Aldrin het aan Steve Jurvetson. Inmiddels is met de Lunar Reconnaissance Orbiter vastgesteld dat de vlag inderdaad niet meer overeind staat.
De reis eindigde op 24 juli. Om 16:21 UTC werden de commando- en servicemodule gescheiden, en een half uur later landden de drie mannen in de Grote Oceaan, waar ze werden opgepikt door de USS "Hornet".
De commandmodule "Columbia" staat tentoongesteld in het National Air and Space Museum te Washington D.C.
De stijgtrap van de maanlander "Eagle" is op een onbekende plek op de Maan te pletter geslagen, de daaltrap staat nog altijd onaangeroerd op haar oorspronkelijke landingsplaats.
Tijdens deze missie werd een laserreflector geplaatst. Hiermee kon en kan NASA meten dat de afstand tussen de Maan en de Aarde jaarlijks met 3,8 centimeter toeneemt. Het apparaat werkt nog steeds.

</doc>
<doc id="38128" url="https://nl.wikipedia.org/wiki?curid=38128" title="UTF-8">
UTF-8

UTF-8 (8-bit "Unicode Transformation Format") is een manier om Unicode/ISO 10646-tekens op te slaan als een stroom van bytes, een zogenaamde tekencodering. Alternatieven zijn UTF-16 en UTF-32.
UTF-8 is een tekencodering met variabele lengte: niet elk teken gebruikt evenveel bytes. Afhankelijk van het teken worden 1 tot 4 bytes gebruikt. Voor de 128 ASCII-tekens is slechts één byte nodig, waarvan de numerieke waarde gelijk is aan de ASCII-code. Voor alle andere tekens zijn twee of meer bytes nodig.
Vóór de komst van Unicode gebruikten veel landen een uitbreiding op de ASCII-tekenset met taalspecifieke tekens in de posities 128-255.
Beschrijving.
UTF-8 is gestandaardiseerd als RFC 3629 ("UTF-8, a transformation format of ISO 10646").
Samenvattend worden de Unicodetekens in groepen bits ingedeeld die worden verdeeld over de lage bits van de UTF-8-bytes.
De tekens U+0000..U+007F, de ASCII-tekens, kunnen direct worden gecodeerd in een byte met de hoogste bit 0. Voor alle andere tekens zijn 2 tot 4 bytes nodig. Alle bytes voor zulke tekens hebben de hoogste bit 1, zodat verwarring met de ASCII-tekens wordt voorkomen.
In dat laatste geval zijn bij de eerste byte de hoogste twee bits gelijk aan '11' en bij de volgende byte(s) '10'. Hierdoor kan altijd de eerste byte van een in UTF-8 gecodeerd teken worden herkend. De positie van de hoogste '0' in de eerste byte geeft aan uit hoeveel bytes de code is samengesteld.
De codes U+D800..U+DFFF zijn uitgezonderd van het codegebied U+0800..U+FFFF, om in UTF-16 codes van twee bytes te kunnen onderscheiden van de eerste of laatste twee bytes van codes van vier bytes (de eerste van de twee bytes is niet van de vorm 110110dd of 110111bb). Ze worden wel gebruikt om zogenaamde "surrogaatparen" van vier bytes samen te stellen, maar die zijn niet in Unicode gedefinieerd.
Zoals blijkt uit de niet-overlappende codegebieden in de linker kolom mag bijvoorbeeld U+007F (binair 01111111) in UTF-8 alleen als 7F gecodeerd worden en niet als C1 BF (wat het volgens het schema 110bbbaa 10aaaaaa zou zijn). Het komt erop neer dat alleen de kortste vorm is toegestaan.
Toegestane karakters.
Volgens de oorspronkelijke specificatie kon een UTF-8-code uit maximaal zes bytes bestaan. Om compatibiliteit met UTF-16 te garanderen werd dit verkort tot maximaal vier bytes en werd U+10FFFF het hoogste toegestane Unicodeteken.
Een omzetter voor UTF-8-code dient tekst met ongeldige codes te verwerpen vanwege beveiligingsrisico's.
Gebruik.
UTF-8 werd in 1993 geïntroduceerd. Rond het jaar 2000 stapten de op Linux gebaseerde distributies over naar UTF-8 als standaard voor alle tekstbestanden (inclusief scriptbestanden). Aan de bestanden zelf is niet te zien of deze in UTF-8 gecodeerd zijn. Dat blijkt pas bij het bekijken van de tekst.
Microsoft was eerder al op UTF-16 overgegaan, maar heeft ook UTF-8 toegevoegd. Indien in Microsoft Windows platte tekst in UTF-8 wordt opgeslagen, voegen Microsoftprogramma's de drie bytes 0xEF, 0xBB en 0xBF, de UTF-8-code voor U+FEFF, aan het begin van het bestand toe, het "Byte Order Mark", of kortweg "BOM", dat echter niet altijd door andere programma's goed herkend wordt.
Webpagina's kunnen ook UTF-8 gebruiken. In de broncode van de webpagina's wordt dan aangegeven dat het om UTF-8-code gaat. De meeste websitemakers geven de voorkeur aan UTF-8, omdat dit bij andere talen minder onduidelijkheden geeft dan de ASCII- of ANSI-tekenset. Wikipedia gebruikt bijvoorbeeld UTF-8 voor alle tekst en ook in e-mail wordt steeds vaker UTF-8 gebruikt.

</doc>
<doc id="38129" url="https://nl.wikipedia.org/wiki?curid=38129" title="Apolloprogramma">
Apolloprogramma

Het Apolloprogramma was tussen 1961 en 1972 een ruimtevaartprogramma van de Amerikaanse lucht- en ruimtevaartorganisatie NASA om de mens op de Maan te laten landen. Op 25 mei 1961 kondigde president John F. Kennedy het project aan met de woorden: "Dit land moet zich verplichten om de mens nog voor het einde van dit decennium op de maan te laten landen en hem weer veilig naar aarde te brengen". Op 12 september 1962 herhaalde hij dit voornemen met grote stelligheid in een toespraak in Houston, waar in 1963 het Manned Spacecraft Center werd opgezet, dat later werd hernoemd tot Lyndon B. Johnson Space Center en van waaruit het Apolloprogramma zou worden geleid.
De bemande Apollo-vluchten hadden elk een bemanning van drie astronauten. Bij de zes vluchten die daadwerkelijk een maanlanding uitvoerden maakten twee van hen de afdaling naar de maan met de meegevoerde maanlander Lunar Module ofwel LEM (Lunar Excussion Module), terwijl er een in het moederschip om de maan bleef cirkelen. Het landingsgestel van de maanlander diende tevens als lanceerplatform voor het bovenstuk om daarmee vervolgens weer naar het moederschip terug te keren, waarmee de terugreis naar de aarde werd gemaakt.
Bij zes maanlandingen zijn in totaal twaalf astronauten op de maan geweest en zes in de buurt. Verder waren er nog drie vluchten waarbij in totaal negen astronauten in de buurt van de maan zijn geweest. Twee van hen stonden later alsnog op de maan en een derde heeft tweemaal rond de maan gevlogen. In totaal zijn er dus twaalf op de maan geweest en twaalf in de buurt. Verder is nog nooit een mens zo ver weg van de aarde geweest.
Het Apolloprogramma werd als bemand Amerikaans ruimtevaartproject voorafgegaan door het Mercury- en Gemini-programma, waarbij in de jaren '60 tijdens de ruimtewedloop gedurende de Koude Oorlog in rap tempo ervaring was opgedaan met vluchten om de Aarde, en door de onbemande programma's Ranger, Lunar Orbiter en Surveyor om de Maan in kaart te brengen en geschikte landingsplaatsen te vinden.
Geschiedenis.
A-4.
Onder leiding van Wernher von Braun werd door Duitse wetenschappers en technici tijdens de Tweede Wereldoorlog het fundament van de rakettechnologie gelegd. In 1936 was in Peenemünde begonnen met de aanleg een enorm complex om raketten te ontwikkelen en testen. 
Na ervaring te hebben opgedaan met het Vergeltungswaffe 1 (de V1) werd vanaf 1943 gewerkt aan het 14 meter hoge Vergeltungswaffe 2 (de V2). Deze raket had een hoogtebereik van 90 kilometer, een actieradius van 354 kilometer en een startgewicht van ruim 14 000 kilo. Ofschoon technisch gezien een hoogstandje, bleek de strategische militaire waarde van het wapen betrekkelijk gering (die viel in het niet bij de verwoestende kracht van de geallieerde bombardementen op Duitse steden en fabrieken), hoewel van de inzet ervan wel een psychologisch afschrikwekkend effect uitging. De experimenten te Peenemünde slokten wel een flink deel van het bewapeningsbudget op.
Om hun opgedane ervaring waren Von Braun en zijn medewerkers na het einde van de oorlog voor de Amerikanen zeer interessant. Honderden Duitse raketgeleerden deden hun uiterste best uit handen van de Sovjet-Unie te blijven en gaven zich, met het grootste deel van hun apparaten, machines en blauwdrukken, over aan de Amerikanen. Hierdoor hadden de Verenigde Staten bij het begin van de ruimtewedloop een aanzienlijke voorsprong op de Sovjets.
De ruimtewedloop.
De Russen haalden de achterstand echter snel in. Op 4 oktober 1957 cirkelde hun Spoetnik rond de aarde, op 12 april 1961 gevolgd door de Vostok 1 met aan boord Joeri Gagarin, de eerste mens in de ruimte. Het enige dat de Amerikanen daar tegenover konden stellen was op 5 mei 1961 de ballistische vlucht van Al Shepard, die een hoogte van 187 kilometer bereikte. 
Het verontrustende gevoel dat de communisten de Amerikanen overvleugelden dreef John F. Kennedy op 25 mei 1961 tot zijn fameuze mission statement, maar waarom de Verenigde Staten zich zouden moeten verplichten tot een dergelijk duur en precair project was onduidelijk. Kennedy stelde in 1962 dat de Amerikanen naar de maan gingen omdat zij nu eenmaal voor moeilijke keuzes stonden... "We choose to go to the moon in this decade and do the other things, not because they are easy, but because they are hard". En zo werd besloten te reizen naar de satelliet van de aarde, weliswaar een onherbergzame klomp puin waar de temperatuur schommelt tussen +127 en -173 graden Celsius, maar zeer dichtbij en van groot belang voor de theorie over het ontstaan van de aarde en de ontwikkeling van het leven. Bovendien spreekt de Maan van oudsher tot de verbeelding van de mens.
Ontwerp en bouw.
Op het hoogtepunt werkten meer dan 400 000 mensen en ruim 20 000 bedrijven aan een methode om naar de maan te reizen en weer heelhuids terug te keren. De kosten van dit alles zouden oplopen tot minstens 19,4 miljard dollar, hetgeen uitgedrukt in huidig geld neerkomt op zo'n honderd miljard dollar. 
De Amerikanen hadden sinds 1959 gesleuteld aan het Mercuryprogramma dat uitmondde in de vlucht van Alan Shephard en vanaf 1961 werd het Apollo-project opgezet voor de uitwerking van Kennedy's retoriek. Een tussenstap was het Geminiprogramma om ervaring op te doen met ruimtevluchten, ruimtewandelingen en ruimtekoppelingen. De steeds tweekoppige Gemini-bemanningen maakten in 1965 en 1966 tien succesvolle vluchten en zowel Armstrong als Aldrin, de eerste mensen op de maan, ondergingen met deze capsule hun ruimtedoop. Doch de wetenschappers moesten eerst naar de tekentafel om alle fasen van de expeditie in beeld te brengen en zij hadden uiteenlopende ideeën.
De NASA-technici waren begin 1961 in meerderheid voorstander van een concept waarbij het toestel in zijn geheel naar de maan zou vliegen, landen en terugkeren omdat hereniging en koppeling in de ruimte een vrijwel onoverkomelijk probleem leek. Maar dit scenario werd in juli 1962 losgelaten vanwege de voor menselijke begrippen gigantische hoeveelheid massa die hiervoor in de ruimte moest worden gebracht. De technici hadden toen al wel schetsen gemaakt voor de in dit concept benodigde raket: de Nova. Een ander idee was om met meerdere raketten de losse onderdelen van het ruimtevaartuig in een baan om de aarde te brengen, waar het gekoppeld zou worden en het in zijn geheel richting maan zou reizen. Het toestel zou ook in dit concept volledig op de maan landen. 
Gekozen werd echter voor een meertrapsraket met de commandocapsule Apollo CSM en een aparte maanlander. De commandocapsule bleef met een astronaut aan boord in een baan rond de maan terwijl de losgekoppelde maanlander met de twee andere bemanningsleden afdaalde. Na de maanexploratie steeg een deel van de maanlander weer op om rond de maan te koppelen met de commandocapsule. De maanwandelaars kropen weer de cockpit in en het restant van de maanlander werd afgestoten om op het maanoppervlak te crashen. Voordat dit plan kon worden uitgevoerd moest wel eerst het benodigde stuwvermogen worden verkregen.
De Amerikanen hadden begin jaren vijftig voor militaire doeleinden de 21 meter hoge Jupiter- of Redstone-raket ontwikkeld en het was een aangepaste viertrapsversie die op 31 januari 1958 het Amerikaanse ruimtevaartprogramma initieerde door lancering van de Explorer I. Maar om op de maan te komen was meer nodig dan de 75.000 pond stuwvermogen van de eerste Jupiters. Het team van Von Braun kwam met een begin van de oplossing. De reeds bestaande brandstoftanks van acht Redstone-en-Jupiter-raketten werden tot een rakettrap geïntegreerd en voorzien van acht nieuw ontwikkelde Rocketdyne H-1-motoren, dit vormde de eerste trap van de Saturnus I en de latere Saturnus IB die, in tegenstelling tot zijn voorgangers, raketten voor vreedzame doeleinden waren. Op 27 oktober 1961 verwijderde de eerste 50 meter hoge Saturnus I zich van lanceercomplex 34 van het Cape Canaveral Air Force Station om na 8 minuten een snelheid te bereiken van bijna 6000 kilometer per uur en een hoogte van 136 kilometer. 
Er zijn uiteindelijk 10 Saturnus I-raketten met succes de ruimte in geschoten, hetgeen gezien de complexiteit en het samengestelde karakter van de raket opmerkelijk mag worden genoemd. Het was een enorme stap richting maan en von Braun verklaarde in 1962 dit hoogtepunt vrij vertaald als volgt: sinds onze jaren op de "raketenflugplatz" in Berlijn zijn wij geobsedeerd door de ontwikkeling van de ruimtevaart en onze methodiek is eigenlijk gelijk gebleven, hoewel op personeelsgebied veel is veranderd en wij nu op een andere plek zitten. 
Ondanks de vrijwel feilloze serie lanceringen van de Saturnus I was er ook kritiek op deze etappe omdat het gevaarte weinig lading van belang in de ruimte bracht en de uiteindelijke maanraket, de Saturnus V al op de tekentafel lag. 
De volgende mijlpaal werd desalniettemin in 1964 bereikt met de 57 meter hoge Saturnus I block II die was voorzien van acht stabilisatievinnen, een extra trap, vloeibare waterstoftechnologie en een uitgebreid instrumentarium voor sturing en controle. 
Hoewel het stuwvermogen gestaag toenam beschikte NASA nog steeds niet over een apparaat dat de toestellen kon vervoeren die nodig waren voor een maanlanding. Dat veranderde met de lancering van de Saturnus IB op 26 februari 1966. Deze 68 meter hoge raket kon een commandocapsule of een maanlander omhoogbrengen en werd in de jaren 70 gebruikt om de astronauten van en naar Skylab te vervoeren. De reusachtige meertrapsraket die de astronauten echter uiteindelijk naar de maan vervoerde was de 111 meter hoge Saturnus V met een diameter van 10 m en een startgewicht van 2,9 miljoen kg. Voor de eerste trap werd als brandstof kerosine aangewend en voor trap 2 en trap 3 vloeibare waterstof. Naast vele onderaannemers werd het toestel gebouwd door Boeing, North American Aviation, Douglas Aircraft Company en IBM.
Het Apollo-programma omvatte elf bemande vluchten, aangeduid als Apollo 7 tot en met Apollo 17. Apollo 4 tot en met Apollo 6 waren onbemande testvluchten.
Brand op aarde, Apollo 1.
De naam Apollo 1 werd achteraf gegeven aan de capsule die verloren ging bij een dodelijk ongeval in 1967. Grissom, White en Chaffee oefenden op 27 januari van dat jaar in een onder druk staande met zuurstof gevulde commandocapsule toen ergens in de 50 kilometer lange bedrading van het apparaat kortsluiting optrad. De vonk werd fataal in combinatie met de met zuurstof gevulde onder druk staande capsule en de vele aanwezige brandbare materialen. Het drietal overleed binnen seconden door inademing van giftige gassen en daarbij waren hun lichamen overdekt met derdegraads brandwonden. Toen de hulpverleners eindelijk de capsule hadden geopend bleken de mannen dood en hun gesmolten nylonpakken aan elkaar geklonterd. 
Na dit ongeluk besloot NASA de capsule uit te rusten met onbrandbare materialen, de druk binnen het toestel bij lancering te verlagen en de astronauten kregen vuurwerende ruimtepakken. Ten slotte werd atmosferische samenstelling van de capsule omgezet van honderd procent zuurstof in de iets minder ontvlambare samenstelling van 65 procent zuurstof en 35 procent stikstof.
Onbemande testvluchten, Apollo 4 t/m 6.
Apollo 4 tot en met Apollo 6 waren onbemande testvluchten.
Rond de aarde, Apollo 7.
De Apollo 7 was de eerste bemande missie van het project en werd gelanceerd met een Saturnus IB als draagraket. Na lancering op 11 oktober 1968 om 15.02 GMT vanaf Cape Canaveral Lanceercomplex 34 draaide het toestel met Cunningham, Eisele en Schirra rond de aarde en de mannen waren snel gewend aan hun gewichtloosheid. Eisele vertoonde echter een uur na lancering verkoudheidssymptomen en zowel Cunningham als Schirra volgden spoedig. De acute virale nasofaryngitis werd weliswaar bestreden met aspirine maar bezorgde de crew desondanks veel ongemak omdat het in de ruimte erg lastig bleek om de luchtwegen vrij te krijgen. 
De ruimtevaarders vlogen elf dagen rond de aarde waarbij zij succesvol oefenden met ruimtekoppelingen. Na evaluatie van de vlucht trok NASA de conclusie dat de Saturnus klaar was voor een retourtje maan.
Omwentelingen om de maan, Apollo 8.
Op 21 december 1968 om 12.51 GMT werd Apollo 8 gelanceerd met Borman, Lovell en Anders. Het was de eerste bemande vlucht waarbij gebruik gemaakt werd van een Saturnus V als draagraket. Hiermee verkreeg men voldoende snelheid om aan de aardse zwaartekracht te ontsnappen, en de mens na een vlucht van drie dagen naar de maan te brengen. 
De astronauten draaiden gedurende 20 uren tien maal rond het hemellichaam en zij zagen voor het eerst met eigen ogen de altijd van de aarde afgewende achterzijde van onze natuurlijke satelliet. Vele malen indrukwekkender moet voor hen in de verte de aarde zijn geweest, een wit-blauwe bol afgetekend tegen de peilloze zwarte diepte van de ruimte. Hierbij werd de iconische foto "Earthrise" gemaakt van een "aardopkomst" boven het oppervlak van de maan. 
Apollo 8 keerde op eerste kerstdag 1968 terug en op 27 december ontvouwden de parachutes zich boven de maanreizigers. De landingsklap op het oceaanwater deed de capsule kapseizen waarna het toestel dankzij de opblaasbare boeien in de juiste positie werd gebracht. Anderhalf uur later had het marinepersoneel van het vliegdekschip USS Yorktown de mannen uit de oceaan gevist.
Rond de aarde met meer tests, Apollo 9.
De reis van Apollo 9, met als bemanning McDivitt, Scott en Schweickart, was minder spectaculair en bleef beperkt tot een tiendaagse oefenvlucht rond de aarde. Deze missie was een integrale test voor alle cruciale onderdelen, zo werd voor het eerst de bemande maanlander in de ruimte beproefd. Alle fasen van aan- en afkoppeling werden gesimuleerd op precies dezelfde wijze als dat later rond de maan zou moeten gebeuren.
Omwentelingen om de maan en gedeeltelijke afdaling, Apollo 10.
Cernan, Stafford en Young werden in de Apollo 10 op 18 mei 1969 gelanceerd voor de generale repetitie. Tijdens deze missie die bijna identiek was aan die van de Apollo 11 naderde de "Lunar Module" met Cernan en Stafford het maanoppervlak tot op een tergende 15,6 kilometer. Cernan zou overigens later met de Apollo 17 alsnog daadwerkelijk een landing uitvoeren en vooralsnog als laatste zijn voetafdrukken op de maan achterlaten.
Eerste maanlanding, Apollo 11.
Op 16 juli 1969 om 13:32 Greenwich Mean Time, GMT (09:32 USA EDT, 14:32 ned. tijd) waren miljoenen mensen via live-televisie over de gehele wereld getuige van de lancering van de Apollo 11 met aan boord Armstrong, Collins en Aldrin. Twaalf minuten later waren zij in een baan om de aarde en na anderhalve omwenteling stuwde de derde trap de capsule weg van de aarde. 
De afstand van 356 000 km werd overbrugd in bijna 3 dagen, waarna de astronauten zich op 19 juli 1969 in een baan om de maan begaven. Zij koppelden op 20 juli de maanlander los en Armstrong liet het apparaat een pirouette maken terwijl Collins door het raam checkte of het landingsgestel in goede staat verkeerde. De hoeveelheid brandstof was uiterst beperkt om gewicht te besparen. Verder had de maanlander geen stoelen, zodat de astronauten de landing staande moesten uitvoeren. NASA was niet bang dat Armstrong en Aldrin op die manier te vermoeid zouden raken, omdat zij niet langer dan 21 uur op de maan zouden verblijven. Bovendien wogen de ruimtevaarders daar veel minder. 
Tijdens de landing raakte de boordcomputer overbelast, waardoor van alle kanten alarmsignalen kwamen, maar Mission Control wist binnen 15 seconden te melden dat er weinig aan de hand was en dat de waarschuwingen konden worden genegeerd. Armstrong was sowieso niet onder de indruk van het alarm, omdat volgens hem alles goed werkte en alleen de computer overspannen reageerde. Door de consternatie observeerde Armstrong echter vrij laat dat de naderende landingsplaats bezaaid bleek met rotsblokken. Op zich geen onoverkomelijk probleem, de maanlander moest simpelweg een stukje verder vliegen, de benodigde brandstof was evenwel tot een gevaarlijk laag peil gedaald. Ternauwernood slaagde Armstrong erin het toestel over het onbegaanbare terrein te loodsen om het alsnog rustig te plaatsen op een stukje dat wel voor landing geschikt bleek en dat hij "Tranquility Base" noemde (20:17 GMT, 16:17 USA EDT, 21:17 MET). 
Collins, die op honderd kilometer hoogte zijn rondjes draaide, zou gedurende de hele expeditie tevergeefs proberen de maanlander op het oppervlak te ontwaren. 
Volgens de planning hadden de mannen nu eerst moeten rusten maar zij kropen direct in hun ruimtepakken voor de maanexploratie. Zodra de druk het toestond openden zij het luik en Armstrong klom uit de machine. Aldus werd de ingetogen Armstrong op zijn 38e de eerste mens op de maan en hij sprak de misschien meest memorabele woorden van de 20e eeuw: "That's one small step for man, one giant leap for mankind" (21 juli 02:56 GMT, 20 juli (!) 22:56 USA EDT, 03:56 MET). Vijftien minuten later werd hij vergezeld door Aldrin die op aarde drukte had gemaakt omdat hij niet als eerste de maan had mogen betreden. 
Hun beeld was ongewoon helder vanwege het ontbreken van atmosferische troebelingen en Aldrin omschreef dat wat hij zag als een volmaakte verlatenheid. 
Na een verblijf van ruim 21 uur op de maan stegen zij op om zich te verenigen met Collins (17:54 GMT, 13:54 USA EDT, 18:54 MET). Hiertoe moesten zij wel improviseren bij hun bewegingen; in de nauwe ruimte hadden ze de startknop eraf gestoten. Aldrin loste dit probleem op door een plastic pen in de opening te drukken en zo de motor te starten. 
Na de succesvolle lancering en koppeling konden zij met 21,5 kilo maanmateriaal terugkeren waarna de Apollo 11 op 24 juli 1969 om 16:50 GMT (12:50 USA EDT, 17:50 ned. tijd) veilig in de Grote Oceaan landde.
Na de eerste landing.
Het peperdure project, dat vooral was opgezet om de Sovjet-Unie af te troeven, verloor nu snel publieke steun en het NASA-budget werd al spoedig sterk beperkt. De mens was door het maanstof gegaan en ongeschonden teruggekeerd, maar veel meer dan wat stenen viel er niet te halen. Collins beschreef de maan als een monotone berg rotsen die verbleekt bij de aarde, die hij omschreef als "een edelsteen met zijn groene valleien en nevelige watervallen".
Tweede maanlanding, Apollo 12.
Op 14 november 1969 werd Apollo 12 gelanceerd die op 18 november 1969 op de maan landde, 180 meter verwijderd van de op 20 april 1967 aangekomen sonde Surveyor III.
In plaats van maanlanding, om de maan en terug, Apollo 13.
Op de heenweg naar de maan van de Apollo 13, waarmee de derde maanlanding zou plaatsvinden, ontstond ernstige schade. Het vluchtplan kon echter worden gewijzigd in een baan achter de maan langs en vervolgens gelijk terug naar de aarde ("free-return trajectory"). Mede dankzij veel improvisatie van de drie astronauten en de vluchtleiding zijn de astronauten ongedeerd teruggekeerd op aarde.
Het bijna fataal aflopen van de missie onderstreepte vervolgens ondubbelzinnig de gevaren van het maanreizen. Een dodelijk ongeluk zou de aanvankelijke successen volledig overschaduwen en dit zou ook nog eens de hele bemande ruimtevaart op losse schroeven zetten.
Nog vier maanlandingen, Apollo 14 t/m 17.
Apollo 14 landde op 5 februari 1971 en Apollo 15 met de maanwagen Lunar Rover Vehicle landde op 30 juli 1971. Apollo 16 gelanceerd 16 april 1972 en Apollo 17 gelanceerd 11 december 1972 werden de laatste missies.
Inkorting van het programma.
Na de vlucht van de Apollo 17 zouden er geen andere volgen. De oorspronkelijk geplande vluchten van de Apollo 18, 19 en 20, waarvoor wel bemanningen en landingsplaatsen waren gekozen, werden door de NASA afgelast. In januari 1970 werd Apollo 20 geannuleerd. In september 1970 volgde het besluit de missies van de Apollo 18 en 19 eveneens te annuleren. Hierdoor kwamen middelen vrij ten behoeve van het ruimtestation-project Skylab. Deze afgelasting van de laatste drie geplande vluchten leverde Apollo 17-bemanningslid Eugene Cernan de benaming "de laatste mens op de maan" op.
Na de maanvluchten.
De Saturnus V werd voor het laatst gebruikt in 1973 om het Skylab-ruimtestation in een baan om de aarde te brengen. Het betrof hier overigens een tweetrapsuitvoering, de derde trap was vervangen door het Skylab. Het Apollo-ruimteschip en de Saturnus IB werden nog voor drie bemande Skylab-vluchten gebruikt en daarna nog één laatste maal in 1975. Een Apollo-capsule koppelde toen aan een Sovjet Sojoez-capsule tijdens het Apollo-Sojoez-Test-Project, ASTP.

</doc>
<doc id="38131" url="https://nl.wikipedia.org/wiki?curid=38131" title="Boeddhisme van A tot Z">
Boeddhisme van A tot Z

Dit is een lijst met alle pagina's van A tot Z met betrekking tot het boeddhisme.
Zie ook:
A.
Abhidhamma - Adam's Peak - Afhankelijk Ontstaan - Ahimsa - Ajahn Chah - Ajahn Sumedho - Ajahn Mun - Ajanta - Akshobhya - Alara Kalama - Ambapali - Amitabha - Anagami - Ananda - Ananda Maitreya - Anathapindika - Angulimala - Antai-ji - Anuradhapura - Anuruddha - Arahant - Asalha Puja - Koning Asoka - Assaji - Atisha - Avalokitesvara - Avīci - Ayutthaya (oud) - Ayya Khema
B.
Baka Brahma - Bardo - bhikkhu - bhikkhuni - Bimbisara - Bodhgaya - Bodhi - Bodhiboom - Bodhidharma - Bodhisatta/Bodhisattva - Bodhisattva-beloftes - Boeddha - Boeddhisme - boeddhisme en vegetarisme - Boeddhisme per land - Boeddhistische concepten - Boeddhistische geschriften - Boeddhistische jaartelling - Boeddhistische kosmos - Boeddhistische Omroep Stichting - Boeddhistische lokale termen - Boeddhistische religies en stromingen - Boeddhistische tempel - Boeddhistische vlag - Borobudur - Buddhadasa - Buddhaghosa
C.
Chan - Changchub Dorje - Chödrag Gyatso - Chögyam Trungpa - Chöying Dorje
D.
Dalai lama - Dambulla - Deshin Shegpa - Deva - Devadatta - Devotie in het boeddhisme - Dhamma - Dhammapada - Dhukkha - Dhyani-Boeddha - Dorje Shugden- Drepung - Drie karakteristieken - Düdül Dorje - Düsum Khyenpa - Dzogchen
E.
Ellora
F.
Fa Xian - Charles Tenshin Fletcher
G.
Ganesha - Garoeda - Gautama Boeddha - Guanyin - Geëngageerd boeddhisme - Gendün Drub - Gendün Gyatso - Geloof in het boeddhisme - Gelug - Geschiedenis van het boeddhisme - God in het boeddhisme - Gouden urn- Graad van verlichting - Gyancain Norbu
H.
Heilige (boeddhisme) - Hinayana - Hsing Yun
J.
Jack Kornfield - Jebtsundamba- Jampäl Gyatso - Jhana- Jokhang - Jonangpa
K.
Kailash - Kalachakra - Kalu Rinpoche - Kandy - Philip Kapleau - Karma - Kagyü - Karma Pakshi - Kathina - Kälsang Gyatso - Khakyab Dorje - Khandhas - Khädrub Gyatso - Koan (Zen) - kroniek van het boeddhisme - Kushinagara
L.
Levenswiel
M.
Magha Puja - Maha Brahma - Mahayanaboeddhisme - Mahakala - Mahakasyapa - Mahamudra - Maha Moggallana - Mahinda - Maitreya - Mandala - Marpa - Meditatie over de dood - Metta - Metta meditatie - Middenweg - Mikyö Dorje - Milarepa - monnik
N.
Naga - Nagasena - Nalanda - Nagarjuna - Naropa - Nichiren Daoshonin - Nieuwe kadampa - Nirvana - Nu-causaliteit - Nyanasamvara Suvaddhana - Nyingma
O.
Om mani padme hum - Orgyen Trinley Dorje
P.
Pagan (stad) - Pali - Pali-canon - pänchen lama - Paramita - Parinibbana - Patimokkha - Padmasambhava - Pavarana - Pema Chödrön - Peta - Pha Bang - Polonnaruwa - Potala
R.
Rahula - Rakusu - Rangjung Dorje - Ricard, Matthieu - Rimé-beweging - Rolpey Dorje - Ringu Tulku
S.
Shabdrung - Shiva - Sakadagami - Sakya - Sakya trizin - Samadhi (boeddhisme) - Samatha - Samsara - Samye -Sangha - Sanskriet - Sariputta - Sarnath -Shamarpa- Shambhala-Sheng-yen - Shunryu Suzuki - Soetra - Sönam Gyatso - Songtsen Gampo - Sotapanna - Stoepa - Sunyata - Suttapitaka -
T.
Tantra - Taranatha-Tashilhunpo - Tenzin Gyatso - Thaise Bos Traditie - Theravada - Theravada-bedevaart - Thich Nhat Hanh - Thongwa Dönden - Thubten Chökyi Nyima - Thubten Gyatso - Tibetaans boeddhisme - "Tibetaans boeddhistische canon" - "Tibetaans Dodenboek" - Tien ketens - Tien Voorschriften - Tilopa - Tönpa Shenrab- Trinley Gyatso - Trinley Thaye Dorje - Tsangyang Gyatso - Thegchog Dorje - Tsültrim Gyatso - Tulku
U.
Uposatha
V.
Vairocana - Vajrayana boeddhisme - Vassa - Vasubandhu - Verlichting - Vesakha Puja - Vier Elementen (boeddhisme) - Vier Nobele Waarheden - Vier verheven toestanden - Vijf Voorschriften - Vijf Khandhas - Vinaya - Vipassana - Vipassana meditatie - Vrienden van de Westerse Boeddhistische Orde -Vroege boeddhistische scholen
W.
Wangchug Dorje - Wat - Wat Si Saket - Wat Phnom - Wedergeboorte - Westers boeddhisme - Westerse Boeddhistische Orde
X.
Xuanzang
Y.
Yeshe Dorje - Yönten Gyatso
Z.
Zanabazar- Zazen - Zenboeddhisme - Zes bovennatuurlijke krachten - Zes zintuigen - Zilveren Pagode (Phnom Penh) - Zuiver Land-boeddhisme

</doc>
<doc id="38132" url="https://nl.wikipedia.org/wiki?curid=38132" title="Concentratie kamp">
Concentratie kamp



</doc>
<doc id="38133" url="https://nl.wikipedia.org/wiki?curid=38133" title="Mosje">
Mosje



</doc>
<doc id="38134" url="https://nl.wikipedia.org/wiki?curid=38134" title="Moshe">
Moshe



</doc>
<doc id="38135" url="https://nl.wikipedia.org/wiki?curid=38135" title="RSC Anderlecht">
RSC Anderlecht

Royal Sporting Club Anderlecht (of simpelweg RSC Anderlecht) is een Belgische voetbalclub uit Brussel, meer bepaald uit de Brusselse gemeente Anderlecht. De club werd opgericht op 27 mei 1908 en is bij de Voetbalbond aangesloten met stamnummer 35. 
De ploeg heeft paars-wit als clubkleuren en speelt zijn thuiswedstrijden in het Lotto Park waar er plaats is voor 22.500 toeschouwers. 
RSC Anderlecht speelt sinds 1935 onafgebroken in de Eerste Klasse en won sindsdien al vierendertig keer de landstitel, negen keer de Beker van België en tien keer de Belgische Supercup. 
Het won ook vijf Europese bekers: twee keer de Europacup II, twee keer de UEFA Super Cup en een keer de UEFA Cup. Het is hiermee, samen met KV Mechelen, een van de twee Belgische clubs die een of meer Europese titels wisten te behalen. RSC Anderlecht is ook een van de stichtende leden van de ECA (European Club Association).
Sinds 28 maart 2018 is Marc Coucke eigenaar van de club, hij nam de fakkel over van Roger Vanden Stock. Coucke was sinds 28 maart ook voorzitter van de club, maar gaf op 28 mei 2020 die positie door aan Wouter Vandenhaute. RSC Anderlecht is sinds 2010 een naamloze vennootschap.
De beloftes spelen onder de naam RSCA Futures in Eerste klasse B.
Geschiedenis.
1908 - 1935: Van de oprichting tot de definitieve promotie naar de Eerste Klasse.
Oprichting.
In mei 1908 dook het plan om in Anderlecht een voetbalclub op te richten voor het eerst op. Charles Roos, Henri Roos, Maurice Kelchtermans, Anatole De Cuyper, Camille De Cuyper, Antoine Suys, Emile Suys, Emile Dietens, Pierre Dietens, Michel Hames, Leopold Hames, Albert Van Roye, Paul Arnold, Paul Trion, Edgard Debock, Jean Schneider, Gaston Versé en Guillaume Vandenhoof bespraken het idee in café Concordia. De aanleiding voor de oprichting van een nieuwe club was de zege van Léopold Football Club, een club uit de buurgemeente Ukkel, tegen het Engelse Queens Park Rangers.
Enkele weken nadien, op 27 mei 1908, werd 'Sporting Club Anderlechtois' opgericht. Vervolgens verzamelden de Anderlechtse jongeren geld in om een bal en truitjes te kunnen kopen. Het inschrijvingsgeld bedroeg in die dagen 3,00 BEF per trimester. Het eerste veld werd gekozen door mede-oprichter Charles Roos en bevond zich in de wijk Scheut. Roos werd ook verkozen tot eerste voorzitter, terwijl Michel Hames de eerste secretaris van de club werd.
De clubkleuren werden paars en wit, want dat waren de kleuren van de bloemen die de koets van Koning Elisabeth, die toen aan de gemeente een bezoek bracht, sierden. De eerste outfits bestonden uit een witte broek en een paars-witte trui.
Stamnummer 35.
Enkele dagen na de oprichting van de club begon Anderlecht aan zijn eerste wedstrijden. Het ging om louter vriendschappelijke wedstrijden tegen andere clubs uit de regio. Het succes van die wedstrijden zette het bestuur er een jaar later toe aan om de club aan te sluiten bij de Union Belge des Sociétés de Sports Athlétiques (UBSSA), een Belgische sportbond die later opsplitste in onder meer de Koninklijke Belgische Voetbalbond (KBVB). Anderlecht sloot zich op 8 april 1909 aan bij de bond en kreeg stamnummer 35.
De club ging van start in 3e Gewestelijke Brabant, een provinciale reeks. In geen tijd groeide het aantal spelers van Anderlecht. Heel wat voetballers van Union Sint-Gillis stapten in die periode over naar Anderlecht, dat ook een eerste jeugdploeg oprichtte. De groei van de club werd verder gestimuleerd door Emile Versé, vader van mede-oprichter Gaston Versé. Hij investeerde in de begindagen 10.000 BEF en liet de club verhuizen naar het voetbalterrein in de Verheydenstraat (die nu de Demosthenesstraat heet). De prijs van een toegangskaart varieerde toen tussen 10 en 12,5 cent. Een thuiswedstrijd werd bijgewoond door ±2500 supporters. Op 9 september 1909 speelde Anderlecht zijn eerste officiële wedstrijd. Het verloor toen met 1-0 van Merlo. Anderlecht eindigde dat seizoen als derde in de competitie, maar mocht wegens goede prestaties toch promoveren van de voetbalbond. In 1911 werd Charles Roos als voorzitter opgevolgd door Theo Verbeeck.
Nationale reeksen.
In 1913 maakte Anderlecht, na een succesvolle eindronde, de overstap naar de nationale reeksen. De club promoveerde naar de Eerste Afdeling, de huidige Tweede Klasse. Het eerste seizoen in de Eerste Afdeling sloot Anderlecht af als vierde én met winst. Voor het eerst hield de club na afloop van een seizoen geld over. De winst bedroeg 709,47 BEF.
Een jaar later brak de Eerste Wereldoorlog uit en werden meer dan dertig leden van de club opgeroepen om mee te strijden. Vijftien spelers verloren tijdens de oorlog het leven. Er vond geen officiële competitie plaats tijdens de oorlog, maar er werd wel een noodcompetitie georganiseerd. Daarin werd Anderlecht tweede. Pas in 1919 werd er opnieuw een officiële competitie in het leven geroepen. Anderlecht vertoefde net als voor de oorlog nog steeds in de Eerste Afdeling, maar was wel van terrein veranderd. Voortaan werkte de club zijn wedstrijden af in het Meirpark (dat later veranderde in het Astridpark). De verandering van locatie werd gesteund door het gemeentebestuur, dat 7.000 BEF investeerde in een nieuw stadion. Het Emile Verséstadion werd genoemd naar de vroegere geldschieter van de club.
In 1921 dwong Anderlecht voor het eerst de promotie naar de Ere Afdeling af. Ondanks de aanwezigheid van goaltjesdief Ferdinand "Cassis" Adams en de talentrijke doelman Jean Caudron kon Anderlecht het niet langer dan twee seizoenen volhouden op het hoogste niveau. De club zakte in 1923 terug naar de Eerste Afdeling, waar het meteen weer kampioen speelde. Anderlecht was in die dagen een liftploeg die voortdurend afwisselde tussen de Ere en Eerste Afdeling. Enkele spelers werden toen ook voor de eerste keer geselecteerd voor de nationale ploeg van België.
Exact tien jaar na de eerste promotie degradeerde Anderlecht opnieuw terug naar de Eerste Afdeling. Deze keer duurde het verblijf in de op een na hoogste voetbaldivisie van het land vier jaar. Anderlecht sloot het seizoen 1934/35 af als kampioen en promoveerde zo voor de laatste keer naar de Ere Afdeling. Gewezen toppers als Cassis Adams en Caudron waren niet meer van de partij, zij hadden plaatsgemaakt voor nieuwe spelers als Arnould Deraeymaeker, Constant Vanden Stock en Albert Mettens.
1935 - 1945.
Aansluiting bij de top in België.
Onder het goedkeurend oog van voorzitter Theo Verbeeck kon Anderlecht zich goed handhaven in de Ere Afdeling. De club veranderde van een staartploeg in een stevige middenmoter onder impuls van de Ierse coach Ernest Smith. Begin jaren 40 zocht Anderlecht zelfs aansluiting bij de top, die toen bestond uit Antwerpse clubs als Antwerp, Lierse, Beerschot en Brusselse clubs als Union en Daring Club de Bruxelles. De ommekeer kwam er in 1942 met de transfer van Jef Mermans. Anderlecht plukte de aanvaller voor een recordbedrag van 100.000 BEF weg bij Tubantia Borgerhout. Het was een transfer die de club zich niet beklaagde. Mermans werd de topschutter van de ploeg en loodste Anderlecht in 1944 naar de tweede plaats achter toenmalig landskampioen Antwerp.
Trainer Smith keerde na het uitbreken van de Tweede Wereldoorlog terug naar zijn geboorteland. Bovendien werd in het seizoen 1944/45, net als in 1939/40, de competitie onderbroken. Door de oorlog kon er niet in normale omstandigheden gevoetbald worden. Sportief gezien een jammere zaak voor paars-wit, want de club stond aan de leiding toen de competitie in 1945 werd afgelast.
1945 - 1960.
Eerste landstitels.
Na de Tweede Wereldoorlog werd de Belgische competitie opnieuw opgestart. Anderlecht veroverde de derde plaats en werd een jaar later voor de eerste keer in de geschiedenis van de club landskampioen. Paars-wit sloot het seizoen 1946/47 bovendien af met 112 gescoorde doelpunten, een absoluut record. Het team rekende in die dagen op sterkhouders als Mermans, die dat jaar ook voor het eerst topschutter werd in de Belgische competitie, doelman Henri Meert en aanvaller Hippolyte Van den Bosch, en werd geleid door de onbekende Franse trainer Georges Périno. De Fransman werd later opgevolgd door Smith, die na de oorlog was teruggekeerd naar België. Hij veroverde met Anderlecht een tweede en derde landstitel, maar moest dan plaatsmaken voor de Engelse trainer Bill Gormlie, die toen ook bondscoach van België was.
Gormlie vond in 1950 de weg naar het Astridpark, een jaar voor voorzitter Theo Verbeeck overleed en werd opgevolgd door Albert Roosens. De jaren 50 werden al snel een succesvolle periode voor de club. Vanaf 1954 won paars-wit drie keer op rij de titel. Verbeeck vormde Anderlecht om tot een Belgische topclub. Hij verbouwde het stadion en liet een grote lichtinstallatie plaatsen. De eerste stadionverlichting werd in 1954 ingehuldigd in een galawedstrijd tegen het Argentijnse Racing Club Buenos Aires. Paars-wit speelde in die dagen ook voor het eerst in het buitenland. Anderlecht werkte oefenwedstrijden af in de Sovjet-Unie en Congo.
De titel van 1955 leverde Anderlecht een plaats op in de allereerste Europacup I. De Europese tegenstanders bleken echter te hoog gegrepen. Het Hongaarse Vörös Lobogó SE schakelde Anderlecht meteen uit met zware cijfers. Een jaar later ging paars-wit zelfs met 10-0 de boot in tegen Manchester United. In eigen land kreeg Jef Jurion in 1957 de Gouden Schoen, hoewel Anderlecht ook daar steeds meer concurrentie kreeg. Standard de Liège stak in 1958 de kop op en veroverde zijn eerste titel. Het was het begin van een toen nog prille rivaliteit tussen beide clubs. Een jaar later loodste Gormlie de club naar een nieuwe titel, hetgeen het bestuur niet belette om hem enkele maanden later aan de deur te zetten. Hulptrainer Arnould Deraeymaeker sprong voor het eerst in als interim-coach en liet de 16-jarige Paul Van Himst debuteren.
1960 - 1970.
Europese subtopper.
Zoals Gormlie de jaren 50 had gedomineerd, zo beïnvloedde de Corsicaanse trainer Pierre Sinibaldi het volgende decennium. Sinibaldi werd in 1960 aangenomen als coach en liet meteen merken dat hij een strateeg was. Hij introduceerde het 4-2-4-systeem waarmee Brazilië twee jaar eerder wereldkampioen was geworden. Het aanvallende spel werd gedragen door talentrijke spelers als Van Himst, Jef Jurion, Wilfried Puis, Martin Lippens en Jacques Stockman en later ook Jan Mulder. Zij veroverden in vijf seizoenen vier keer de titel. In 1965 won Anderlecht bovendien ook voor het eerst de Beker van België.
De Europese campagne van Anderlecht was het grootste verschil tussen Sinibaldi en Gormlie. Anderlecht, dat in de jaren 50 nooit verder dan de eerste ronde van de Europacup I was geraakt, schakelde in 1962 het grote Real Madrid uit na onder meer een prachtig afstandsschot van Jurion, die later dan ook de bijnaam "Mister Europe" kreeg. Anderlecht sneuvelde dat jaar uiteindelijk pas in de kwartfinale tegen het Schotse Dundee FC. Een resultaat dat Anderlecht twee jaar later nog eens overdeed. Real Madrid nam toen wraak voor de uitschakeling van 1962.
Anderlecht had een ijzersterke thuisreputatie maar kon op verplaatsing bijna nooit winnen van Europese tegenstanders. In 1966 werd Sinibaldi vervangen door toenmalig Beerschot-trainer András Béres. Hij trok de lijn door en veroverde met Anderlecht een vierde titel op rij. De club benaderde zo het record van Union Sint-Gillis. Het volgende seizoen werd hij echter ontslagen en vervangen door hulptrainer Deraeymaeker. Hij werd eveneens kampioen met Anderlecht en brak zo het meer dan 60 jaar oude record van Union.
Eerste Europese finale RSC Anderlecht.
In 1968 haalde Anderlecht de Roemeen Norberto Höfling aan boord. Paars-wit zette hem na enkele maanden aan de deur en haalde Pierre Sinibaldi, de architect van het Anderlecht van de jaren 60, terug naar het Emile Verséstadion.
Sinibaldi kon in de competitie zijn grote successen niet meer evenaren. De club werd in eigen land voorbijgestreefd door Standard, dat onder leiding van middenvelder Wilfried Van Moer drie keer op rij de titel veroverde. In Europa slaagde hij er nochtans wel in om te schitteren. Sinibaldi loodste Anderlecht in de Jaarbeursstedenbeker van het seizoen 1969/70 voorbij Internazionale en Newcastle United. De ploeg van Sinibaldi haalde zelfs voor het eerst een Europese finale, die toen nog over twee wedstrijden verdeeld werd. Anderlecht won thuis overtuigend met 3-1 van Arsenal, maar ging in Engeland met 3-0 onderuit.
1970 - 1980.
Overname Constant Vanden Stock.
Een jaar na de verloren finale nam oud-speler Constant Vanden Stock de functie van voorzitter over van Albert Roosens. Vanden Stock was op dat ogenblik de eigenaar van brouwerij Belle-Vue. Hij had in het voetbalmilieu ervaring opgedaan als selectieheer van de nationale ploeg en als bestuurder van Club Brugge. Hij was vastbesloten om van Anderlecht een Europese topclub te maken. Hij nam de Nederlandse aanvaller Rob Rensenbrink vanuit Brugge mee en zette Sinibaldi aan de deur. Vanden Stock wilde afstappen van het inmiddels achterhaalde 4-2-4-systeem, maar dat zag de Corsicaan niet zitten.
Daarom werd de ambitieuze Duitser Georg Kessler als zijn vervanger aangetrokken. Kessler was de gewezen bondscoach van Oranje en stond erom bekend erg gedisciplineerd te zijn. Kessler zou later, tussen half 1978 en half 1982 coach zijn van het toen zo succesvolle AZ'67 uit Alkmaar. Hij matte de ploeg van Anderlecht op trainingen regelmatig af, maar veroverde in zijn eerste seizoen 1971/72 wel de Dubbel. Jan Mulder vond de aanpak maar niets en verhuisde in juni 1972 naar Ajax. Toen ook andere spelers de methodes van de Duitser in vraag begonnen te stellen, werd Kessler ontslagen.
De club veranderde onder Constant Vanden Stock volledig. Bijna alle spelers die in de jaren 60 tot de top behoorden, waren zo goed als verdwenen. Enkel Paul Van Himst bleef ook begin jaren 70 in Anderlecht. Het nieuwe team bestond in die periode uit heel wat jonge spelers als Rensenbrink, Gilbert Van Binst, Ludo Coeck, Hugo Broos en François Van der Elst.
Europese top.
Midden jaren 70 ging RSC Anderlecht op zoek naar de aansluiting bij de Europese top. Urbain Braems werd met Anderlecht kampioen in 1974 en bereikte een jaar later de kwartfinale van de Europacup I. Dat resultaat verdween volledig in de schaduw van wat zijn excentrieke opvolger, de Nederlander Hans Croon, een seizoen later presteerde. De erg bijgelovige Croon loodste Anderlecht in de Finale van Europacup II in 1976 voor het eerst sinds 1970. Een zenuwachtig Anderlecht kwam in de finale 0-1 achter tegen West Ham United, maar won uiteindelijk na twee doelpunten van zowel Rensenbrink als Van der Elst met 4-2.
De eerste Europese trofee was een feit, maar toch was Anderlecht de Nederlandse coach liever kwijt dan rijk. Croon vertrok en werd vervangen door Raymond Goethals, die Vanden Stock nog kende van bij de nationale ploeg. Goethals zette met Anderlecht alles op Europa. De club moest in die dagen in de nationale competitie zijn meerdere erkennen in het Club Brugge van succescoach Ernst Happel, maar kon zich in Europa wel meten met de besten. Anderlecht won op 30 augustus 1976 de UEFA Super Cup door thuis met 4-1 te winnen van het Bayern München van Franz Beckenbauer en Karl-Heinz Rummenigge. Het bereikte later dat seizoen ook opnieuw de finale van de Europacup II. Maar ditmaal moest paars-wit het onderspit delven tegen het Hamburger SV van Manfred Kaltz, Felix Magath en Arno Steffenhagen.
De inbreng van Nederlanders als Rob Rensenbrink, Arie Haan, Jan Ruiter en Peter Ressel. Haan was op het veld een natuurlijke leider, terwijl Rensenbrink, die in 1976 de Gouden Schoen in ontvangst mocht nemen, met zijn flitsen een wedstrijd kon bepalen. De twee loodsten Anderlecht in 1978 naar een derde Europese finale op rij. RSC Anderlecht stond in het Parc des Princes tegenover het Oostenrijkse Austria Wien, dat Herbert Prohaska en Felix Gasselich in de ploeg had, en won met maar liefst 4-0. Enkele maanden later mocht paars-wit opnieuw opdraven in de UEFA Super Cup 1978. Liverpool FC, dat enkele maanden voordien in de finale van de Europacup I Club Brugge had uitgeschakeld, ging in Anderlecht met 3-1 onderuit en kon in eigen huis de schade niet herstellen. Anderlecht veroverde zo zijn vierde Europese trofee in drie jaar tijd.
1980 - 1995.
Vernieuwing en uitbreiding.
Vanaf 1980 bouwde de club aan een nieuwe ploeg die het succes van de jaren 70 moest evenaren. Om te beginnen haalde Constant Vanden Stock RWDM-manager Michel Verschueren naar het Astridpark. Verschueren, die in de jaren 60 nog als conditietrainer bij Anderlecht had gewerkt, zorgde voor meer professionalisme binnen de club. Onder zijn impuls werd het Emile Verséstadion begin jaren 80 gerenoveerd en uitgebreid. Het Constant Vanden Stockstadion, zoals het voortaan heette, beschikte over business seats en loges en was gebaseerd op moderne, Amerikaanse stadions. Een unicum op het Europese vasteland. Het deels vernieuwde stadion werd ingehuldigd met een galamatch tegen het FC Barcelona van Diego Maradona.
Op sportief vlak haalde Anderlecht Tomislav Ivić aan boord. De Kroaat was een meester-tacticus en hield er niet van als spelers niet in het gareel liepen. Hij zag hoe Rensenbrink, Van Binst, Van der Elst en Nico de Bree, spelers die symbool stonden voor de successen van de jaren 70, andere oorden opzochten. Het was een aderlating die Verschueren opving door de komst van libero Morten Olsen, Henrik Andersen en Juan Lozano. Paars-wit werd in zijn eerste seizoen onder Ivić meteen kampioen en mocht een jaar later voor het eerst sinds 1975 nog eens deelnemen aan de Europacup I.
Laatste Europese trofee.
Onder leiding van Ivić kon Anderlecht in 1982 doorstoten tot de halve finale van de Europacup I. Daarin verloor het nipt van Aston Villa, de latere winnaar van Europacup I. Het was een van de grootste sportieve ontgoochelingen van Constant Vanden Stock. In eigen land ging de landstitel dat seizoen naar Standard, waar oud-trainer Raymond Goethals en oud-speler Arie Haan toen het mooie weer maakten. Het bestuur haalde vervolgens het spitsenduo van de nationale ploeg en een reeks Scandinavische talenten naar het Constant Vanden Stockstadion: Erwin Vandenbergh, Alex Czerniatynski, Kenneth Brylle, Arnór Guðjohnsen, Frank Arnesen en Per Frimann. Maar ook na hun komst raakte Anderlecht niet voorbij Standard. De club ontsloeg Ivić en stelde Paul Van Himst als zijn opvolger aan. Clubicoon Van Himst gaf de spelersgroep meer ruimte en vrijheid en dat leverde meteen resultaat op. Terwijl Standard met de titel ging lopen, plaatste Anderlecht zich voor de finale van de UEFA Cup. Anderlecht haalde het in twee wedstrijden tegen het Portugese Benfica, onder meer dankzij een doelpunt van de geniale Juan Lozano.
Van Himst, die als speler nooit een Europese trofee had veroverd, leek als coach op weg om er twee op rij in de wacht te slepen. Een jaar na de zege tegen Benfica stond Anderlecht opnieuw in de finale van de UEFA Cup. Anderlecht had in de halve finale Nottingham Forest uitgeschakeld (de terugwedstrijd bleek later omgekocht te zijn door Constant Vanden Stock in de omkoopzaak Anderlecht-Nottingham Forest) en stond een ronde later tegenover het eveneens Engelse Tottenham Hotspur. Van Himst zag een tweede UEFA Cup uiteindelijk na strafschoppen aan zijn neus voorbijgaan. In het seizoen 1985/1986 bereikte Anderlecht opnieuw de halve finale van de Europacup I. Paars-wit verloor de terugwedstrijd in en tegen Steaua Boekarest waardoor het een droomfinale tegen FC Barcelona misliep
Terugval en nieuwe concurrent.
Eind jaren 80 kende het Belgische voetbal een terugval. Het omkoopschandaal Standard-Waterschei had heel wat zwartgeldcircuits aan het licht gebracht. Verscheidene clubs, waaronder Anderlecht, verkeerden in die periode dan ook in financiële moeilijkheden. Bovendien had paars-wit enkele jaren eerder nog zwaar geïnvesteerd in een nieuw stadion. Heel wat belangrijke spelers werden voor grote bedragen verkocht, met een sportieve terugval als gevolg.
Trainer Arie Haan vroeg in 1987 na het vertrek van Juan Lozano, Frank Vercauteren en Enzo Scifo begrijpelijk om grote versterking. Maar het bestuur ging niet in op zijn vraag. Haan werd aan de deur gezet en vervangen door de onervaren Georges Leekens, die het team ook niet op de rails kreeg. De ploeg bestond toen uit onder anderen Georges Grün, Stephen Keshi, Adri van Tiggelen en de nog jonge Luc Nilis. Terwijl Anderlecht zijn draai moeilijk vond, moest het de concurrentie aangaan met het opkomende KV Mechelen van toenmalig voorzitter John Cordier. KV Mechelen won in die periode de titel, de Beker van België, de Europacup II en de UEFA Super Cup. Daar kon zelfs de terugkeer van Raymond Goethals eind jaren 80 niets aan veranderen. Ook de belangrijke investeringen in de verdere renovatie van het stadion zorgden mee voor de sportieve terugval.
Opvallend transferbeleid.
Een aantal talentvolle spelers werden aangetrokken of heropgevist (Milan Jankovic, Luis Oliveira en Charly Musonda), maar voorzitter Vanden Stock duldde het succes van KV Mechelen niet langer. Hij tastte diep in de geldbuidel en ging de concurrentie aan met Cordier, de rijke mecenas van Mechelen. Ook de nieuwe inkomsten uit de verhuur van de nieuwe loges en business-seats zorgden voor een financiële boost ten opzichte van de concurrentie. Constant Vanden Stock kocht Marc Degryse voor 90 miljoen BEF (zo'n €2,25 miljoen) bij Club Brugge, Danny Boffin bij FC Luik, Marc Van Der Linden bij Antwerp FC, Michel De Wolf bij KV Kortrijk, en haalde bij KV Mechelen de Nederlandse trainer Aad de Mos weg. 
Later maakten spelers als Bruno Versavel, Marc Emmers en Philippe Albert dezelfde overstap. Anderlecht zou opnieuw de macht grijpen. De Mos leidde Anderlecht in 1990 opnieuw naar de finale van de UEFA Cup nadat het eerder onder meer Dinamo Boekarest en het FC Barcelona van trainer Johan Cruijff had uitgeschakeld. In de finale verloor het na verlengingen met 2-0 van het Italiaanse Sampdoria. Een jaar later speelde paars-wit kampioen, maar werd het reeds duidelijk dat de dagen van De Mos bij Anderlecht geteld waren. Een seizoen na de titelviering mocht hij vertrekken en werd hij opgevolgd door Luka Peruzović
De Boskampjaren.
Het behalen van de UEFA Cup-finale in 1990 betekende niet alleen het einde van de jaren 80, maar ook het einde van een periode waarin Anderlecht zich kon meten met de Europese top. Enkele maanden na het opstappen van De Mos en het vroegtijdig ontslag van Luka Peruzović nam Johan Boskamp het roer over. Hij veroverde met Anderlecht meteen de titel, en won een jaar later voor het eerst sinds 1974 nog eens de Dubbel. Het paars-wit van Boskamp, dat bestond uit namen als Marc Degryse, Luc Nilis, Pär Zetterberg, Celestine Babayaro, John Bosman, Bruno Versavel, Philippe Albert en Filip De Wilde, domineerde de Belgische competitie met aanvallend voetbal, maar eindigde laatste in de 2de editie van de UEFA Champions League na o.a. twee gelijke spelen tegen het grote AC Milan, een thuisoverwinning tegen FC Porto en een zeer pijnlijk verlies in en tegen Werder Bremen na 0-3 te hebben voorgestaan. Een Europese halve-finale zat er dus niet in. Na drie titels op rij en het vertrek van een aantal sterkhouders hield "Bossie" het in 1995 voor bekeken.
1995 - 2018.
Na het vertrek van trainer Boskamp en de klasbakken Nilis, Degryse en Albert begon Anderlecht aan een nieuw tijdperk. De Duitse trainer Herbert Neumann werd aangenomen, maar dat bleek geen verstandige keuze. De Duitser raakte met de club niet door de voorrondes van de Champions League en werd in augustus 1995 al ontslagen. De toen 74-jarige Goethals keerde nog een laatste keer terug om Anderlecht tijdelijk uit de nood te helpen. Na een week haalde Vanden Stock vervolgens Boskamp terug. De Nederlander bleef uiteindelijk tot 1997 bij paars-wit. Hij kon het succes van de jaren voordien niet meer evenaren, maar het was wel zijn verdienste dat enkele getalenteerde jongeren onder hem zijn doorgebroken. Nordin Jbari, Alin Stoica, Walter Baseggio en Azubike Oliseh zijn de bekendste voorbeelden.
De sportieve malaise ging gepaard met een verandering in de bestuurskamer. Constant Vanden Stock zette een stap opzij en gaf het voorzitterschap door aan zijn zoon Roger Vanden Stock. De kersverse voorzitter kreeg het meteen hard te verduren. In 1997, een jaar na zijn aanstelling, kwam immers een omkoopschandaal uit de jaren 80 aan het licht. Anderlecht had in 1984 een scheidsrechter 1 miljoen BEF geleend. Het ging om scheidsrechter Emilio Guruceta Muro, de Spanjaard die in 1984 de halve finale van de UEFA Cup tussen Anderlecht en Nottingham Forest had geleid. De afpersers Jean Elst en René Van Aeken waren dit te weten gekomen en hadden Constant Vanden Stock jaren gechanteerd. In tegenstelling tot zijn vader weigerde opvolger Roger Vanden Stock zwijggeld te betalen, waarna het schandaal aan het licht kwam. Hoofdsponsor Generale Bank dreigde af te haken en er volgde een heleboel rechtszaken. Van de UEFA mocht Anderlecht één jaar niet deelnemen aan een Europees toernooi, een straf die later ongedaan werd gemaakt wegens procedurefouten en verjaring door het TAS Hof van Arbitrage voor Sport.
Uit het dal.
De crisis in de bestuurskamer zorgde ervoor dat Anderlecht op sportief vlak een dieptepunt kende. De club wisselde voortdurend van trainer. Oud-speler René Vandereycken werd als coach aangesteld, maar diens tactische aanpak bleek niet de goede te zijn. Anderlecht begon het seizoen met een pijnlijke 0-2 nederlaag in de derby tegen RWDM. Vandereycken mocht na enkele maanden zijn koffers pakken en werd in afwachting van een nieuwe coach vervangen door hulptrainer Jean Dockx. Uiteindelijk haalde de club Arie Haan terug, maar ook de Nederlander kon niet voor een ommekeer zorgen. Hij werd een seizoen later aan de deur gezet, op een ogenblik dat Anderlecht op de allerlaatste plaats stond in de competitie.
De club besloot in september 1998 om opnieuw de ingetogen Jean Dockx als vervanger aan te duiden. Hij kreeg Frank Vercauteren als zijn assistent. Het trainersduo loodste Anderlecht van de laatste naar de derde plaats en dwong zo in extremis nog een Europees ticket af. Hoogtepunt was de 0-6 zege tegen Standard, op drie speeldagen van het einde. Na afloop werd Dockx benoemd tot technisch directeur, een functie die hij vervulde tot zijn overlijden in 2002.
De Anthuenisjaren.
In de zomer van 1999 haalde Anderlecht Aimé Anthuenis naar het Constant Vanden Stockstadion. Antheunis had net de titel gewonnen met KRC Genk, een prestatie die niet onopgemerkt was gebleven. Hij moest nu met Anderlecht hetzelfde doen. De spelersgroep werd enorm afgeslankt, en er waren amper nieuwkomers. Toch creëerde hij in geen tijd een sterk team, met op het middenveld Walter Baseggio, Pär Zetterberg, Enzo Scifo en Alin Stoica, in de aanval het opvallende duo Jan Koller en Tomasz Radzinski, en in de verdediging de ervaren Lorenzo Staelens. Het pakte in 2000 de titel met acht punten voorsprong op Club Brugge.
Anthuenis deed een seizoen later zelfs nog beter, ondanks het vertrek van Scifo, Zetterberg en Staelens (die laatste wel pas tijdens het seizoen, na verschillende doelpunten te hebben gemaakt). De nieuwkomers op het middenveld waren Yves Vanderhaeghe en Besnik Hasi. In de competitie stond er geen maat op Anderlecht, de club werd voor de tweede keer op rij overtuigend kampioen. Maar het opvallendste resultaat kwam uit de Champions League. Anderlecht schakelde in de voorrondes FC Porto uit, en versloeg in de eerste groepsfase van het toernooi Manchester United, PSV en Dinamo Kiev. In de tweede groepsfase schoot Anderlecht net tekort, hoewel het thuis won van Real Madrid en Lazio Roma.
Na de succesvolle Europese campagne trokken heel wat spelers naar het buitenland. Anthuenis kon met een vernieuwd elftal geen derde titel op rij winnen en ruilde zijn functie als coach in 2002 in voor die van bondscoach.
Nieuw tijdperk.
Oud-speler Hugo Broos werd in 2002 de nieuwe trainer. In zijn eerste seizoen werd Anderlecht nog vicekampioen, een jaar later veroverde het zijn 27e landstitel. Broos combineerde de ervarenheid van de teruggekeerde Zetterberg, Yves Vanderhaeghe en Glen De Boeck met de jeugdigheid van spelers als Olivier Deschacht, Vincent Kompany, Anthony Vanden Borre en Jonathan Legear. Er vond in die periode een duidelijke verjonging en vernieuwing plaats binnen de club. In 2003 trad Herman Van Holsbeeck in de voetsporen van zijn voorganger Michel Verschueren.
De club zette Broos begin 2005 aan de deur. Frank Vercauteren volgde hem op en greep met Anderlecht net naast de titel. Uitstel, zo bleek later, want paars-wit werd de twee volgende jaren telkens kampioen. De ploeg werd versterkt met een aantal gerichte aankopen. Spelers als Nicolás Pareja, Mbark Boussoufa, Ahmed Hassan en Jelle Van Damme vervoegden de recordkampioen. De club, die vanaf dan steeds vaker een beroep begon te doen op Argentijnse spelers, leek klaar om een 30e landstitel te veroveren. Maar Vercauteren werd in de loop van het seizoen ontslagen, hetgeen voor een breuk zorgde tussen hem en de club. Zijn assistent Ariël Jacobs, met wie hij geen goede band had, nam zijn taken over.
Rivaliteit met Standard.
Onder Jacobs eindigde Anderlecht in 2007/08, het seizoen van het 100-jarig bestaan van de club, net achter Standard Luik. Dat zorgde zoals altijd voor de nodige rivaliteit tussen beide clubs. Dit alles bereikte een jaar later een eerste, dramatisch dieptepunt. Anderlecht eindigde na de reguliere competitie op de eerste plaats, met evenveel punten als Standard. De twee clubs speelden twee geladen testwedstrijden die ontsierd werden door zware overtredingen. Standard won een tweede titel op rij dankzij onder anderen oud-Anderlechtspeler Dieumerci Mbokani, maar Anderlecht behield toch het vertrouwen in Jacobs. In de tweede testwedstrijd mocht de piepjonge Romelu Lukaku na 65 minuten debuteren op het hoogste niveau.
Een jaar later stonden de twee clubs in de competitie opnieuw tegenover mekaar. In die wedstrijd brak rechtsachter Marcin Wasilewski zijn been na een trap van Axel Witsel, die nadien geschorst werd. De beenbreuk stond symbool voor de extreme rivaliteit tussen Standard en Anderlecht, dat het seizoen uiteindelijk afsloot met een 30e landstitel.
De rivaliteit werd echter nog groter toen Anderlecht in het seizoen 2011/12 oud-Standardspeler Milan Jovanovic naar het Astridpark lokte en Dieumerci Mbokani ging terughalen bij AS Monaco. De ploeg van Ariël Jacobs werd dat jaar voor de 31ste keer landskampioen. De cyclus van Ariël Jacobs was voorbij en zijn contract werd niet verlengd.
Jonge trainers &amp; Jonge 'Ketjes'.
RSC Anderlecht gaf in het seizoen 2012/13 de kans aan de nog jonge Nederlandse trainer John van den Brom. Zijn eerste belangrijke wapenfeit was de kwalificatie voor de groepsfase van de UEFA Champions League 2012/13, waarin het 5 punten in zijn poule behaalde. RSC Anderlecht eindigde de play-offs als eerste en werd voor de 32ste keer landskampioen. De nog jonge Dennis Praet, de Senegalees Cheikhou Kouyaté, Guillaume Gillet en Lucas Biglia maakten deel uit van de kampioenenploeg.
Het daaropvolgende seizoen verliep veel moeizamer voor John van den Brom. De ploeg eindigde laatste van zijn poule in de groepsfase van de UEFA Champions League met slechts 1 punt. Anderlecht eindigde als 3de in de reguliere competitie vooraleer het aan de play-offs moest beginnen. John van den Brom was toen al vervangen door zijn assistent Besnik Hasi. In de play-offs realiseerde Anderlecht een quasi foutloos parcours waardoor RSC Anderlecht nog als eerste eindigde in de play-offs 1 en zich dus voor de 33ste keer tot landskampioen mocht kronen. Chancel Mbemba, Aleksandar Mitrović, Massimo Bruno en de 16-jarige Youri Tielemans waren de nieuwe namen die dat seizoen doorbraken.
De seizoenen 2014/15 &amp; 2015/16 waren sportief geen hoogvliegers. In het seizoen 2016/17 werd er opnieuw gekozen voor een jonge trainer. De Zwitser René Weiler werd aangesteld als nieuwe trainer. Hij kwam over van het Duitse FC Nürnberg. Onder impuls van de eigen jeugdspelers Leander Dendoncker en Youri Tielemans en de topscorer Łukasz Teodorczyk eindigde Anderlecht als eerste in de reguliere competitie. In de UEFA Europa League 2016/17 bereikte het de kwartfinales en werd het nipt uitgeschakeld door het Manchester United van José Mourinho. Enkele weken later mocht RSC Anderlecht zijn 34ste landstitel vieren op het veld van Royale Sporting du Pays de Charleroi. Op 18 september 2017 is Weiler gestopt als trainer bij de club.
Als opvolger van de Zwitser werd geopteerd voor Hein Vanhaezebrouck, die tot voor kort de oefenmeester van AA Gent was. De laatste wintertransferperiode onder Herman Van Holsbeeck en Roger Vanden Stock liep door onder andere de overnameperikkelen niet van een leien dakje.
2018 - heden.
Overname Marc Coucke &amp; terugkeer Kompany.
Op 20 december 2017 werd bekendgemaakt dat ondernemer en miljardair Marc Coucke RSC Anderlecht zal overnemen. Hij zal vanaf 28 maart 2018 voorzitter en hoofdaandeelhouder zijn. Coucke bezit samen met Joris Ide zo'n 74% van de aandelen. De overige 26% blijven bij een aantal van de vorige aandeelhouders.
Om alles volgens het bondsreglement te laten verlopen moest hij eerst zijn participatie in KV Oostende verkopen. Op vrijdag 9 februari 2018 werd bekend dat de verzekeraar Peter Callant de kustploeg overneemt. Marc Coucke behoudt echter een belang van 9% van de aandelen. Hierdoor kan de overname zonder problemen afgerond worden.
Midden 2019 zorgde Coucke voor een stunt van formaat met Vincent Kompany binnen te halen als speler-trainer. De combinatie van die twee functies bleek niet ideaal waarop Frank Vercauteren werd aangetrokken als hoofdtrainer. Na een zoveelste langdurige blessure stopte Kompany in augustus 2020 als speler en werd hoofdtrainer van Anderlecht nadat Vercauteren werd ontslagen.
Op 14 januari 2020 kondigde Marc Coucke een nieuwe verandering aan binnen het bestuur van Anderlecht. Karel Van Eetvelt werd voorgesteld als nieuwe CEO die de dagelijkse leiding ging overnemen. Wouter Vandenhaute ging als adviseur van de club aan de slag. Ten slotte werd de Raad van Bestuur versterkt door Patrick Lefevere die samen met Brussels burgemeester Philippe Close als onafhankelijk bestuurder gingen functioneren. Van Eetvelt en Vandenhaute ontwikkelden samen een herstelplan, werkten aan de interne structuur en zetten ook een nieuw sportief kader neer. In februari 2020 haalde Anderlecht bij KAA Gent sportief manager Peter Verbeke weg om de scouting en rekrutering van spelers in goede banen te leiden als "Head of Sports" in samenwerking met Michael Verschueren die "CFO "Sports"" werd. Echter een aantal maanden later vertrok Verschueren uit het management en werd weer bestuurder in de club. Verbeke kreeg dan de volledige verantwoordelijkheid over de sportieve cel als sportief directeur.
Op 28 mei 2020 werd bekend dat Wouter Vandenhaute de nieuwe voorzitter zou worden. Marc Coucke bleef echter hoofdaandeelhouder en eigenaar van de club. Het duurde nog tot januari 2021 eer Vandenhaute officieel voorzitter werd omdat hij eerst nog zijn aandelen in spelersagenschap "Let's Play" moest verkopen wegens belangenconflicten. Jos Donvil nam op 1 april 2021 de fakkel over van Van Eetvelt als CEO. Eind oktober 2021 nam Donvil reeds ontslag wegens de stroeve samenwerking met Vandenhaute en Verbeke.
Eind april 2021 kwam de aandeelhouders tot een akkoord om een kapitaalsverhoging uit te voeren. Eind december 2021 werd een hertekend plan van die kapitaalinjectie uitgevoerd. Coucke schold 51 miljoen euro schuld van de club aan hemzelf kwijt via een omzetting van 18 miljoen euro schuld in kapitaal. En de resterende 33 miljoen euro kreeg een uitstel van terugbetaling. Deze actie maakte RSC Anderlecht bijna schuldenvrij met enkel een banklening van minder dan 10 miljoen euro dat nog op de balans stond. Daarnaast kreeg de club 42 miljoen euro vers geld. 24 miljoen euro kwam van RSCA-voorzitter Wouter Vandenhaute en Geert Duyck via hun vennootschap Mauvavie (letterlijk: Paars voor het leven). De resterende 18 miljoen werden ingebracht door Coucke en zijn zakenpartner Joris Ide (11 miljoen euro), Steven Buyse (de CEO van het Brusselse CVC-kantoor, 5 miljoen euro) en CVC-vennoot Michaël Lavrysen (2 miljoen euro). B-aandeelhouders Michael Verschueren en Johan Beerlandt verkochten hun aandelen aan Coucke. In het dagelijks bestuur werd sportief directeur Peter Verbeke gepromoveerd tot CEO.
Vertrek Kompany - begin tijdperk Riemer.
Voor het voetbalseizoen van 2022-23 maakte Anderlecht en Kompany in onderling overleg een einde aan de samenwerking. Kompany verkaste naar Burnley FC en werd vervangen door Felice Mazzù die overkwam van Union Sint-Gillis, dat het seizoen ervoor knap de tweede plaats had behaald als promovendus. Veel supporters hadden vragen bij het vertrek van Kompany, die het seizoen ervoor de derde plaats had behaald en de finale van de beker van België. De trainerswissel was uiteindelijk geen succes en Anderlecht stond eind oktober met 16 punten op een historische twaalfde plaats in het klassement. Supporters maakten in de uitmatch tegen hun rivaal Standard Luik hun ongenoegen kenbaar. Tijdens minuut 56 stond Anderlecht op een 3-1-achterstand toen 'supporters' vuurpijlen op het veld begonnen te gooien, waardoor de match stil werd gelegd. Niet veel later werd er een poging gedaan de match te hervatten, maar tevergeefs floot scheidsrechter Van Driessche de match tot een einde omdat er opnieuw vuurpijlen op het veld werden gegooid. Op 24 oktober 2022, de dag nadien, sprak voorzitter Vandehoute de pers toe en liet hij weten dat Mazzu ontslagen was. Robin Veldman, die actief was als coach bij RSCA Futures, nam de fakkel over als tijdelijke interim-coach. 
Mede door de slechte resultaten en het lang uitblijven van Peter Verbeke door een virale infectie, was Anderlecht ook actief in het management. Zo werd er midden november 2022 een nieuwe sportief directeur voorgesteld namelijk de Deen Jesper Fredberg die overkwam van Viborg FF. Twee weken later op 1 december 2022 stelde Anderlecht hun nieuwe coach voor, Deen Brian Riemer kwam over van Brentford FC waar hij assistent coach was onder begeleiding van Thomas Frank. Veldman bleef aanboord bij de aanstelling van Riemer en kreeg de positie van assistent coach. 
Januari 2023 bleef een woelige maand voor Anderlecht. Eind december werden ze uit de beker geschakeld door competitieleider Genk en midden januari stonden ze op de twaalfde plaats. Ook waren er vollop geruchten over jeugdtalenten die de club zouden verlaten, Duranville, Stassin en Sadiki werden vollop gelinkt aan clubs in het buitenland. Er was de nodige commotie rond Kindermans die al jaren de trouwe gediende was voor de jeugd op Neerpede die de club zou verlaten door het niet te verlengen van zijn contract. Dit zorgde allemaal voor meer wrevel tussen de supporters en er was een hevige groep die Vandenhaute niet meer als voorzitter van de club wilde hebben. Uiteindelijk zette Vandenhaute midden januari door de druk van de supporters toch een positie opzij en werd hij 'niet uitvoerend voorzitter' van de club, Kenneth Bornauw en Jesper Fredberg namen zijn rol over.
Anderlecht stelde niet veel later zijn eerste transfer voor de Deen Anders Dreyer tekende bij de club voor 4 seizoenen, dit was tevens ook de eerste transfer onder leiding van Fredberg. Drie dagen nadien deed Anouar Ait El Hadj de omgekeerde richting en verliet de club voor Genk. Ook een van de opkomende talenten Julien Duranville werd verkocht voor 8,5 miljoen euro aan Borussia Dortmund, aan de inkomende zijnde deed Anderlecht nog één transfer. De Algerijn Islam Slimani kwam transfervrij over en tekende tot eind het seizoen voor de club.
Na het sluiten van de winter transferperiode 2023 ging het voor Anderlecht geleidelijk aan in stijgende lijn. Midden maart stonden ze op een negende plaats en hadden ze ook maar 1 keer verloren. Op het Europese toneel deed de club opnieuw aanzien aan, het verloor de heenwedstrijd tegen het Bulgaarse PFK Loedogorets maar won de terugwedstrijd en ging uiteindelijk door na de verlengingen in de penaltyreeks. Anderlecht lootte in de volgende ronde het geduchte Spaanse Villarreal CF. In het Lotto Park kwamen ze niet verder dan een 1-1 maar in Spanje wonnen ze knap de wedstrijd met 0-1, een goal van Slimani. Daarmee plaatsten ze zich voor de kwartfinales van de Conference League.
In die kwartfinales kwam Anderlecht uit tegen het Nederlandse AZ Alkmaar. Thuis wonen ze de wedstrijd met 2-0 maar uit verloren ze met 2-0 om uiteindelijk uitgeschakeld te worden in verlengingen met penalty's. Iets later verloren ze ook de laatste wedstrijden tegen Genk en Mechelen waardoor Anderlecht op een 11e plaats eindigde in de competitie. Zo deed de club voor het eerst niet mee aan de play-offs en was dit het laagste resultaat sinds 1937.
Tijdperk Riemer 2022 – 2024.
Door de elfde plaats in de reguliere competitie het jaar daarvoor speelde Anderlecht het seizoen 2023/24 opnieuw geen Europees voetbal. Toch wist de club in de transferperiode van de zomer enkele subtoppers met naam te overtuigen. Onder meer Thorgan Hazard, Kasper Schmeichel, Thomas Delaney en Kasper Dolberg werden binnengehaald al dan niet op huurbasis.
Het seizoen van Anderlecht begon goed maar niet met overtuigend voetbal. De wedstrijden werden wel gewonnen maar niet met de grote glans, ook werd er terug niet gewonnen tegen 'grotere' clubs in de competitie. Ondanks de betere positie in het klassement dan vorig jaar, werd het voetbal dat Riemer bracht door een deel van de fans in twijfel getrokken. De wedstrijden in de eerste helft van het seizoen waren zeer wisselvalig waardoor de club nood had aan een referentie match.
In de tweede seizoenshelft bleef het spel gelijk, maar de punten kwamen wel binnen. Daardoor draaide de club mee aan de top van het klassement en wist deze zich ook vlot te plaatsen voor de champions play-offs, iets waar de club de vorige jaren meer moeite mee had. Ook werd er na een lange reeks niet meer verloren tegen Union en werd er,met een statement gewonnen op het veld van Club Brugge. 
Anderlecht startte de play-offs aan op een tweede plaats. Net zoals in de reguliere competitie werden de goeie matchen terug overklast met een slechte. Maar ondanks deze resultaten blijf de club meedraaien bovenaan en had het zelfs een waterkans op de landstitel. Uiteindelijk eindigde Anderlecht op een 3e plaats, waardoor ze ook opnieuw Europees voetbal hadden afgedwongen. Ditmaal mochten ze zich klaarstomen voor de Europa League, dit was al geleden van seizoen 2018/19.
Riemer werd in september 2024 ontslagen. Dit na tegenvallende resultaten in de competitie. Voormalig voetballer David Hubert werd door de club aangesteld als interim-coach.
Infrastructuur.
De club speelt zijn thuiswedstrijden in het Lotto Park, momenteel biedt het plaats aan zo een 22.500 toeschouwers. Anderlecht wilde circa 2013 de capaciteit optrekken tot ca. 30.000 toeschouwers, de renovatiekosten zouden rond de 40 miljoen euro bedragen. Eigenlijk gokte Anderlecht hiermee op twee paarden. De stad Brussel stelde zich toen namelijk kandidaat als gaststad voor het Europees kampioenschap voetbal 2020. Mocht België zich niet uit de organisatie teruggetrokken hebben, en indien Brussel dit toen gehaald zou hebben, bestond het plan een nieuw stadion op te trekken van zo'n 60.000 plaatsen, waar RSC Anderlecht dan waarschijnlijk ook in zou gespeeld hebben mits het betalen van een marktconforme huurprijs.
In de wijk Neerpede bevinden zich een oefencomplex en de RSCA Belfius Academy. Dit complex opende zijn deuren aan de start van het seizoen 2011-2012. Op 25 juni 2019 werd aangekondigd dat de jeugdacademie te Neerpede vanaf dan de naam 'RSCA Belfius Academy' zou krijgen. Alle trainingen worden hier afgewerkt en ook spelen de jeugdploegen hier hun wedstrijden. Het oefencomplex geldt als een van de meest moderne jeugdcomplexen van Europa.
Sponsors.
RSC Anderlecht begon zonder shirtsponsor. Pas vanaf 1973 verscheen er reclame op de shirts. De sponsor was toen Belle-Vue, de brouwerij van toenmalig voorzitter Constant Vanden Stock. In 1981 werd de Generale Bank de hoofdsponsor van Anderlecht. In 2000 werd de Generale Bank een onderdeel van Fortis, dat vanaf dan de nieuwe shirtsponsor werd. Door de economische crisis van de eerste jaren van de 21ste eeuw veranderde Fortis in BNP Paribas Fortis. Vanaf de winter van 2014 werd Proximus naast BNP Paribas Fortis de nieuwe hoofdsponsor van Anderlecht. Na het seizoen 2019-2020 stopte zowel BNP Paribas Fortis als Proximus als sponsor.
De uitrustingen van paars-wit werden in het verleden gesponsord door de sportmerken Le Coq Sportif, Fred Perry en adidas. Vanaf het seizoen 2019/20 vervangt Joma, Adidas als shirtsponsor.
Erelijst.
Individuele trofeeën.
Enkele spelers behaalden een prijs toen ze voor de club speelden:
Resultaten.
In Europa.
RSC Anderlecht speelt sinds 1955 in diverse Europese competities. Hieronder staan de competities en in welke seizoenen de club deelnam.
De edities waarin RSC Anderlecht minstens de "halve finales" bereikte "of meer" staan in "cursief."
De edities welke RSC Anderlecht heeft gewonnen staan in het vet:
Bijzonderheden Europese competities:
UEFA Club Ranking: 92 (15-08-2024)
Statistieken Europees voetbal.
Up-to-date: 16/09/2013
Finaleplaatsen Europabekers.
RSC Anderlecht bereikte 7 keer een Europese bekerfinale,
Spelerskern.
Dit is de selectie voor het voetbalseizoen 2023/24.
Persoonlijkheden.
Kapiteins.
¹ &lt;br&gt;
² &lt;br&gt;
³ &lt;br&gt;
⁴ 
Eerste doelman.
¹ &lt;br&gt;
² 
Futsal.
Voor het seizoen 2022/23 nam RSC Anderlecht het team FP Halle-Gooik over, dat meerdere keren had deelgenomen aan de UEFA Futsal Champions League en uitkwam in de eerste divisie. Het team speelt in Roosdaal, in het Belleheide Center, een nieuwe arena met een capaciteit van 1.200 toeschouwers.
RSC Anderlecht zal een locatie hosten voor de hoofdronde van de UEFA Futsal Champions League 2022/23. Na te zijn doorgegaan in de hoofdronde, slaagden ze erin om in de eliteronde van de UEFA Futsal Champions League de winnaar van het vorige jaar, FC Barcelona, te verslaan vanwege een beter doelsaldo. En nu staan ze in de halve finales van de UEFA Champions League tegen Sporting Lissabon.

</doc>
<doc id="38136" url="https://nl.wikipedia.org/wiki?curid=38136" title="Bodidharma">
Bodidharma



</doc>
<doc id="38138" url="https://nl.wikipedia.org/wiki?curid=38138" title="Nieuwe wereld">
Nieuwe wereld



</doc>
<doc id="38145" url="https://nl.wikipedia.org/wiki?curid=38145" title="Shema">
Shema



</doc>
<doc id="38147" url="https://nl.wikipedia.org/wiki?curid=38147" title="Sjema jisrael">
Sjema jisrael



</doc>
<doc id="38148" url="https://nl.wikipedia.org/wiki?curid=38148" title="Sjema Jisrael">
Sjema Jisrael



</doc>
<doc id="38150" url="https://nl.wikipedia.org/wiki?curid=38150" title="Sjema Jisraeel">
Sjema Jisraeel



</doc>
<doc id="38152" url="https://nl.wikipedia.org/wiki?curid=38152" title="Open het Dorp">
Open het Dorp

Open het Dorp was een Nederlands televisieprogramma van de AVRO. Het was het eerste grote geldinzamelingprogramma op de Nederlandse televisie. De bedoeling van Open het Dorp was om geld in te zamelen voor een woongemeenschapwijk en zorginstelling voor gehandicapten. Deze woongemeenschapwijk en zorginstelling werd later dan ook gesticht, te weten Het Dorp te Arnhem.
Het programma vond plaats op 26 en 27 november 1962 en duurde drieëntwintig uur. Het werd tegelijkertijd op de radio uitgezonden en werd gepresenteerd door Mies Bouwman. De televisieregie was in handen van Theo Ordeman.
Tijdens de uitzending traden vierhonderd artiesten op, onder wie de cabaretier Wim Kan, die via de telefoon honderdduizend gulden wist los te praten bij rijke landgenoten. De uiteindelijke totaalopbrengst van de actie was 21.192.000 gulden.
Initiatiefnemer was de medicus Arie Klapwijk. Hij was waarnemend directeur van Het Dorp en tevens voorzitter van de Stichting Het Dorp, die enkele jaren later werd gesticht.

</doc>
<doc id="38153" url="https://nl.wikipedia.org/wiki?curid=38153" title="REM (zendpiraat)">
REM (zendpiraat)



</doc>
<doc id="38155" url="https://nl.wikipedia.org/wiki?curid=38155" title="Spits">
Spits

 
Personen en personages:

</doc>
<doc id="38157" url="https://nl.wikipedia.org/wiki?curid=38157" title="Metusalem">
Metusalem

Metusalem, Matusalem, Metusalach of Metuselach (Hebreeuws: מתושלח, "Metoeshelach", "speerwerper" of "dood van het zwaard") werd volgens de Hebreeuwse Bijbel 969 jaar oud en was een voorvader van Noach en daarmee van alle na hem levende mensen.
Het Nederlandse gezegde "Zo oud als Metusalem" is een verwijzing naar deze Metusalem. Daarmee bedoelt men iemand die heel oud is.
Hebreeuwse Bijbel.
Metusalem was de zoon van Henoch, die Metusalem op zijn 65e verwekte en werd "weggenomen" toen hij 365 jaar was. Metusalem was op zijn beurt de vader van Lamech, die hij op zijn 187e kreeg. Lamech werd volgens dezelfde traditie 777 jaar oud (Genesis 5:21-26).
Volgens de Septuagint, de Griekse vertaling van de Hebreeuwse Bijbel, werd Metusalem 'slechts' 782 jaar oud, waarmee Adam met 930 jaar de oudste zou zijn. Volgens de Tenach zijn die 782 jaren echter Metusalems levensjaren na de geboorte van zijn zoon Lamech, waarmee men de volgende generatie van de mensheid zou hebben willen aanduiden.
Joodse literatuur.
In het pseudepigrafische boek 1 Henoch 66-73 wordt vermeld dat na het "wegnemen" van Henoch er, gevoed door zijn leringen, een priesterlijke offercultus ontstond in de plaats Achuzan (een vroege aanduiding van de Tempelberg in het latere Jeruzalem). Metusalem en zijn neef Nir waren hiervan de eerste vertegenwoordigers).
Volgens 2 Henoch 70:4 was Nir de tweede zoon van Lamech en jongere broer van Noach. Hij volgde zijn grootvader Metusalem op als priester en werd daarmee de tweede priester van JHWH.
Volgens de Midrasj - geciteerd door Peirush HaRokeach, Sifsei Kohen en anderen - had Metusalem een zwaard met daarin gegraveerd de onuitsprekelijke naam van God. Met dit zwaard doodde hij in een klap 98.000 demonen. Toen hij stierf werd zijn zwaard met hem begraven, al zijn er ook tradities, zoals die van Imrei Noam en Zera Beirech, die vertellen dat dit zwaard uiteindelijk in bezit kwam van Abraham.
Koran.
Volgens de Koran was Metusalem de zoon van de profeet Idris.

</doc>
<doc id="38158" url="https://nl.wikipedia.org/wiki?curid=38158" title="Omroep">
Omroep

Omroep betekent (tegenwoordig) een radio- of televisieomroep, die radio- of televisie-uitzendingen verzorgt en meestal ook produceert. De eerste omroepen waren de publieke omroepen, gefinancierd door de overheid en de leden. Sinds de liberalisering begin jaren 80 van de 20e eeuw bestaan er in Nederland zendgemachtigde commerciële zenders. 
Geschiedenis.
Sinds de Italiaan Guglielmo Marconi in 1895 de draadloze radioverbinding uitvond, is zijn uitvinding gebruikt om Morse-seinen en later gesproken woord over te brengen van een zender naar een ontvanger en weer terug. Met andere woorden: twee mensen communiceerden draadloos met elkaar. 
Eerst wilde de overheid niet sturend optreden maar met het stijgen van de populariteit en de technische beperkingen kwam toch de behoefte aan regulering. Het gebruiken van elkaars golflengte en onderlinge storingen zorgde voor steeds krachtigere zenders. De populariteit van radio groeide snel en ook de politiek zag snel haar grote mogelijkheden. Het is niet verwonderlijk dat na de aanvankelijke roep om iets geheel nieuws, de bestaande maatschappelijke verzuiling zich deze kans op invloed op het nieuwe medium niet liet ontgaan. 
Voor het eerst ontstond rondom de ingediende omroepwet een flink politiek debat waarvan er later nog diverse zouden volgen. Voor de eigen zenders van de radiofabriekjes werden na 1925 geen vergunningen meer verleend. 
Na de invoering van de televisie in Nederland in 1951 verliep de verzorging van programmering vrijwel via dezelfde paden.
Etymologie.
Oorspronkelijk bestond de omroep uit een omroeper, die met zijn spreektrompet rondliep om burgers berichten van algemeen belang aan te kondigen.

</doc>
<doc id="38159" url="https://nl.wikipedia.org/wiki?curid=38159" title="AVRO">
AVRO

De Algemene Vereniging Radio Omroep, afgekort AVRO, was een Nederlandse omroeporganisatie. De AVRO werd officieel opgericht aan het einde van 1927, maar de wortels reikten tot begin jaren twintig. Het was van oudsher een onafhankelijke mediaorganisatie, zonder binding met een religie of politieke groepering. Op 1 januari 2014 fuseerde de AVRO met de TROS tot AVROTROS. Sinds 7 september 2014 worden ook alle bestaande programma's uitgezonden onder de naam AVROTROS.
De omroep gaf drie omroepbladen uit: "Televizier", "TV Film" en de "Avrobode". Deze bladen bestaan nog steeds, maar vallen nu onder AVROTROS. Jaarlijks reikte de omroep de Gouden Televizier-Ring en de Gouden RadioRing uit. Deze ringen worden sinds 2014 uitgereikt door AVROTROS.
Historie.
Op 24 februari 1919 vond de eerste radio-uitzending in Nederland plaats, vanuit de Jaarbeurs te Utrecht. Op 21 juli 1923 vond de eerste radio-uitzending plaats vanuit de Nederlandsche Seintoestellen Fabriek te Hilversum. Op 1 maart 1926 zag de Stichting Hilversumsche Draadlooze Omroep het licht, die in maart 1927 werd hernoemd in Stichting Algemeene Nederlandsche Radio Omroep. Deze ANRO fuseerde op 28 december 1927 met de Nederlandsche Omroep Vereeniging uit Den Haag tot de Algemeene Vereeniging 'Radio Omroep', de AVRO. De drijvende kracht en inspirator ervan was directeur Willem Vogt en de eerste algemeen secretaris was oud-kolonel Frans Paul Albert van Gheel Gildemeester.
In de beginjaren werden radio-uitzendingen verzorgd met een cultureel, een ontspannend en een vormend karakter. Populaire programma's waren De Bonte Dinsdagavondtrein, de Hersengymnastiek, de kookrubriek van mevrouw Lotgering-Hillebrand, de rubriek Met Naald en draad voor u paraat door Ida de Leeuw van Rees en de boekbesprekingen door P.H. Ritter jr.
Verzuiling.
De AVRO pretendeerde alle geestelijke en maatschappelijke stromingen te bedienen, en zag zichzelf als de toekomstige nationale omroep. Toen de christelijke regering in 1930 in het zendtijdbesluit de katholieke KRO, de protestants-christelijke NCRV, de socialistische VARA, de vrijzinnig protestantse VPRO en de neutrale AVRO elk 20% van de zendtijd toebedeelde, stonden de "algemenen" op hun achterste benen. De AVRO organiseerde een volkspetitionnement waarbij 400.000 handtekeningen werden opgehaald, en in Den Haag vond een grote demonstratie plaats met ruim 100.000 deelnemers. Het mocht niet baten.
Van 1936 tot 2000 waren de studio's en het kantoor gevestigd in een complex aan 's-Gravelandseweg (50-52) in Hilversum.
Tweede Wereldoorlog.
AVRO-directeur Willem Vogt ontsloeg al op 21 mei 1940 vrijwillig een aantal joodse medewerkers, onder wie Jacob Hamel, Han Hollander, Max Tak, Ida de Leeuw van Rees, Jetty Cantor, Boris Lensky, Albert van Raalte en Antoinette van Dijk. Ook de joodse voorzitter van de AVRO, mr. Visser, moest vertrekken. De NSB'er Max Blokzijl startte 2 februari 1941 voor de AVRO met zijn serie wekelijkse radiopraatjes onder de titel ‘Ik was er zelf bij’, over zijn belevenissen in nazi-Duitsland. Maar alle aanpassingen ten spijt ging de AVRO op 9 maart 1941 op in de Nederlandsche Omroep onder nationaalsocialistische leiding.
Opkomst televisie.
Al voor de officiële introductie van televisie in Nederland was de AVRO bij deze nieuwe ontwikkelingen betrokken. Op 4 oktober 1951, twee dagen na de eerste Nederlandse televisie-uitzending, bracht de AVRO als eerste omroep een individuele uitzending. Vooral de voordracht van dr. A.F.J. Portielje was in deze eerste uitzending een succes, door de reuzenpad die hij uit Artis had meegebracht.
Eind jaren 1980 was AVRO betrokken bij een mislukte eerste poging voor commerciële televisie in samenwerking met twee ander omroepen en vier uitgeversorganisaties onder de naam ATV/EPTV.
Fusie.
In 2000 verhuisde de AVRO, met collega-omroeporganisaties KRO en NCRV naar het nieuwe AKN-gebouw, verderop aan de 's-Gravelandseweg.
Op 6 mei 2011 werd bekend dat AVRO en TROS gingen kijken of ze konden fuseren, naar aanleiding van kabinetsplannen om het aantal publieke omroepen te verminderen. Het doel was om in 2016 een volledig gefuseerde omroep te vormen met de naam AVROTROS. Vanaf 1 januari 2014 werden nieuwe programma's al aangeduid als programma's van de AVROTROS. Sinds 7 september 2014 zijn ook reeds bestaande programma's naar de AVROTROS gegaan, met bijbehorend logo en bijbehorende slogan. De fusie werd gerealiseerd met begeleiding van de laatste directeur van de Avro, Willemijn Maas.
Minjon.
In 1953 werd een jeugdafdeling van de AVRO-radio, Minjon, opgericht, waar jongeren, onder professionele begeleiding, hun eigen radioprogramma konden maken, dat werd uitgezonden onder de titel 'Op De Jonge Golf'. Deze Miniatuur Jeugd Omroep Nederland was een initiatief van Herman Broekhuizen, die zich al met jeugdprogrammering bezighield, en samen met Lily Petersen het programma "Kleutertje Luister" maakte. Wat hij bij de aanvang niet kon bevroeden, was dat het nogal padvinder-achtige initiatief - dat in plaatselijke afdelingen was verdeeld, elk onder leiding van een 'consul' -, waarbij vele honderden jongeren, die gefascineerd waren door het fenomeen 'radio', zich in de loop der jaren zouden aansluiten, aldus een kweekvijver zou worden voor de gehele Nederlandse omroep, en het ongewild later een groot informeel netwerk vormde, dat minstens vijftig jaar functioneerde. Bekende Minjonners zijn: Eugenie Herlaar, Joop van Zijl, Hans van Zijl, Audrey van der Jagt, Klaas Jan Hindriks, Will Simon, Theo Strengers, Joop Stokkermans, Donald de Marcas, Bram van Erkel, Eef Brouwers, Cees van Drongelen, Marga van Arnhem, Mireille Bekooij, Catherine Keyl, Koos Postema, Henk van Hoorn, Wouter Klootwijk, Theo Stokkink, Paul Haenen, Theo Uittenbogaard, Rob Klaasman, Ad 's-Gravesande, Felix Meurders, Edvard Niessing, Michael Bakker, Ruud Bos.
Thema's.
Begin deze eeuw werkte de AVRO met thematische ‘tribunes’. Deze inhoudelijke indeling liep zijn tijd bijna te ver vooruit, omdat de NPO zelf indelingen maakte op mediatype (radio, tv, internet). De AVRO heeft de tribunes midden jaren nul weer laten vallen. De AVRO hanteerde de volgende thema's:
De focus ligt in de jaren tien op Kunst &amp; Cultuur en Opinie &amp; Debat.
Televisie.
Binnenland.
De programma's van de AVRO waren verdeeld over de drie publieke netten.
"op alfabetische volgorde (de programma's beginnend met" ‘AVRO's’ "staan gerangschikt op hun eigen naam)"
Buitenland.
"op alfabetische volgorde"
Omroepers/omroepsters.
"op chronologische volgorde"
Radio.
Programma's.
"op alfabetische volgorde (de programma's beginnend met ‘AVRO’ staan gerangschikt op hun eigen naam)"
Internet.
Sommige voormalige radioprogramma's gingen door met internetuitzendingen (zie externe links):
De omroep had ook tien webkanalen en bood wekelijks ruim tien nieuwe muziekshows en interviews aan als podcasts. In 2012 nam de AVRO het station KX Radio over.
Radiopresentatoren en -presentatrices en radio-omroepers.
"(Deze lijst bevat ook de Minjon-medewerkers)"
Vereniging.
De vereniging AVRO kende de Verenigingsraad als toezichthoudend orgaan. Per 1 januari 2008 bestond het AVRO-bestuur uit:

</doc>
<doc id="38160" url="https://nl.wikipedia.org/wiki?curid=38160" title="Wiegendood">
Wiegendood

Wiegendood is een algemene term voor kindersterfte in de wieg. Het is geen oorzaak van overlijden, maar een benaming voor gevallen waarbij de doodsoorzaak van een baby, ook na uitgebreid onderzoek, niet aangetoond kan worden. De Nederlandse Vereniging voor Kindergeneeskunde gebruikt de Engelse term SIDS, "sudden infant death syndrome", voor wiegendood.
Sudden infant death syndrome.
"Sudden infant death syndrome" is letterlijk vertaald "syndroom van het plotselinge overlijden van een zuigeling". Men spreekt over syndroom omdat het niet gaat over een oorzaak, maar wel om een duidelijk kenmerk, namelijk het plotselinge overlijden van een ogenschijnlijk gezonde baby tussen drie weken en een jaar. Per definitie valt het overlijden van een ziek kind of een kind met ernstige congenitale afwijkingen zoals MCAD niet onder de term SIDS. Ook bij een kind jonger dan drie weken of ouder dan een jaar wordt niet over SIDS gesproken.
Mogelijke oorzaken.
De oorzaak van het plotselinge overlijden is bij wiegendood per definitie onbekend. Wetenschappers vermoeden wel dat het om een nog onvoldoende ontwikkelde functie van het ademhalingscentrum in de hersenen zou kunnen gaan. Wanneer een baby dus onvoldoende ademt of eventjes stopt met ademen, worden de hersenen niet geactiveerd door het zuurstoftekort (hypoxie) of het teveel aan koolstofdioxide in het bloed (hypercapnie). Als deze hersenfunctie wel voldoende ontwikkeld zou zijn, krijgt de baby een ademhalingsprikkel waardoor hij opnieuw of sneller gaat ademhalen. Waarschijnlijk is er sprake van een stoornis in het serotinerge deel van de herstenstam. Als de baby op zijn buik ligt, krijgt hij geen prikkel meer tot omdraaien naar de rug en diep adem te halen en zal hij stikken. Er bestaan overigens evenveel theorieën als onderzoekers en het is zeer onwaarschijnlijk dat er een enkelvoudige oorzaak bestaat in alle gevallen.
Frequentie van wiegendood/SIDS.
België.
In België wordt 33% van alle zuigelingensterftes geklasseerd als wiegendood. Het zou dus gaan om 1,5 tot 2,5 sterfgevallen van schijnbaar gezonde baby's per 1000 levend geboren kinderen. Het gaat in België jaarlijks om zo'n 200 tot 225 gevallen. Bij autopsies wordt echter bij 30% tot 50% van deze baby's wel een aannemelijke doodsoorzaak vastgesteld, waardoor per definitie niet meer gesproken wordt over SIDS. Het eigenlijke aantal ligt dus vermoedelijk veel lager dan officieel gerapporteerd: tussen 100 en 150. Sinds 1 juli 2007 is de wet van toepassing die de autopsie regelt als een standaardprocedure na een onverwacht en medisch onverklaard overlijden van een kind van minder dan achttien maanden. De ouders kunnen de autopsie echter weigeren. Volgens een schatting van de Antwerpse wetsdokter Werner Jacobs worden daardoor in Vlaanderen jaarlijks nog tien tot vijftien babymoorden geklasseerd als wiegendood.
Nederland.
In 2022 zijn er 13 baby's overleden die vallen onder de categorie wiegendood/SIDS. In 2021 waren dat 6 baby’s, in 2020 waren dat er 11 en in 2019 zijn er 13 geregistreerd.
In 2012 werden 13 baby's geregistreerd in de doodsoorzakencategorie SIDS/wiegendood. In 2011 waren het er 15. In 2010 waren het er 17, in 2009 19, in 2008 18 en in 2007 14.
In 2000 waren er 24 baby’s die geregistreerd staan zijnde overleden aan wiegendood. In 1990 waren dat er nog 112 en in 1980 zijn er 168 geregistreerd.
In de afgelopen jaren hebben verschillende diagnostische verschuivingen plaatsgevonden, waarbij kinderen die eerder onder wiegendood/SIDS werden gecodeerd, nu mogelijk onder de bredere definitie SUDI (Sudden Unexpected Death in Infancy) worden gecodeerd. 
Deze verschillen in codering zien we ook in andere landen. Daarom is het beter om te kijken naar de bredere categorie SUDI, waar het wiegendood/SIDS aantal, onderdeel van is. 
In 2021 zijn 27 baby’s overleden die onder de bredere definitie SUDI vallen. In 2020 was dat aantal 28 en in 2019 was dat 31. Dit aantal blijft dus stabiel de laatste jaren.
Preventie.
Het aantal kinderen dat stierf ten gevolge van wiegendood of SIDS is drastisch gedaald na voorlichtingscampagnes over te nemen preventieve maatregelen. De volgende zouden de kans op wiegendood/SIDS verminderen:
In Nederland is de naam van kinderarts prof. G.A. de Jonge verbonden met een aantal aanbevelingen ter voorkoming van wiegendood. Hij trad, op grond van zijn bevindingen over statistische samenhang bij door hem bekeken gevallen van wiegendood, in oktober 1987 in de publiciteit met aanbevelingen waarvan de beroepsgroep tot op dat moment vrij algemeen vond dat de zin ervan nog niet voldoende aangetoond was. De praktijk gaf hem echter gelijk: in de jaren onmiddellijk daarna, waarin de aanwijzingen over met name het op de rug laten slapen vrijwel algemeen in Nederland werden ingevoerd, daalde het aantal gevallen van wiegendood met tientallen procenten.
Een slapende baby op afstand controleren kan door monitorapparatuur te gebruiken, bijvoorbeeld een sensormatje. Volgens de Consumentenbond is echter nooit aangetoond dat het gebruik ervan wiegendood kan voorkomen en kent het nadelen voor baby en ouders.
Verhoogd risico op SIDS.
Er zijn enkele aanwijzingen om een verhoogd risico voor SIDS te vermoeden. Zo komt SIDS vaker voor bij baby's uit een gezin waar reeds een SIDS is voorgevallen, of wanneer de baby of een ander kind uit het gezin reeds een ALTE ("apparent life threatening event", letterlijk een "ogenschijnlijk levensbedreigende gebeurtenis") heeft doorgemaakt. Men spreekt van een ALTE als zich bij een gezond kind van tussen de nul en de twee jaar oud plotseling en onverwacht een gebeurtenis voordoet die door de ouders als levensbedreigend wordt ervaren, zoals bleek en slap worden of blauw aanlopen.
Opsporing.
Bij een verhoogd risico op SIDS wordt het kind getest aan de hand van een polysomnografie (slaaponderzoek), waarbij men nagaat of het kind tijdens het slapen inderdaad episoden van ademhalingsstilstand heeft met daling van de zuurstofverzadiging in het bloed.
Indien dit het geval is, zal het kind voortaan aan een respiratoire of cardiorespiratoire thuismonitor gekoppeld worden tijdens het slapen. Dit is een toestel dat respectievelijk de ademhaling of zowel hartritme als ademhaling controleert tijdens het slapen. Indien deze onvoldoende zijn, gaat er een alarm af, waardoor de baby wakker wordt en spontaan weer ademt, of waardoor de ouders gewekt worden, die dan op hun beurt het kind tijdig kunnen wekken.
Deze alarmapparaten zijn erg gevoelig en gaan vaak onnodig af, waardoor het gezin met extra stress belast wordt.
De polysomnografie wordt enkel gebruikt om op te sporen of een baby het risico loopt SIDS te krijgen. Het is echter geen goed middel om te screenen. Het geeft te veel vals-positieven en vals-negatieven, wat betekent dat als alle baby's op deze manier gecontroleerd worden, er veel baby's onterecht als risicobaby's worden beschouwd (met als gevolg veel onnodige stress voor het gezin), maar ook dat er veel risicobaby's in de test geen risico lijken te lopen en mensen onterecht gerustgesteld worden.
De polysomnografie is daarmee geen goed middel om alle baby's te controleren op hun kans op SIDS. Zelfs de voorspellende waarde bij kinderen waarbij al wel een voorval is geweest, is uitermate gering.

</doc>
<doc id="38164" url="https://nl.wikipedia.org/wiki?curid=38164" title="Roy Meadow">
Roy Meadow

Roy Meadow (Wigan (Lancashire), 9 juni 1933) is een Brits professor in de kindergeneeskunde. Hij studeerde aan de Universiteit van Oxford (Worcester College)
Hij is de ontdekker van het Münchhausen by proxy syndroom (in het Engels afgekort tot MSbP), een afwijking waarbij ouders hun kind mishandelen om zelf aandacht te krijgen. Ook was "Sir" Roy Meadow tientallen jaren getuige-deskundige in rechtszaken waarin ouders van onverwachts overleden kinderen terechtstonden. In 2003 kwam hij in opspraak omdat op basis van zijn getuigenissen mogelijk honderden of duizenden ouders voor moord op hun kind zijn veroordeeld, terwijl het in werkelijkheid om een natuurlijke dood was gegaan.
Werk.
Op 24-jarige leeftijd studeerde hij af in de psychologie. Hierna ging hij werken in een academisch ziekenhuis van de universiteit van Leeds. Ook werd hij daar hoogleraar.
In 1977 verscheen zijn artikel "Munchausen Syndrome by Proxy: The Hinterlands of Child Abuse" in het medische tijdschrift The Lancet. Het artikel maakte hem zeer bekend. In 1982 verscheen er een vervolgartikel, naar aanleiding van vele reacties en cases die hij had gekregen en bestudeerd.
Naar aanleiding van dit tweede artikel werd Meadow steeds vaker gevraagd om te getuigen in rechtszaken tegen ouders waarvan het kind onverwachts was overleden. Tot dan toe was het aantonen van moord moeilijk geweest, omdat er geen motief voor moord was. Meadow toonde in rechtszaken aan dat de ouders (meestal de moeder) aan MSbp leed, waarna een veroordeling wegens moord volgde. In de meeste rechtszaken was Meadow de enige getuige-deskundige die werd opgevoerd.
Naarmate het aantal getuigenissen dat Meadow uitvoerde steeg, groeide zijn bekendheid en populariteit. Meadow gaf presentaties op conferenties en interviews in landelijke dagbladen. Een bekende uitspraak van hem werd: "Eén sterfgeval in een gezin is een drama, twee is verdacht en drie is moord".
De zaak-Sally Clark.
In de rechtszaak tegen Sally Clark, een advocate die twee zoontjes had verloren, keerde het tij voor Meadow. Clarks eerste kind, Christopher, was in 1996 overleden op de leeftijd van 11 weken. Twee jaar later kreeg Clark opnieuw een zoontje, Harry, die slechts 8 weken oud was toen hij stierf. Clark werd aangeklaagd wegens dubbele moord. Haar verdediging voerde aan dat beide kinderen waren overleden aan wiegendood; Meadow trad op als getuigedeskundige voor de aanklager.
Meadow berekende uit medische statistieken de waarschijnlijkheid van het optreden van wiegendood in gezinnen vergelijkbaar met dat van Clark. Dit getal kwadrateerde hij om de waarschijnlijkheid te verkrijgen dat twee kinderen een dergelijk lot zou treffen; hij kwam uit op 1 op 73 miljoen en presenteerde dit getal aan de jury. De Royal Statistical Society deed daarop een persbericht uitgaan, waarin deze haar bezorgdheid uitsprak over deze simplistische berekening, die geheel in strijd was met de regels van de kansrekening: Meadow had stilzwijgend aangenomen dat twee optredens van wiegendood onafhankelijke gebeurtenissen zouden zijn, hetgeen bij medische condities zonder overtuigend bewijs geenszins aangenomen kan worden. Tevens wees de Society op de misinterpretatie van het getal in de pers: sommige media hadden 1 op 73 miljoen de kans genoemd dat de dood van beide kinderen een ongeluk was. De taak voor de jury in het licht van een dergelijke waarschijnlijkheid, mits goed berekend, is deze te vergelijken met de waarschijnlijkheid dat moord tweemaal in hetzelfde gezin voorkomt, aldus de Society; zonder dat laatste getal is geen enkele conclusie mogelijk.
Het advocatenteam van Clark kon met succes aanvoeren dat Meadows berekening ernstige fouten bevatte. Hierop werden in het Hogerhuis vragen gesteld over het grote aantal MSbp-diagnoses dat de laatste decennia was vastgesteld. Sally Clark werd in hoger beroep vrijgesproken van moord. In totaal zat zij drie jaar ten onrechte in de gevangenis.
Door deze zaak kwam de theorie van Meadow zwaar onder druk te staan: de vraag rees of de zaak Clark (en enkele andere zaken die in hoger beroep in het voordeel van de ouders waren geëindigd) niet het topje van de ijsberg was. Mogelijk zijn honderden of duizenden ouders op grond van de getuigenissen van Meadow ten onrechte veroordeeld.
Meadow zelf leeft sinds de vrijspraak van Sally Clark in de anonimiteit. Hij weigert interviews en verschijnt niet meer in het openbaar.

</doc>
<doc id="38166" url="https://nl.wikipedia.org/wiki?curid=38166" title="Wisent">
Wisent

De wisent, wesende, of Europese bizon ("Bison bonasus") is een evenhoevig zoogdier uit de familie van de holhoornigen. Wisenten zijn samen met de Amerikaanse bizon ("Bison bison") de twee laatst overgebleven soorten uit het geslacht "Bison". De wisent wordt onderverdeeld in twee ondersoorten: de laaglandwisent ("Bison bonasus bonasus") en de Kaukasische wisent ("Bison bonasus caucasicus"). De laatstgenoemde is uitgestorven. Aan het eind van de 15e eeuw was de wisent al zo zeldzaam geworden dat er maatregelen genomen moesten worden in de vorm van jachtrestricties. Dit vertraagde het uitstervingsproces, totdat de soort aan het begin van de 20e eeuw op de rand van uitsterven balanceerde. Dankzij fokprogramma's, opgezet in het begin van de 20e eeuw, is de wisent voor uitsterven behoed. Het blijft echter een kwetsbare soort. Vrijlevende populaties bevinden zich per mei 2014 weer in Polen, Wit-Rusland, Oekraïne, Rusland, Litouwen, Slowakije, Duitsland en Roemenië..
In Nederland en België worden sinds 1975 kleine halfvrije populaties wisenten gehouden in parken en natuurgebieden.
Beschermingsstatus.
De wisent staat op Appendix II van de Habitatrichtlijn van de Europese Unie.
Op de Rode Lijst van de IUCN stond de wisent sinds 1966 als "bedreigd" te boek. Onder de nieuwe criteria van de IUCN, die sinds 2001 van kracht is, staat de soort echter als "kwetsbaar" geclassificeerd. Daarnaast staat de wisent op de nationale rode lijsten van Rusland, Wit-Rusland en Oekraïne, landen die buiten de Europese Unie vallen, en staat de soort op Annex III van de Conventie van Bern.
Kenmerken.
De wisent is een van de grootste zoogdieren die in Europa voorkomt. De wisentstier kan een kop-romplengte van 300 cm bereiken en de koe een kop-romplengte van 270 cm. Mannetjes van zes jaar en ouder kunnen een schouderhoogte van maximaal 188 cm bereiken. Een vrouwtje bereikt een maximale schouderhoogte van 167 cm. Kalveren zijn klein en licht en wegen bij de geboorte 15–35 kg. Het gewicht van vrijlevende wisenten ligt tussen de 436 en 840 kg bij mannetjes en tussen de 340 en 540 kg bij de vrouwtjes. Bij de soort is daarom duidelijk sprake van seksuele dimorfie, wat inhoudt dat de mannetjes en vrouwtjes qua uiterlijk verschillen. Het is een stevig dier met een korte, brede kop en een hoge rug. De romp is relatief kort en is bedekt met ruwe, donkere manen, waardoor het lijkt alsof dit gedeelte van het lichaam het zwaarst is. Vooral bij de stier is dit het geval. De achterkant van het lichaam is slechts met korte haren bedekt. De vacht is roodbruin van kleur, maar variatie in kleurnuances zijn mogelijk. De rui begint aan het eind van de winter of begin van de lente (meestal begin maart). Bij mannetjes duurt de rui gemiddeld 138 dagen en bij het vrouwtje 183 dagen. Beide geslachten dragen hoorns. Kleine stompjes zijn al te zien bij de kalveren.
Voedsel.
De wisent is een herkauwer die in bosrijke omgevingen voorkomt. Ze eten vegetatie van de bosbodem, van struiken en bladeren, scheuten en zelfs schors van bomen. Wisenten in het Oerbos van Białowieża vertoonden in het voorjaar en zomer een voorkeur voor kruiden. Vanaf augustus schakelen ze over op scheuten van loofbomen. De bomen die het meest worden ontschorst zijn de zomereik ("Quercus robur"), haagbeuk ("Carpinus betulus"), es ("Fraxinus excelsior") en fijnspar ("Picea abies"). Eikels behoren tot het favoriete voedsel van de wisent, maar deze zijn alleen in overvloed aanwezig in mastjaren (om de 6-7 jaar in Białowieża). In het Bieszczady-gebergte blijven ze op grote hoogte in mastjaren van de beuk ("Fagus sylvatica"), waarin ze beukennootjes eten. Volwassen wisenten eten zo'n 60 kg voedsel per dag.
Gedrag.
Volwassen stieren, ouder dan zes jaar, leven solitair of in koppels. Jonge stieren, tussen vier en zes jaar, vormen vrijgezellengroepjes van tussen de twee en acht exemplaren. De volwassen vrouwtjes, twee tot drie jaar oude mannetjes en vrouwtjes en kalveren vormen gemengde groepen variërend van enkele tot tientallen individuen. In bossen zijn de kuddes meestal niet groter dan twintig individuen. Grotere groepen (30-50) worden zelden waargenomen. Vooral in het bronstseizoen bevinden zich ook volwassen stieren in de gemengde groepen. De bronsttijd valt in augustus en september.
Wisenten hebben een gemiddelde draagtijd van 264 dagen. Een koe verlaat de kudde als ze gaat werpen. De meeste kalveren worden geworpen in mei, juni of juli. Na de bevalling kan het kalf na 20 à 45 minuten op eigen benen staan en begint in het eerste uur van zijn leven met zogen. De moeder likt het kalf gelijk na de geboorte schoon. Een wisent krijgt één kalf per worp. Enkele dagen na de geboorte voegen ze zich bij de kudde.
Sporen.
Hoefsporen van de wisent zijn doorgaans groot en diep in het zand of sneeuw gedrukt, vanwege het gewicht van de dieren. De hoefsporen van het mannetje zijn ovaal, terwijl die van het vrouwtje kleiner, smaller en spitser. Een hoefafdruk van een stier kan 18 cm lang zijn en 14 cm breed. Ze zijn duidelijk korter en breder dan hoefafdrukken van de eland.
De uitwerpselen van een wisent zijn variabel qua vorm en is afhankelijk van het dieet. In de lente en zomer is het vrij dun, omdat ze dan vooral kruidachtige planten eten. 's Winters en in de herfst, wanneer ze vaak hooi of scheuten en schors van bomen eten, zijn de uitwerpselen compacter.
Wisenten schuren soms tegen afbuigende boomstammen of stobben aan. Dit doen ze vooral in de lente wanneer het ruiseizoen begint. Ze laten daar dan ook plukken haar achter.
's Zomers worden plekken uitgekozen om te rusten met een minimale hoeveelheid insecten. Bij zulke rustplekken is de kruidlaag vertrapt en halen ze de bodem omver met hun hoeven. Ook nemen wisenten graag stofbaden. Ze gebruiken hier het liefst een grond met een zandige bodem voor. Zulke plekken kunnen jaren achtereen gebruikt worden.
Leefgebied.
• De wisent werd lange tijd koning van het bos genoemd, maar uit onderzoek blijkt dat hij vooral gebruik maakt van het open duin, grasland en struweel.
Dat het dier die naam droeg, kwam hoogstwaarschijnlijk doordat de laatste wilde wisentpopulaties het bos in waren gevlucht door ‘fragmentatie van hun leefgebied,
jacht en politieke conflicten (Wereldoorlog I en II).
Ecologische rol.
Wisenten, samen met andere grote grazers, spelen een belangrijke rol in het ecosysteem omdat ze het natuurlijke successieproces vertragen. Ze creëren een mozaïek van bosbestanden van verschillende leeftijdsgroepen en geven andere herbivoren de kans om deze anders ondoordringbare plekken ook te bereiken. De wisent neemt als zodanig een ecologische niche in naast andere grote herbivoren. Daarvan zijn in grote delen van Europa alleen edelherten ("Cervus elaphus") en reeën ("Capreolus capreolus") nog in groten getale aanwezig. De eland ("Alces alces") komt bijna alleen in Noord- en Oost-Europa voor en de tarpan ("Equus ferus") en het oeros ("Bos primigenius") zijn uitgestorven. Elanden en reeën zijn "snoepers" die hun voedsel zeer selectief uitzoeken en alleen de beste bladeren en knoppen eten. De uitgestorven tarpan en oeros waren "grazers" die vooral in de open gebieden aangetroffen werden. Het edelhert neemt een tussenpositie in en is zowel een grazer als snoeper, terwijl wisenten balanceren tussen deze tussenpositie en de grazers.
Oorspronkelijke verspreiding.
In historische tijden besloeg het verspreidingsgebied van de wisent grote delen van West-, Centraal- en Oost-Europa, alsmede het zuiden van Zweden en de Kaukasus. In de elfde eeuw was de soort nog aanwezig in de bossen van Centraal- en Oost-Europa. De aantallen verminderden naarmate het verspreidingsgebied kromp doordat steeds meer land in cultuur werd gebracht. De afname was zo sterk dat de soort aan het begin van de negentiende eeuw vrijwel was uitgestorven.
Oerbos van Białowieża.
Het Oerbos van Białowieża (Belavezjskaja Poesjtsja) was een vrij goed beschermd jachtgebied van zowel de koningen van het Pools-Litouwse Gemenebest (1538-1795) als de tsaren van Rusland. Koning Sigismund I de Oude was de eerste die de wisent bij wet liet beschermen in Białowieża. Voor bijna alle Poolse koningen was het gebied een geliefd jachtdomein. Vanaf 1795 brak er echter chaos uit en werd het gebied niet meer beschermd. Dit viel samen met de derde Poolse Deling tussen Pruisen, het Tsaardom Rusland en het Habsburgse Rijk. Het Oerbos van Białowieża lag na de opdeling in het Russische Tsaardom. Catharina II van Rusland en Paul I van Rusland, gaven het bos aan wie het dan ook wilde cultiveren. Deze ongeplande activiteiten werden gestopt door Alexander I van Rusland in 1802. Op het stropen van wisenten stond sindsdien een boete van 2.000 roebel. Daaropvolgend namen de aantallen weer toe. Vanaf 1888 werd het Oerbos van Białowieża uit handen genomen van de staat en werd het een privaat jachtdomein waarin ander jachtwild werd uitgezet en vee kon grazen. Dit werd de wisent bijna fataal, omdat er voor de dieren daarom een ernstig voedseltekort was ontstaan. De Eerste Wereldoorlog, een periode van chaos en wetteloosheid, bracht de genadeslag voor wisenten in het gebied. In 1919 werden de laatste sporen van wisenten gevonden en werd een gestroopt exemplaar aangetroffen. Het Oerbos van Białowieża was de plek waar de laatste in het wild levende laaglandwisenten ("Bison bonasus bonasus") voorkwamen. De huidige laaglandwisenten stammen af van slechts zeven individuen. Dankzij fokprogramma's kon de soort behouden worden en herintroductie van de soort in het Oerbos van Białowieża vond plaats in 1952.
Kaukasus.
De Kaukasische wisent ("Bison bonasus caucasicus") stierf uit in 1927 in het bergmassief van de Noordelijke Kaukasus. De individuen die tegenwoordig in de Kaukasus zijn geherintroduceerd hebben genen van slechts één oorspronkelijke afstammeling, een stier genaamd "Kaukasus". Deze laatste stier werd in 1908 naar het Duitse Keizerrijk getransporteerd om met wisenten van de laaglandondersoort te kruisen. Deze bloedlijn wordt daarom de Laagland-Kaukasuslijn genoemd en stamt af van in totaal twaalf verschillende individuen. De Kaukasische wisent als zodanig is dus uitgestorven.
Taxonomie.
De wetenschappelijke naam van de soort werd als "Bos bonasus" in 1758 gepubliceerd door Carl Linnaeus. In 1827 plaatste Charles Hamilton Smith de wisent in het ondergeslacht "Bison" van het geslacht "Bos". Het ondergeslacht kreeg later bij diverse auteurs de status van geslacht. Met de komst van de moleculaire methoden bij het onderzoek naar de fylogenie kwamen problemen aan het licht met de plaatsing van de gaur en de jak: wanneer die in het geslacht "Bos" worden geplaatst, moeten ook de bizon en de wisent daarin worden geplaatst. Sommige auteurs kiezen ervoor om de gaur en de jak dan in nieuwe geslachten te plaatsen, andere auteurs kiezen inderdaad voor één groot geslacht "Bos".
Er is veel genetisch onderzoek gedaan naar het verwantschap tussen de wisent en Amerikaanse bizon. Taxonomisch gezien wordt de naam "Bison bonasus" betwist, omdat de wisent en Amerikaanse bizon ("Bison bison") levensvatbare, vruchtbare nakomelingen op de wereld kunnen zetten. Door sommige taxonomen wordt de wisent dan ook opgevat als een ondersoort van de Amerikaanse bizon. Als de beide taxa als aparte soorten worden opgevat, gebeurt dat meestal op basis van morfologische verschillen en de disjuncte verspreidingsgebieden. Onderzoek aan cytochroom b door Prusak, Grzybowski &amp; Zięba (2004), waarbij een specifiek onderdeel van het mitochondriaal DNA werd onderzocht, gaf eveneens aanleiding om de twee als aparte soorten te beschouwen.
De IUCN onderscheidt twee genetische lijnen binnen de wisent:
Een derde bloedlijn, de hooglandlijn, waarbij nakomelingen van de laaglandlijn en laagland-Kaukasuslijn werden gekruist met drie Amerikaanse bizons leeft daarnaast ook in de Kaukasus. De drie Amerikaanse bizons werden met opzet gebruikt om een bloedlijn te creëren die bestand was tegen de condities in berglandschappen. Later werd de hooglandlijn gekruist met individuen uit de laagland-Kaukasuslijn. Het huidige genenpercentage van Amerikaanse bizons in de hooglandlijn werd daardoor terug gebracht tot enkele procenten. Deze hooglandlijn wordt door een geografische barrière gescheiden gehouden van de vrijlevende laagland-Kaukasuslijn. Gebaseerd op morfologische verschillen werd in 2000 voorgesteld om deze tot aparte ondersoort van de wisent te verheffen ("Bison bonasus montanus").
Huidige verspreiding.
Tegenwoordig komt de wisent op minder dan 1% van zijn historische leefgebied voor. Per 31 december 2014 wordt het aantal in het wild levende wisenten op 3.545 individuen geschat. Daarnaast leven er nog 402 dieren in een semi-vrije situatie en 1.610 wisenten in gevangenschap. In 2013, toen het aantal vrijlevende wisenten op 2.371 werd geschat, lag de kernverspreiding van de soort in Polen (36%), Wit-Rusland (34%) en Rusland (17%) (excl. hooglandlijn). Lagere aantallen werden gevonden in Oekraïne (9%), Litouwen (2%), Slowakije (&lt; 1%), Duitsland (&lt; 1%) en Roemenië (&lt; 1%).
Populaties van 100 individuen of hoger worden als "demografisch gezien veilig" beschouwd. Twee populaties in Polen, drie populaties in Wit-Rusland, een populatie in Rusland en een populatie Oekraïne voldoen hier aan. Een duurzame populatie bestaat uit ten minste duizend wisenten. Dit is nergens het geval.
Herintroductie in Polen.
Sinds 1952 zijn er wisenten van de laaglandlijn uitgezet in het Poolse deel van het Oerbos van Białowieża. Het was de eerste plek ter wereld waar na het uitsterven van de soort in het wild in 1919, wisenten opnieuw in vrijheid konden leven. Nadien zijn er in het Bieszczady-gebergte wisenten van de laagland-Kaukasuslijn uitgezet en volgden er herintroducties van laaglandwisenten in drie andere gebieden in Polen.
Herintroductie in Wit-Rusland.
De eerste herintroductie van de wisent in Wit-Rusland, kwam een jaar nadat de wisent in Polen werd geherintroduceerd. Dit gebeurde in 1953 in de Belavezjskaja Poesjtsja; de Wit-Russische zijde van het Oerbos van Białowieża. In 1974 en 1990 volgden het Biosfeerreservaat Berezinski en het Nationaal Park Pripjat. Doordat de groei van de populatie in de jaren 80 en 90 stagneerde en dreigde achteruit te gaan, werd in 1994 een nationaal programma opgezet om de wisent te beschermen en verder te verspreiden.
Herintroductie in Rusland.
In 1964 werden veertien wisenten van de laagland-Kaukasuslijn uitgezet in het Noord-Ossetisch Natuurreservaat. De populatie nam gestaag toe tot circa 270 individuen in 1991. Sinds het ontbinden van de Sovjet-Unie nam het aantal wisenten echter dramatisch af, veelal door stroperij. In 2009 werd hun aantal op net boven de 50 geschat, dankzij een aanvulling van tien individuen uit het fokcentrum in het Biosfeerreservaat Prioksko-Terrasny. Het WNF kondigde in 2011 aan naar mogelijkheden te zoeken om het tij te keren. Er volgde nog een aanvulling van tien individuen in 2012.
In het Biosfeerreservaat Teberdinski, gelegen in Karatsjaj-Tsjerkessië, werd in 1968 een groep van 28 wisenten geherintroduceerd. Deze populatie, eveneens gesitueerd in de Kaukasus, is ernstig in aantal afgenomen nadat de Sovjet-Unie werd ontbonden. In 2013 was hun aantal op twintig exemplaren geschat, voorafgegaan door een aanvulling van acht individuen in 2012. Overige wisentpopulaties in de Kaukasus die voorkwamen in Tsjetsjenië, Ingoesjetië en Kabardië-Balkarië, zijn in de jaren 90 na het woeden van gewapende conflicten opnieuw uitgestorven.
In Centraal-Rusland is de wisent, met enkele uitzonderingen, tussen 2010 en 2015 in aantal gestegen. Ook in de Kaukasus gaan de resterende populaties in aantal vooruit.
Herintroductie in Oekraïne.
De wisent neemt sinds de ontbinding van de Sovjet-Unie gestaag in aantal af. In 1992 werd het aantal wisenten in Oekraïne geschat op 685 individuen. Dit is in 2010 afgenomen tot 242 individuen. Dit komt vooral doordat het toegestaan was tussen 1992 en 2007 om op wisenten te jagen. Doordat de afname van de wisent in deze periode zo sterk was, werd 2009 uitgeroepen tot het Jaar van de Wisent in Oekraïne om aandacht te vragen voor de soort en zijn benarde situatie.
Herintroductie in Litouwen.
Tussen 1969 en 1972 werden tien wisenten van de laaglandlijn naar Regionaal Park Krekenavos in het district Panevėžys overgebracht. Ze kwamen uit het fokcentrum in het biosfeerreservaat Prioksko-Terrasny in de Sovjet-Unie. Na een periode van acclimatisering werden de eerste vijf wisenten in 1973 vrijgelaten. In de daaropvolgende jaren werden er meer wisenten bij de vrijlevende kudde gevoegd. De populatie neemt langzaam toe.
Herintroductie in Slowakije.
In 2004 werden er vijf wisenten uitgezet in het Poloniny Nationaal Park, dicht bij het naburige Bieszczady-gebergte in Polen waar ook wisenten leven. Tussen deze twee groepen vindt ook uitwisseling plaats en vormen dus een grensoverschrijdende populatie.
Herintroductie in Roemenië.
In Roemenië werd de wisent voor het laatst waargenomen in 1852. In 2012, 160 jaar later, werd de soort voor het eerst geherintroduceerd in het Vânători-Neamţ Natuurpark. Het ging om drie stieren en twee koeien. In 2013 en 2014 werden opnieuw wisenten vrijgelaten.
In mei 2014 werden zeventien wisenten uitgezet in de Țarcu-gebergte in Roemenië, nabij het plaatsje Armeniș. Het is de grootste transport- en herintroductie-operatie van het dier binnen Europa tot dan toe. Het project wordt gecoördineerd door Rewilding Europe en de Roemeense afdeling van het WNF. Ze hebben als doel dat het gebied tegen het jaar 2025 een populatie van 500 dieren zal herbergen. Het project is anders dan andere herintroductieprojecten. Zo zullen er jaarlijks op verschillende locaties in het Țarcu-gebergte, substantiële aantallen wisenten uit worden gezet. Ze worden niet bijgevoerd en zullen daarom volledig in het gebied moeten integreren.
Herintroductie in Duitsland.
In april 2013 werden er acht wisenten vrijgelaten in het Rothaargebergte in Duitsland. Het ging om een stier, vijf koeien en twee kalveren. Het is weer voor het eerst na een zeer lange afwezigheid dat wisenten in vrijheid leven in West-Europa.
Wisenten in Bulgarije.
In oktober 2013 werden vijf wisenten getransporteerd naar een reservaat in het Bulgaarse Rodopegebergte. Het is een eerste stap naar herintroductie voor de soort in het land. Ze zullen eerst acclimatiseren aan het gebied eer ze vrijgelaten worden. In juni 2015 werd bekendgemaakt dat een eerste kalf is geboren.
Wisenten in Denemarken.
Het is meer dan 1000 jaar geleden dat er wisenten in Denemarken leefden. In 2012 zijn zeven dieren losgelaten in een omheind 200 hectare groot deel van het bosgebied Almindingen op het eiland Bornholm. Ze waren gevangen in het oosten van Polen. De dominante stier moest in 2016 afgemaakt worden. Hij had toen voor elf nakomelingen gezorgd. Doordat vier dieren inmiddels de dood vonden bestond de kudde in 2018 uit vijftien individuen.
In maart 2021 zijn negen wisenten uit Nederland uitgezet in het 4000 ha grote natuurgebied Lille Vildmose, bij Nørre Kongerslev.
Wisenten in Nederland.
Artis speelde een belangrijke rol bij het behoud van de wisent en was een van de dierentuinen die mee deed aan het fokprogramma van de soort. De laatste wisent in Artis is in 2015 overleden.
Lelystad.
In Natuurpark Lelystad arriveerden in mei 1975 de eerste wisenten vanuit Białowieża in Polen. Lelystad werd een van de fokstations van waaruit in de loop der jaren diverse herintroductieprojecten in Nederland en Europa van wisenten zijn voorzien. De dieren leven in een gebied van bijna 45ha, in goede harmonie samen met een groep Przewalskipaarden. De huidige kudde is rond de 28 dieren en bestaat uit een fokstier, 10 koeien en de aanwas van de laatste 2 jaar. Alle dieren staan ingeschreven in het Europese Wisenten Stamboek en behoren tot de genetische Laagland lijn ("Bison bonasus bonasus"). In het gebied hebben de dieren zowel grasland als ook struiken en bos tot hun beschikking, waardoor de dieren zelfvoorzienend kunnen leven en ook niet bijgevoerd hoeven te worden.
Zuid-Kennemerland.
In Zuid-Kennemerland leven wisenten sinds begin 2007 in een halfvrije situatie. Het gaat om een gebied van 300 hectare op het Kraansvlak, in de duinen van het Nationaal Park Zuid-Kennemerland. Het ging in eerste instantie om drie dieren, twee koeien en een stier, afkomstig uit Oost-Polen. Later zijn hier nog eens drie dieren aan toegevoegd. Deze groep is na vijf jaar uitgegroeid tot ongeveer vijftien dieren. In 2013 werden er nog eens drie dieren uit Frankrijk aan toegevoegd. De totale populatie bedroeg 24 dieren, waarvan het merendeel in het park geboren is. De begrazingsproef was bedoeld om ervaring op te doen en onderzoek te kunnen verrichten. Natuurbeschermers en wetenschappers wilden weten of wisenten hier, net zoals vele honderden jaren geleden, als wilde dieren in een sociale groep zouden kunnen leven, maar dan in een beperkt gebied. Van belang daarbij was dat dit gebeurde zonder dat er bijvoedering plaatsvond om te bezien of het terrein voldoende voedsel bevatte voor de dieren. De invloed van de wisenten op de vegetatie was een belangrijk doel van onderzoek.
In 2012 werd geconcludeerd dat de proef een succes is; de wisenten zijn gezond en zijn een effectief middel tegen het dichtgroeien van het gebied met struikgewas en bomen. Hun invloed op de terreingesteldheid onderscheidt zich duidelijk van beheer met andere grote grazers, zoals de ook in het Kraansvlak aanwezige paarden. Om meer onderzoek te kunnen doen is de proef met vijf jaar verlengd en zullen ook andersoortige runderen aan de populatie grazers worden toegevoegd. Het begrazingsgebied is met 50 hectare uitgebreid in de richting van fiets- en wandelpaden. Gebleken is dat een afzetting van 1,20 meter hoog voldoende is om de dieren in het gebied te houden. In 2012 is een gemarkeerde wandelroute uitgezet door het gebied. Interacties met het publiek verlopen zonder problemen als men zich aan de regels houdt. Het pad is alleen opengesteld gedurende de herfst- en wintermaanden. Het is overigens ook mogelijk de dieren te observeren vanaf een uitzichtpunt in het duin.
Veluwe.
Op een ca. 400 hectare groot met elektrisch schrikdraad omgeven terrein van Staatsbosbeheer, bij Kootwijk op de Veluwe leeft sinds 2016 een groep wisenten. Het project van Staatsbosbeheer, ARK Natuurontwikkeling en Stichting Wisent op de Veluwe beoogt bij te dragen aan de instandhouding van de soort. Een andere doelstelling is het publiek een 'wilderniservaring' te bieden, hiertoe worden excursies georganiseerd. 
De eerste stier van de kudde overleed plotseling en zijn vervanger moest in 2018 naar Spanje worden overgeplaatst omdat hij naar mensen toe gevaarlijk gedrag vertoonde. Een van de koeien uit de kudde is uitgerust met een GPS-halsbandzender. Dit biedt onderzoekers inzicht in de verspreiding van de kudde over het gebied. 
Maashorst.
Begin 2016 zijn 11 wisenten uitgezet in het natuurgebied de Maashorst in Noord-Brabant. 
Op 5 oktober 2016 is een stier die agressief gedrag naar mensen vertoonde afgeschoten.
In 2017 werden 5 kalfjes geboren waarmee het totale aantal dieren op 15 kwam.
De wisenten leven in de Maashorst gezamenlijk met Taurossen en Exmoorpony’s in een natuurlandschap van ruim 1.500 hectare.
Slikken van de Heen.
Begin 2020 zijn in het Zeeuwse natuurgebied Slikken van de Heen wisenten geplaatst. Nadat er in hetzelfde jaar drie jongen werden geboren bestond de kudde uit veertien dieren. In het gebied grazen verder meer dan vijftig konikpaarden en ca. twintig runderen van het type Rode Geus.
Wisenten in België.
In België worden wisenten gehouden in Planckendael, Bellewaerde, Parc animalier de la reid en het natuurpark bij Han-sur-Lesse.

</doc>
<doc id="38167" url="https://nl.wikipedia.org/wiki?curid=38167" title="Lijst van plaatsen op Cyprus">
Lijst van plaatsen op Cyprus

Hier volgt een alfabetische lijst met plaatsen op het eiland Cyprus, inclusief varianten in spelling. Cyprus is een eiland in de Middellandse Zee. Onder "plaatsen" kunnen in deze context steden, dorpen, archeologische plaatsen, meren, bergen, rivieren, enzovoorts worden verstaan. Het gaat hier om het gehele eiland, dus zowel het Grieks-Cypriotische als het Turks-Cypriotische deel.
A.
Agia Napa - Agios Amvrosios - Agros - Akaki - Akamas-schiereiland - Akanthou - Akrotiribaai - Alaminos - Amathus - Anayia - Apostel Andreas-kaap - Aradhippou - Arnautikaap - Asha - Asja - Athienou - Ayios Amvrosios
B.
Baai van Akrotiri - Baai van Chrysochou - Baai van Episkopi - Baai van Famagusta - Baai van Larnaca - Baai van Morfou - Baai van Zevgari
C.
Chakrista - Curium
D.
Dali - Dhikomo - Dipkarpaz
E.
Enkomi - Ephtagonia - Episkopi - Episkopibaai
F.
Famagusta - Famagustabaai
G.
Galinoporni- Gazimağusa - Girne - Grecokaap - Güzelyurt
H.
Hagios Amvrosios
K.
Kaap Apostel Andreas - Kaap Arnauti - Kaap Greco - Heilige Ambrosius - Kaap Kiti - Kaap Kormakitis - Kalavasos - Kambia - Karavas - Karavostasi - Karpasiaschiereiland - Kato Dhikomo - Kato Lakatamia - Kato Pafos - Kato Paphos - Kato Pyrgos - Kato Zodhia - Khlorakas - Kiti - Kitikaap - Klideseilanden/Klidheseilanden - Kourio - Kourion - Kykkos - Kykkosklooster - Kyperounda - Kythrea - Kokkina - Kolossi - Kormakitiskaap - Kyrenia - Kyreniagebergte
L.
Lapithos - Larnaca - Larnacabaai - Lefka - Limasol - Louroujina - Lythrodhondas - Lysi
M.
Mathiati - Mazaki-eiland - Merathovouno - Mesaoria - Morfou
N.
Nicosia - Nicosia Kakopetria
O.
Olympus - Omodhos
P.
Pachna - Pano Lefkara - Pano Platres - Pafos - Paphos - Paralimni - Paralimnimeer - Patriki - Pedhoulas - Pelendria - Peristerona - Petra tou Romiou - Peyia - Platres - Polemidhia - Pomos - Polis - Prastio - Pyla - Pyroi
R.
Rizokarpaso - Rots van Aphrodite
S.
Salamis - Skylloura - Stroumbi
T.
Trikomo - Troodos - Troodosgebergte - Tsadha
V.
Varosha - Vasilikos - Vatili
X.
Xeros - Xylophaghou - Xylotymbou
Y.
Yialousa - Yeroskipos
Z.
Zevgaribaai - Zodhia

</doc>
<doc id="38169" url="https://nl.wikipedia.org/wiki?curid=38169" title="Eerste hulp">
Eerste hulp



</doc>
<doc id="38170" url="https://nl.wikipedia.org/wiki?curid=38170" title="Fanny Blankers-Koen">
Fanny Blankers-Koen

Francina Elsje (Fanny) Blankers-Koen (Lage Vuursche, 26 april 1918 – Hoofddorp, 25 januari 2004) was een Nederlandse atlete. In 1948 won ze tijdens de Olympische Spelen in Londen vier gouden medailles. Daarnaast veroverde zij op de Europese kampioenschappen van 1946 en 1950 in totaal vijfmaal goud, verdeeld over vier verschillende onderdelen. In 1999 werd zij door de internationale atletiekfederatie IAAF gekozen tot internationaal atlete van de 20e eeuw.
Carrière.
Eerste medaille op 50 m vrije slag.
Kort na Fanny's geboorte in Lage Vuursche op boerderij De Brandenburg verhuisde het gezin naar het Groningse plaatsje Klein-Ulsda, waar haar vader enkele jaren een boerderij runde. Na een faillissement keerde het gezin terug naar "het westen" en vestigde zich in Hoofddorp.
Koen was elf jaar toen zij zich aanmeldde bij de plaatselijke gymnastiekvereniging "Hoofddorp". Al gauw blonk ze uit bij de gewone wekelijkse gymlessen. Vooral haar perfect uitgevoerde vogelnestjes aan de ringen werden bekend. En als 's zomers buiten atletiek werd beoefend, was Koen de snelste loopster. Ze had echter veel meer talenten, die zich vooral ook uitten in het zwembad. Haar eerste medaille haalde ze op de 50 meter vrije slag, maar ook tennis en schaatsen vond ze leuk. Haar trainers drukten haar echter op het hart om een keuze te maken.
Nationaal record 800 meter.
In 1935 meldde Koen zich aan bij de Amsterdamse damesatletiekvereniging ADA en prompt liep ze nog in datzelfde jaar haar eerste nationale record: op de 800 m. Frits de Ruijter, later zelf succesvol op de middellange afstand, zag haar lopen: 'Het was 22 september 1935, ze moet net zeventien zijn geweest en ik was juist Nederlands jeugdkampioen op de 800 meter geworden. (..) Fanny liep op die dag een 800 meter. Vooral deze afstand werd niet geschikt geacht voor vrouwen. Maar ze verbeterde meteen het Nederlandse record. Fanny liep heel krachtig, ze was buitengewoon gespierd en dat is ze ook altijd geweest. Dat bijzondere lijf is de basis voor het hele succes geweest.'
Blankers-Koen heeft later vaak verwezen naar dat eerste record dat niet op haar lijf was geschreven, want ze zou de geschiedenis ingaan als sprint- en springkampioene. 'Maar ik had longen als blaasbalgen.'
Eerste deelname Olympische Spelen.
Op achttienjarige leeftijd debuteerde Koen op de Olympische Spelen in Berlijn van 1936. Daar werd ze vijfde bij het hoogspringen en vijfde op de 4 x 100 m estafette in 48,8 s, nadat zij in de series samen met Lies Koning, Kitty ter Braake en Ali de Vries een tijd had gerealiseerd van 48,4, wat een ruime verbetering was van uit 1932 stammende nationale record van 49,4. Haar eerste internationale medailles won Koen in 1938. Op de Europese kampioenschappen in Wenen won ze brons op de 100 en 200 m.
Berlijn was voor Koen te vroeg gekomen, de Spelen van Helsinki in 1940 zouden háár spelen moeten worden. Maar de Tweede Wereldoorlog doorkruiste haar ambities. Koen trouwde dat jaar – 1940 – met haar trainer Jan Blankers en in 1941 werd zij voor het eerst moeder.
De vliegende huisvrouw.
Ondanks het ontbreken van grote wedstrijden waren de oorlogsjaren sportieve topjaren voor Blankers-Koen: ze vestigde in 1942 een wereldrecord op de 80 m horden, in 1943 op het ver- én hoogspringen en in 1944 op de 100 yd en de estafettenummers 4 x 110 yd en 4 x 200 m. Maar ook in 1944 zou er van Olympische Spelen geen sprake zijn. En toen Blankers-Koen in 1946 haar tweede kind kreeg, leek haar loopbaan voorbij. Dat vrouwen aan atletiek deden werd inmiddels geaccepteerd, maar een moeder van twee kinderen die topprestaties levert, dat leek uitgesloten.
Toch begon Blankers-Koen twee maanden later alweer te trainen en won datzelfde jaar nog vijf nationale en twee Europese titels: de bijnaam 'de vliegende huisvrouw' was geboren. In 1947 overtrof Fanny Blankers-Koen al haar persoonlijke records en geconcentreerd werkte ze toe naar de Spelen van 1948.
Olympische dag.
De Olympische Dag van 20 juni 1948 in het Amsterdams Olympisch Stadion is een bijzondere. Reeds vanaf 1933 wordt deze dag jaarlijks in juni in het stadion georganiseerd. Een vast programma van gymnastiek, atletiek, voetbal, wielrennen en paardensport trekt telkenmale een vol stadion. In 1948 zullen er echter voor het eerst sinds twaalf jaar weer Olympische Spelen worden gehouden, zes weken later al. En Blankers-Koen zal erbij zijn. Het stadion zit met zijn 63.000 bezoekers dan ook bomvol. Het vergaapt zich aan de voetbalwedstrijd van het Nederlands elftal (met o.a. Kees Rijvers) tegen een Engels amateurelftal. En bij de paardenwedstrijden doet zelfs prins Bernhard van Lippe-Biesterfeld, de echtgenoot van de Nederlandse kroonprinses Juliana, buiten mededinging mee.
Vijftien minuten voor het begin van de 80 m horden zit Blankers-Koen echter nog op de tribune. Zij vindt de speedwaybaan van het Olympisch Stadion met zijn verborgen zachte plekken te gevaarlijk. Eén misstap en het werk van twee jaar zal vergeefs geweest zijn. De organisatie voelt echter de wens van het publiek en zet Jan Blankers onder druk. Met gemengde gevoelens zegt die op het laatste moment toe. De stadionspeaker kondigt haar optreden reeds aan, maar Blankers-Koen is woedend en vertrekt op haar gympen naar het bijterrein voor een warming-up van een minuut of vijf. Pas vlak voor de start, haar tegenstandsters staan al te wachten, trekt zij haar spikes aan. Uitlopen die race en meteen omkleden, zijn haar enige gedachten en wég is ze op het moment dat het startschot klinkt. Als in een roes neemt ze de eerste horden en raakt in een voortreffelijk ritme, dat direct door het publiek wordt opgepakt. Zonder het te beseffen finisht ze met straatlengten voorsprong op de rest van het veld. Ze zit alweer mokkend in de kleedkamer als de winnende tijd wordt omgeroepen: een wereldrecord in 11 seconden rond, een verbetering van haar eigen record met drie tiende van een seconde. Het publiek staat op de banken, maar Blankers-Koen laat zich niet meer zien. Het ontlokt de verslaggever van het weekblad "Sportief" de opmerking: 'Waarom zetten ze eigenlijk horden neer, als Mevrouw F.E. Blankers-Koen de tachtig meter loopt? Zij kijkt die dingen tóch met geen oog aan...'
Blankers-Koen weet haar grootse vorm in de weken daarna vast te houden.
Olympische Spelen Londen 1948.
Op de eerste Olympische Spelen na de Tweede Wereldoorlog won Blankers-Koen goud op de 100 m, de 200 m, de 80 m horden en de 4 x 100 m estafette. De andere loopsters van de estafetteploeg waren Gerda van der Kade-Koudijs, Xenia Stad-de Jong en Nettie Witziers-Timmer.
Het toernooi werd verlopen onder zware omstandigheden; de finale van de 200 m werd bijvoorbeeld gelopen in de stromende regen. Het radioverslag van Peter Knegjens leidde in de Nederlandse huiskamers, drie jaar na de bevrijding en middenin de wederopbouw, tot groot enthousiasme.
Doordat het wedstrijdprogramma ongunstig uitviel, kon Blankers-Koen niet meedoen aan het nummer verspringen, waarin ze de grote favoriete zou zijn geweest. Volgens sommigen had Blankers-Koen ook de gouden medaille op het hoogspringen en de vijfkamp kunnen winnen als ze meegedaan had, maar zelf zei ze dat ze daarvoor nooit de kracht zou hebben gehad.
Zegetocht.
Bij terugkomst in Nederland wachtte Blankers-Koen op 10 augustus, zeer tot haar verrassing, in haar woonplaats Amsterdam een groots onthaal. Volgens het verslag van deze intocht in de Volkskrant, overgenomen door "De Athletiekwereld", het blad van de K.N.A.U., sloeg haar zegetocht die welke Eisenhower, Montgomery, Churchill en Sinterklaas indertijd ten deel waren gevallen, met stukken.” Bij het Centraal Station zag het, ver voor de aankomst van Fanny Blankers-Koen, al zwart van de mensen. Eenmaal gearriveerd stapte zij, onder luid gejuich van de talrijke wachtenden, in een landauer, getrokken door een vierspan en met palfreniers op de bok, die haar via de Damstraat naar het stadhuis brachten. Hier werd haar door het gemeentebestuur een exemplaar van het officiële gedenkboek van H.M. Koningin Wilhelmina overhandigd, waarin men een speciale opdracht had laten kalligraferen. Terwijl intussen het stadsverkeer lam was komen te liggen, werd de tocht, omringd door duizenden juichende mensen, vervolgens voortgezet via Damstraat, Rokin, Vijzelstraat, Weteringschans, Leidseplein, Overtoom en Surinameplein tot in de Haarlemmermeerstraat, waar het gezin Blankers woonde en die voor de gelegenheid met vlaggen en bloemen was versierd. Hier wachtte opnieuw een duizendkoppige menigte Fanny Blankers-Koen op, werd er een speciaal voor de gelegenheid gecomponeerd lied voor haar gezongen en kreeg zij van haar buurtgenoten, als blijk van erkenning, een degelijke fiets aangeboden, omdat ze 'nu lang genoeg gelopen had'. Een beduusde Fanny Blankers-Koen: "Ik dacht dat ik in een rustige straat woonde!" Met de hele familie Blankers op het balkon van hun woning eindigde deze glorieuze dag.
Ten tijde van de Olympische Spelen in Londen was Blankers-Koen al 30 jaar oud en moeder van twee kinderen. Haar prestaties leverden haar de bijnamen "De Vliegende Huisvrouw" en "The Flying Dutchmam" op. Zo vlak na de oorlog was Blankers-Koen voor velen een symbool van de wederopbouw geworden.
De voor- en nadelen van roem.
De prestaties die Fanny Blankers-Koen op de Olympische Spelen van 1948 in Londen leverde, hadden echter een veel weidsere impact dan de euforie die in Nederland was ontstaan, of de creatie van enkele bijnamen. Ze hadden haar op een voetstuk geplaatst. De wereld had haar uitgeroepen tot ambassadrice van volwaardige sport voor vrouwen, meisjes en moeders. Naast de vele duizenden brieven en telegrammen met gelukwensen of uitingen van bewondering en vragen om gesigneerde foto’s, trainingsadviezen en uitnodigingen om heerlijk te komen uitrusten, soms met opgave van de trein waarmee zij, met of zonder echtgenoot en kinderen, zonder tegenbericht werd verwacht, schreven vrouwen uit alle delen van de wereld haar brieven, waarin haar over de meest uiteenlopende vrouwen- en/of huishoudelijke zaken om raad werd gevraagd. In zijn samen met sportjournalist Aad van Leeuwen geschreven boek 'Fanny. De geschiedenis van 4 gouden medailles' zegt Jan Blankers daarover: "Uit vele van die brieven en uitnodigingen sprak een grote hartelijkheid, waarvoor Fanny natuurlijk dankbaar was en is. Maar het moet hier toch even gezegd worden, dat het voldoen aan de talloze uitnodigingen, die haar na haar terugkeer uit Londen bereikten, niet alleen om redenen van tijd een onmogelijkheid was, maar ook een te zware lichamelijke en geestelijke belasting zou hebben betekend. De sportman of sportvrouw, die na een ingespannen, geconcentreerd volbrachte voorbereiding het doel heeft bereikt, behoeft in de eerste plaats rust."
Het waren echter niet alleen individuele bewonderaars die Fanny Blankers-Koen brieven schreven. Ze ontving ook talloze uitnodigingen om deel te nemen aan atletiekwedstrijden in en buiten Nederland, tot aan Zuid-Afrika, Australië, Verenigde Staten, Bermuda en Tunis aan toe. "Begrijpelijk en logisch", vond Jan Blankers. Minder logisch vond hij de uitnodigingen om het startschot te komen lossen voor een wielerronde, eerste stenen te komen leggen, tentoonstellingen te komen openen, te verschijnen op feestavonden die met sport hoegenaamd niets van doen hadden. Die uitnodigingen werden alle afgewezen. Ze toonden echter wel een van de nare en gevaarlijke kanten van de roem, vond Blankers.En wat te denken van een suikerwerkfabriek die zonder toestemming en voorkennis aan een van haar producten Fanny’s naam verbond, bedrijven en bedrijfjes die het plotseling nodig vonden om Fanny’s naam als 'blikvanger' in advertenties en andere publiciteitsmiddelen te gebruiken, zo in de trant van: "Fanny Blankers-Koen, de snelste vrouw ter wereld, gaat chic gekleed, en als u ook japonnen met een goede coupe wilt dragen, laat die dan bij ons maken". Of: "Fanny Blankers-Koen loopt een wereldrecord, maar onze accordeons zijn toch het best en het voordeligst"! Een warenhuis bestond het zelfs om haar, nog voordat de Spelen in Londen waren afgelopen, een betrekking als leidster van de afdeling sportartikelen aan te bieden. Blankers: "Was dat misschien bedoeld om de concentratie te stimuleren? Om misverstand te voorkomen: het was géén warenhuis in Nederland."
Olympische Spelen Helsinki 1952.
In 1952 deed Blankers-Koen nog mee aan de Olympische Spelen in Helsinki, maar door blessures moest ze op de 200 m opgeven in de halve finales en moest ze ook in de finale van de 80 m horden opgeven. Tot 1955 deed ze nog aan wedstrijdsport. In totaal behaalde zij 58 nationale titels, 5 Europese titels en vestigde ze 21 wereldrecords.
In 2012 werd ze opgenomen in de IAAF Hall of Fame.
Levensloop na actieve sportcarrière.
Na haar actieve carrière was Blankers-Koen actief als "chef d'équipe" ("ploegleidster" in haar eigen woorden) van de olympische ploeg in 1960, 1964 en 1968.
De laatste periode van haar leven verbleef Blankers-Koen in een verpleegtehuis in Hoofddorp. Daar overleed ze op 85-jarige leeftijd.
Fanny Blankers-Koen Trofee.
Op 9 december 2005 kregen de eerste uitverkorenen de naar Blankers-Koen vernoemde Fanny Blankers-Koen Trofee uitgereikt uit handen van de voorzitter van NOC*NSF Erica Terpstra in de Oval Lingotto te Turijn.
Vijf voormalige Nederlandse topsporters, van wie er vier in Turijn aanwezig waren, mochten zich officieel winnaar van de FBK Trofee noemen. De ontvangers waren judoka Anton Geesink, kunstrijdster Sjoukje Dijkstra, roeier Nico Rienks en schaatser Ard Schenk. Ook voetballer Johan Cruijff won een FBK Trofee. Hij was echter niet aanwezig in Turijn. Hij had diezelfde dag een rol in de loting van het wereldkampioenschap voetbal 2006 in Leipzig.

</doc>
<doc id="38172" url="https://nl.wikipedia.org/wiki?curid=38172" title="EHBO">
EHBO



</doc>
<doc id="38173" url="https://nl.wikipedia.org/wiki?curid=38173" title="Vergelijking van Van der Waals">
Vergelijking van Van der Waals

De toestandsvergelijking van Van der Waals is een vergelijking in de thermodynamica en de fysische chemie die het fysische gedrag van niet-ideale gassen in benadering beschrijft. Zij vormt een correctie op de algemene gaswet. Zij geeft voor gassen en vloeistoffen een verband tussen de temperatuur, de druk, de stofhoeveelheid en een aantal moleculaire eigenschappen van de betreffende stof. De vergelijking is genoemd naar de Nederlandse fysicus Johannes van der Waals (1837-1923), die als eerste een derdegraads toestandsvergelijking afleidde, waarmee zowel de vloeistof- als de gaseigenschappen kunnen worden berekend. Hiervoor ontving hij in 1910 de Nobelprijs voor Natuurkunde.
Aanpassing van de algemene gaswet.
Van der Waals begreep dat de algemene gaswet slechts kon gelden voor zeer verdunde gassen, waarbij de afmetingen van en de aantrekkingskracht tussen de moleculen te verwaarlozen zijn. Er geldt voor een ideaal gas:
of
met
Bij hogere gasdichtheid worden de wisselwerking tussen en de afmetingen van de moleculen echter belangrijk. Ten eerste zag hij in dat moleculen minder vrije ruimte hebben om in te bewegen dan het volume van het vat. De moleculen bewegen niet in volume formula_4 maar in het gereduceerd volume formula_5. De term formula_6wordt dan formula_7. En tevens, zo veronderstelde hij, oefenen de moleculen een onderlinge aantrekkingskracht uit. Immers, als de moleculen nog dichter opeen komen, vormen zij een vloeistoffase. Maar, zo redeneerde hij, als ze elkaar aantrekken, dan moet de druk lager zijn. Immers als een molecuul richting de wand beweegt, zullen de andere moleculen het afremmen, voordat het ongehinderd tegen de wand botst. Ergo, een molecuul uit een verdicht gas botst minder hard op de wand. De uiteindelijke vergelijking werd hierdoor:
met
of
gewoonlijk geschreven als
Hierin is:
Voor stikstof geldt bijv: formula_21 J·m3·mol−2 en formula_22 liter·mol−1 = 3,87·10−5 m3·mol−1
Waarden van formula_20 en formula_19 voor veel stoffen zijn te vinden in het CRC Handbook of Chemistry and Physics.
Voor de formula_25-isothermen (formula_12 als functie van formula_16) zie Kritische temperatuur.
In 1910 ontving Van der Waals hiervoor de Nobelprijs, omdat hij als eerste inzag dat voor een gas en een vloeistof dezelfde wetten gelden.
Ontwikkeling tijdens de 20e eeuw.
De Van der Waalsvergelijking werd in het begin van de 20e eeuw frequent toegepast. Maar al gauw bleek dat voor berekeningen van gas- en vloeistofeigenschappen deze vergelijking toch nog te onnauwkeurig was. Met name de vloeistofdichtheid was meestal te laag. In eerste instantie werd alleen de tweede term in de Van der Waalsvergelijking veranderd met behoud van het kwadratische karakter van de vergelijking. Dit voornamelijk omdat het weinig rekenwerk vergde en men vasthield aan eenvoudige vergelijkingen. De eerste oriëntaties aan niet-kwadratische toestandsvergelijkinggen deden Dietrici en Berthelot. Modificaties van de Van der Waalsvergelijking die het kwadratische karakter behouden, zijn onder andere de Peng-Robinson-vergelijking en de Redlich-Soave-Kwong-vergelijking.
Met de komst van de computer zijn veel ingewikkelder vergelijkingen afgeleid en opgesteld, die zowel de eerste als de tweede term in de Van der Waalsvergelijking verbeterden. Tot de nieuwe ontwikkelingen behoren de vergelijkingen die zijn afgeleid uit moleculaire dynamische berekeningen, waaronder bijvoorbeeld de PC-SAFT-vergelijking. Toch is het grondbeginsel dat Van der Waals publiceerde hetzelfde gebleven, namelijk dat de druk van een gas wordt veroorzaakt door twee factoren. De ene factor houdt rekening met de afstotende kracht (repulsie) tussen moleculen wanneer zij dicht bij elkaar komen. De andere factor kwantificeert de afname van de druk door de onderlinge aantrekkingskrachten (attractie) tussen de moleculen. De Van der Waalsvergelijking wordt heden ten dage vrijwel alleen voor didactische doeleinden gebruikt.
Activiteitsmodellen.
Een geheel andere benadering voor het beschrijven van fasenevenwichten maakt gebruik van een "activiteitsmodel". Een van de eerste ontwikkelingen hierin staat op naam van Johannes van Laar (1860-1938), een leerling van Van der Waals. Hij leidde uit de Van der Waalsvergelijking een activiteitsmodel af, de zogenaamde Van Laarvergelijking.

</doc>
<doc id="38174" url="https://nl.wikipedia.org/wiki?curid=38174" title="Doughertygambiet">
Doughertygambiet

Het Doughertygambiet is in de opening van een schaakpartij een variant van de Van Geetopening. Deze valt onder de flankspelen en heeft de ECO-code A00, de onregelmatige openingen.
De beginzetten zijn van het Doughertygambiet zijn:
Als zwart de f-pion slaat, 3. ...xf3, neemt wit terug met 4. Pxf3, waarna wit voorstaat in ontwikkeling, ten koste een pion.

</doc>
<doc id="38176" url="https://nl.wikipedia.org/wiki?curid=38176" title="Programmeertaal java">
Programmeertaal java



</doc>
<doc id="38178" url="https://nl.wikipedia.org/wiki?curid=38178" title="Programmeertaal pascal">
Programmeertaal pascal



</doc>
<doc id="38183" url="https://nl.wikipedia.org/wiki?curid=38183" title="Programmeertaal perl">
Programmeertaal perl



</doc>
<doc id="38184" url="https://nl.wikipedia.org/wiki?curid=38184" title="Weismes">
Weismes

Weismes (Frans: "Waimes"; Duits: "Weismes") is een plaats en faciliteitengemeente (voor de Duitstalige inwoners) in het arrondissement Verviers in de provincie Luik in België. De gemeente in de Oostkantons telt ruim 7000 inwoners. De gemeente wordt met Malmedy om historische redenen gerekend tot de Oostkantons die in 1920 Belgisch werden ingevolge het Verdrag van Versailles, maar valt net als Malmédy niet onder de bevoegdheid van de Duitstalige Gemeenschap.
Geografie.
Weismes ligt ten oosten van Malmedy. Het noordoosten van het gemeentelijk grondgebied grenst aan Duitsland en bevat een belangrijk deel van de Hoge Venen. Het is de hoogstgelegen gemeente van België met heuveltoppen die hoogtes van meer dan zeshonderd meter bereiken, onder andere het Signaal van Botrange (694 meter). Door de gemeente stromen de rivier de Amblève (Duits: Amel) en de riviertjes de Warche en de Warchenne. De Roer vindt ook zijn bron op het gebied van de gemeente, naast het Signaal van Botrange.
Weismes herbergt op zijn grondgebied onder andere het Meer van Robertville (Lac de Robertville, een stuwmeer) en de Burcht Reinhardstein. Deze twee regio's plus de bijbehorende plaatsen Robertville en Ovifat maken deel uit van het natuurreservaat de Hoge Venen.
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Geschiedenis.
De oudste sporen van menselijke bewoning dateren van de vroege ijzertijd. In Walk vinden we overblijfselen van een kleine versterkte keltische plaats die dateert uit de Hallstatt-periode.
Voor de komst van de Romeinen werd op grote schaal goud gewonnen in verschillende waterlopen en bij de bronnen van de Warchenne in Faymonville. In de 19e eeuw lagen er nog honderden stortplaatsen op de rivieroevers. De ontdekking van deze plaatsen veroorzaakte in 1895 een goudkoorts in Faymonville.
In 670, tijdens het Merovingische tijdperk, legde Childerik II de oostgrens vast van het Abdijvorstendom Stavelot-Malmedy langs de Via Mansuerisca. Het grootste gedeelte van het grondgebied van Waimes was het oostelijk gebied van dit abdijvorstendom.
Verkeer en vervoer.
Weismes ligt aan een kruispunt van de wegen N632 en de N676.
De plaats had vroeger een station Waimes aan spoorlijn 48 (Aachen - Sankt Vith), waarop spoorlijn 45 (Waimes - Trois-Ponts) uitkwam.
Recreatie.
Aan de N681 Agister – even ten noorden van Weismes – ligt bij de bushalte "Walk-Hagister" – tegen de grens met Malmedy – het naturistische recreatiepark Le Perron Athena.

</doc>
<doc id="38186" url="https://nl.wikipedia.org/wiki?curid=38186" title="Parijsgambiet">
Parijsgambiet

Het Parijsgambiet is in de opening van een schaakpartij een variant van de Amaropening (1. Ph3), die valt onder de flankspelen. Charles Amar was een Franse amateurschaker die in Parijs woonde. De beginzetten zijn:
Een variant binnen het Parijsgambiet is het Gentgambiet:
Het Parijsgambiet valt onder ECO-code A00, de onregelmatige openingen.

</doc>
<doc id="38187" url="https://nl.wikipedia.org/wiki?curid=38187" title="Bückergambiet">
Bückergambiet

Het Bückergambiet is bij het schaken in de opening een variant van de Benkő-opening (1. g3). De beginzetten van dit gambiet zijn:
Als zwart het gambiet aanneemt, 3. ...Lxb4 volgt 4. c4, waarna wit dreigt met 5. Da4+ met loperverlies. Het Bückergambiet behoort tot de flankspelen en valt onder ECO-code A00, de onregelmatige openingen.

</doc>
<doc id="38189" url="https://nl.wikipedia.org/wiki?curid=38189" title="Kádasgambiet">
Kádasgambiet

Het Kádasgambiet is in het schaken een variant van de Desprezopening of Kádasopening (1. h4). Het gambiet is vernoemd naar de Hongaarse meester Gábor Kádas. De beginzetten van dit gambiet zijn:
Het Kádasgambiet behoort tot de flankspelen en valt onder ECO-code A00, de onregelmatige openingen.

</doc>
<doc id="38191" url="https://nl.wikipedia.org/wiki?curid=38191" title="Klüvergambiet">
Klüvergambiet

Het Klüvergambiet is in de opening van een schaakpartij een variant van de Van Geetopening (1. Pc3). 
De beginzetten van het gambiet zijn:
Het Klüvergambiet is gelijk aan het Fromgambiet maar dan met verwisseling van kleuren. Neemt zwart het gambiet aan, 3. ...exd3, dan volgt 4. Lxd3, waarna wit een aanval op de zwarte koningsstelling opbouwt.

</doc>
<doc id="38192" url="https://nl.wikipedia.org/wiki?curid=38192" title="Alternatieve Elfstedentocht">
Alternatieve Elfstedentocht

Een alternatieve Elfstedentocht is een schaatswedstrijd voor Nederlandse schaatsers, die 's winters buiten Nederland gereden wordt. Het dient als alternatief voor de Friese Elfstedentocht die door het Nederlandse klimaat niet elk jaar kan worden gereden. De normale lengte van de alternatieve Elfstedentocht is 200 km.
Geschiedenis.
Omdat de Nederlandse wateren niet meer zo gemakkelijk dichtvriezen, gingen vele mensen op zoek naar alternatieven in het buitenland. Het idee voor de Alternatieve Elfstedentocht komt bij de Amsterdammers Aart Koopmans en André Koornstra, voorzitter van de hardrijdersclub Amsterdam, vandaan. Koornstra was begin jaren '70 de grote promotor van marathonschaatsen op het kunstijs van de Jaap Edenbaan in Amsterdam. Zij organiseerden in diverse landen een alternatieve variant en Koopmans was de oprichter van de Stichting Wintermarathon, die in 2010 in de Alternatieve Elfstedentocht Weissensee AEW opging.
De eerste 200 kilometer werd in 1974 in het Noorse Lillehammer geschaatst met steun van De Telegraaf en Heineken, maar een jaar later was het ijs daar onbetrouwbaar, waarna Koornstra en Koopmans geschikt ijs in het Finse Lahti vonden. Daar werd de race een paar jaar na elkaar op verschillende meren gehouden. De organisatie ging van 1983 tot 1985, toen nog onder de naam Stichting Wintermarathon SWM de oceaan over en werd er in Vermont en Ottawa geschaatst. In 1985 en 1986 werd het evenement in Polen georganiseerd. Tussen 2000 en 2003 werd er vier keer op Lake Akan in Japan geschaatst en in 2007 organiseerde de SWM een eenmalige Alternatieve Elfstedentocht op het Khovskolmeer in Mongolië. De AEW wordt sinds 1989 ieder jaar op de Weissensee in Oostenrijk georganiseerd. Deze tocht geniet grote bekendheid onder recreanten en wedstrijdrijders: elk jaar nemen daar duizenden deel aan een van de vier recreatieve toertochten en de wedstrijd over 200 km.
Alternatieve Elfstedentochten.
Bekende alternatieve Elfstedentochten, die worden georganiseerd, zijn:
Er is geschaatst in Finland, Noorwegen, Polen, Tsjechië, Zweden, de Verenigde Staten, Canada, Japan en Mongolië.

</doc>
<doc id="38196" url="https://nl.wikipedia.org/wiki?curid=38196" title="Nowukunskigambiet">
Nowukunskigambiet

Het Nowukunskigambiet is in de opening van een schaakpartij een variant in de Van Geetopening, die valt onder ECO-code A00, de onregelmatige openingen. De beginzetten van het gambiet zijn 
De zettenreeks lijkt op het koningsgambiet met verwisseling van zetten. Wel is een verschil dat nu zwart de mogelijkheid heeft om en passant te slaan op e3.

</doc>
<doc id="38198" url="https://nl.wikipedia.org/wiki?curid=38198" title="Autonome gemeenschappen van Spanje">
Autonome gemeenschappen van Spanje

Spanje is onderverdeeld in zeventien autonome gemeenschappen (ook wel autonome regio's of zelfstandige gewesten genoemd) (Spaans: "comunidades autónomas") en twee autonome steden (Spaans: "ciudades autónomas"). De onderverdeling is vastgelegd in de Spaanse grondwet van 1978. Dit was de eerste grondwet na de dictatuur van Franco.
Ter voorkoming van toenemend separatisme en instabiliteit voorzag de grondwet van 1978 in een verregaande decentralisatie. Elke autonome gemeenschap heeft haar eigen regering en parlement met grote wetgevende en uitvoerende macht. In 1995 verkregen ook de twee Spaanse provincies in Noord-Afrika, Ceuta en Melilla, als stadsprovincie autonomie.
De meeste autonome gemeenschappen zijn zelf weer onderverdeeld in provincies. Dit is niet het geval in Asturië, de Balearen, Cantabrië, de regio Madrid, Murcia, Navarra en La Rioja en de autonome steden ("ciudades autónomas"). Deze regio's omvatten elk slechts één provincie. Verdere onderverdeling van de provincies geschiedt in comarca's (landstreken, gewesten) en gemeenten.
Streken in Spanje.
Enkele bekende streken in Spanje die in het dagelijkse leven vaak gebruik worden zijn: Castilië, La Mancha, León, Levante, La Alcarria, Alpujarras, La Franja, El Carche, La Sagra en de betwiste Plazas de soberanía. Deze gebieden zijn verspreid over verschillende provincies en regio's en hebben geen politieke status. Verder spreekt men van een Continentaal Spanje zonder de overzeese gebieden.

</doc>
<doc id="38199" url="https://nl.wikipedia.org/wiki?curid=38199" title="Tübingergambiet">
Tübingergambiet

Het Tübingergambiet is in de opening van een schaakpartij een variant in de Van Geetopening, die valt onder ECO-code A00, de onregelmatige openingen. De beginzetten van het gambiet zijn:
Het gambiet is genoemd naar de Duitse stad Tübingen.

</doc>
<doc id="38202" url="https://nl.wikipedia.org/wiki?curid=38202" title="Ecologische verbindingszone">
Ecologische verbindingszone

Een ecologische verbindingszone is een verbinding tussen natuurgebieden (met nieuwe of herstelde natuur) die deel uitmaken van de ecologische hoofdstructuur. Ecologische verbindingszones worden aangelegd om het migreren van dieren en planten tussen natuurgebieden mogelijk te maken (uitwisseling van genen). 
Ecologisch belang.
Het ontbreken van ecologische verbindingen kan ertoe leiden dat bepaalde natuurgebieden met hun leefgemeenschappen geïsoleerd raken (Dit wordt ook wel habitatfragmentatie genoemd). Het is normaal dat de omstandigheden in een leefgemeenschap niet altijd gelijk zijn. Wanneer een populatie in een slechte periode achteruit gaat, dan bestaat het risico dat een kritische ondergrens overschreden wordt waardoor een organisme verdwijnt. Doordat ecologische verbindingszones leefgemeenschappen met elkaar verbinden, dragen ze bij tot een groter draagvlak voor het voortbestaan van een soort.
Bijkomende belangen.
Bij de aanleg van ecologische verbindingszones kunnen ook andere belangen gediend zijn. De aanleg van rietland en ondiepten langs meren en rivieren heeft een reinigende werking op het water en biedt de vis een plek om te paaien. Ook worden deze gebieden als luwtegebied ingericht waardoor ze een beschermende werking hebben voor de achterliggende dijken.
Natuurlijke verbindingszones ter discussie.
Als nadelen van ecologische verbindingszones wordt soms genoemd:
Realisatie.
Ecologische verbindingszones kunnen op allerlei wijzen gerealiseerd worden. Het zijn stroken met poelen langs een vaart, brede grasranden langs wegen waar een specifiek maairegime geldt. Ook zijn er vispassages en wegaanpassingen om risico's voor overstekend wild uit te sluiten.
Hierbij speelt mee dat wat voor de ene soort een verbindingszone is, voor de andere soort een barrière kan zijn. 
Planologisch zijn ecologische verbindingszones bekend in een ecologische hoofdstructuur.
Elementen van een ecologische verbindingszone.
Een ecologische verbindingszone kan de volgende elementen bevatten:
Voorbeelden.
Oostvaardersplassen – Wilgenbos.
De ecologische verbindingszone die de Oostvaardersplassen en het "Wilgenbos" met elkaar verbindt bevat een sloot waarlangs water van de Oostvaardersplassen kan afwateren. De strook langs de Oostvaardersdijk is zo gemaakt dat dieren er rustige beschutte plekken in vinden.
Deze verbindingszone is ongeschikt voor vissen omdat de Oostvaardersplassen middels een dam afgesloten zijn van de omgeving. Het gevolg is dat de paling op termijn in de Oostvaardersplassen zal uitsterven bij gebrek aan toegang voor de glasaal. Vissoorten die nu niet voorkomen zullen bij ongewijzigd beleid hun niche nooit kunnen innemen. Een vistrap zou gebruikt kunnen worden.
Groenblauwe slinger.
De Groenblauwe Slinger is een project dat is gestart vanuit een fonds van de voormalige Heidemij en overgenomen door de provincie Zuid-Holland. Het bestaat in totaal uit vijf groene deelgebieden: Land van Wijk en Wouden, Balij- en Bieslandse Bos, Groenzone Berkel-Pijnacker en Bergboezem Polder van Oude Leede, Oude Leede en Midden-Delfland. De provincie wil deze gebieden groen houden ten behoeve van de trek van dieren tussen de grote steden door én op sommige plekken uitbreiden met natuur en recreatie.

</doc>
<doc id="38203" url="https://nl.wikipedia.org/wiki?curid=38203" title="Iberisch Schiereiland">
Iberisch Schiereiland

Het Iberisch Schiereiland (Spaans/Portugees "Península Ibérica") ook wel kortweg Iberië genoemd, is een deel van Europa dat zich ten zuiden van de Pyreneeën bevindt.
Het schiereiland wordt omgeven door de Middellandse Zee, de Atlantische Oceaan en de Golf van Biskaje. Het is een van de drie grote schiereilanden van Zuid-Europa, naast het Apennijns (of Italisch) Schiereiland en het Balkanschiereiland. 
Het schiereiland bestaat in de eerste plaats uit de continentale delen van Spanje en Portugal, plus het kleine Britse gebied Gibraltar in het uiterste zuiden. 
Traditioneel wordt de waterscheidingslijn van de Pyreneeën beschouwd als grens van het schiereiland met de rest van het continent. Volgens dat criterium behoort bijna heel Andorra ertoe, net als kleine gedeelten van Frankrijk: het Franse deel van Cerdanya in het departement Pyrénées-Orientales (stroomgebied van de Segre, een bijrivier van de Ebro) en enkele valleien in de Pyrénées-Altlantiques (Frans-Baskenland). Omgekeerd zijn er enkele stukken Spaans grondgebied die ten noorden van de waterscheiding liggen, vooral de Val d'Aran in Catalonië (waar de Garonne ontspringt) die volgens dat criterium niet tot het schiereiland behoren. De oppervlakte bedraagt 582.530 km². 
Een andere definitie van de grens van het schiereiland is de kortste rechte die loopt door de landengte met de rest van het continent. Die loopt tussen tussen de steden Narbonne aan de Golfe du Lion en Bayonne aan de Golf van Biskaje. Volgens die definitie liggen continentaal Spanje en Andorra volledig in het schiereiland, net als een groter deel van Zuid-Frankrijk en bedraagt de oppervlakte 622 918 km². 
Terminologie.
De benaming "Iberisch Schiereiland" is vrij recent. Ze werd voor het eerst gebruikt door de Franse geograaf en natuuronderzoeker Jean-Baptiste Bory de Saint-Vincent in zijn werken "Guide du voyageur en Espagne ("1823) "en Résumé géographique de la Péninsule Ibérique" (1826)"." Bory gebruikte de naam om bij zijn fysisch-geografische beschrijvingen geen rekening te moeten houden met de politieke grenzen tussen Spanje en Portugal. 
Hij leidde die naam af van "Iberia", een term die de Griekse auteurs Herodotus, Polybius en Strabo gebruikten voor het gebied. Ze noemde de inwoners Iberiërs. Oorspronkelijk spraken de Grieken van "Hesperia", maar die naam kon slaan op alle landen aan het westen van de Middellandse Zee, dus ook het huidige Marokko. 
De naam "Iberia" zou afkomstig zijn van een rivier die de "Iber" heette, mogelijk de huidige Ebro. 
De Romeinen noemden het schiereiland Hispania, waarvan de huidige naam Spanje van afkomstig is. Lange tijd is "Spanje" als naam voor het hele schiereiland gebruikt. Tot in de 18de eeuw, toen de kronen van Castilië en Aragon formeel verenigd werden in één koninkrijk Spanje, werden alle inwoners van het schiereiland, ook de Portugezen, vaak als Spanjaarden aangeduid. 
Onder de moslims staat het schiereiland gekend als Al-Andalus waarvan later Andalusië is afgeleid. De joden van het schiereiland gebruikten de benaming Sefarad (de naam van een stad uit de Hebreeuwse Bijbel) zodat ze bekend raakten als de Sefardische joden.
Geologie.
Het schiereiland bestaat geologisch gezien uit een stuk korst dat tijdens de Alpiene orogenese tegen en langs Frankrijk is gebotst, met als gevolg het ontstaan van het orogeen de Pyreneeën.
Het grootste deel van het Iberisch schiereiland bestaat uit de meseta, de Spaanse hoogvlakte die sinds de Hercynische orogenese vrij onveranderlijk bleef. Daarnaast zijn er enkele bekkens als het Ebro bekken, Tabernas bekken en het bekken van de rivier de Guadalquivir.
Geschiedenis.
Er wordt vermoed dat de eerste beschaving in Spanje die van de Minoïers was die de door legende omgeven stad Tartessos in Andalusië stichtten. Rond 575 v. Chr. werd het schiereiland een wingewest voor Carthago. Nadien kwamen de Kelten naar dit gebied, waarvan men nog veel overblijfselen heeft gevonden. De Carthagers, die de verloren gebieden van de Eerste Punische Oorlog wilden compenseren, breidden hun koloniën in Spanje uit. De Carthagers kwamen weer in botsing met de Romeinen, die rond 207 v.Chr. de Carthagers nagenoeg verdreven hadden en uiteindelijk heel het schiereiland veroverden. De provincie Hispania was een van de onrustigste in het Romeinse rijk. Regelmatig moesten hier opstanden worden onderdrukt. Na de val van het Romeinse Keizerrijk werd Spanje in de 5e eeuw veroverd door de Germaanse Visigoten, die echter niet wortelden in de samenleving; de Romeinse cultuur werd behouden.
Vanaf 711 werden de Visigotische rijken tijdens de islamitische verovering van het Iberisch Schiereiland binnen enkele jaren vrijwel geheel onder de voet gelopen door de Moren, die vervolgens nog een heel eind oprukten in Frankrijk, waar ze in 732 werden teruggeslagen bij Poitiers. De Visigoten gingen geheel op in de oorspronkelijke bevolking. Vanaf de 8e eeuw volgde er een bloeitijd van islamitische rijken en een geleidelijke herovering (Reconquista) door diverse christelijke Spaanse heersers, die pas in 1492 voltooid was.
Het einde van islamitische invloed viel vrijwel samen met de eenwording van Spanje, waarbij Portugal (voorlopig) zelfstandig bleef. Van 1580 tot 1640 maakte Portugal deel uit van het Spaanse koninkrijk. Vanaf het einde van de 15e eeuw waren Spanje en Portugal de eerste Europese mogendheden die in het kielzog van ontdekkingsreizigers enorme koloniale rijken veroverden, vooral in de pas ontdekte Nieuwe Wereld, maar ook in Afrika en Oost-Azië. De expansie na 1492 ging gepaard met een enorme godsdienstijver, die niet alleen tot uiting kwam in de verdrijving van de laatste resten islamitische invloed van het Iberisch Schiereiland, maar ook in het bekeren of verdrijven van de Joden en in het ontwikkelen van missionaire activiteiten in de koloniën. Het in de 16e eeuw opkomende protestantisme werd harder en effectiever onderdrukt dan elders in Europa, wat leidde tot een Zwarte legende waarin de Spaanse Inquisitie een kwalijke rol speelt. De opbrengsten uit de koloniën waren aanzienlijk, maar droegen weinig bij aan de eigen ontwikkeling. De strijd tegen het Ottomaanse Rijk, dat in de 16e eeuw op zijn hoogtepunt was, vergde veel inspanning, evenals de Italiaanse Oorlogen tegen Frankrijk en de inmenging in de Hugenotenoorlogen in Frankrijk, de Spaans-Engelse Oorlog (1585-1604) en het bestrijden van de Nederlandse opstandelingen, die gedeeltelijk godsdienstig gemotiveerd waren.
Vanaf de 17e eeuw zette het verval in, waarbij de koloniën gedeeltelijk werden veroverd door opkomende maritieme mogendheden, nl. de Nederlandse Republiek en Engeland. Portugal en Spanje werden zelf steeds meer speelbal van andere mogendheden (met name in de Spaanse Successieoorlog, waarbij Gibraltar veroverd werd door de Britten).
Begin 19e eeuw werden Spanje en Portugal zelfs veroverd door napoleontisch Frankrijk, dat dit deel van Europa zei te willen moderniseren. De Latijns-Amerikaanse koloniën namen bijna allemaal die gelegenheid te baat om zelf onafhankelijk te worden. De Fransen werden verdreven uit Spanje en Portugal met Britse steun door middel van een hardnekkige guerrilla, die wel de Spaanse Onafhankelijkheidsoorlog genoemd wordt. Spanje en Portugal werden weer onafhankelijk, maar met drastisch verkleinde koloniale rijken, zonder dat moderne bestuursvormen echt hadden wortel geschoten; blijkbaar was de tijd er, anders dan elders in Europa, nog niet rijp voor.
Deze landen konden zich daarna redelijk buiten Europese oorlogen houden, maar bleven autoritaire geïsoleerde landen, die weinig moesten hebben van wetenschappelijke, technologische en industriële ontwikkeling, of van door de Verlichting geïnspireerde politiek en bestuur. Tussen 1833 en 1876 woedden er in Spanje drie Carlistenoorlogen, die niet alleen successieoorlogen waren, maar ook de strijd tussen liberalen en conservatieven weerspiegelden. De liberalen wonnen het militaire conflict, maar van liberale hervormingen kwam vervolgens weinig terecht. In 1898 werd Spanje door het opkomende Amerika in de Spaans-Amerikaanse Oorlog zonder veel moeite beroofd van zijn laatste koloniën: Cuba, Puerto Rico en de Filipijnen. Van 1936 tot 1939 woedde de Spaanse Burgeroorlog tussen het linkse republikeinse bewind en de rechtse autoritaire opstandelingen, waarin honderdduizenden doden vielen en vrijwilligers uit vele Europese landen en uit Amerika aan beide zijden meevochten. Nazi-Duitsland en het fascistische Italië steunden de opstandelingen. De Sovjet-Unie was de enige staat die materiële steun verleende aan het republikeinse regime, maar alleen aan het pro-Sovjet-communistische deel ervan. Het republikeinse regime werd ten val gebracht door de autoritaire generaal Francisco Franco, die in de kaart werd gespeeld door verdeeldheid tussen communistisch en niet-communistisch links, waaronder veel anarchisten. Veel aanhangers van het gevallen regime vluchtten naar het buitenland. Franco zou op Filips II na de langst regerende heerser uit de Spaanse geschiedenis worden. Hij wist zijn land buiten de Tweede Wereldoorlog te houden (hoewel ook beweerd wordt dat Hitler geen nut zag in het door Franco aangeboden bondgenootschap). Franco had wel enige kijk op economische ontwikkeling, blijkens de bouw van veel stuwdammen in zijn bergachtige land. In de noordelijke gebieden Catalonië en Baskenland kwam industrialisering op gang. Het massa-toerisme uit West-Europa kwam onder zijn bewind op gang vanaf de jaren zestig. Gastarbeiders die naar West-Europa trokken intensiveerden het contact nog meer. Met de mensenrechten bleef het echter, naar westerse maatstaven, treurig gesteld.
Pas vanaf 1974 doorbraken de twee landen hun politieke isolement. Portugal deed het door middel van een Anjerrevolutie om een eind te kunnen maken aan een uitzichtloze koloniale oorlog in Angola, in Spanje werd na de dood van Franco in 1975 een begin gemaakt met de opbouw van een democratische constitutionele monarchie.
Portugal stootte zijn laatste koloniën af (Angola, Mozambique, Oost-Timor en Guinee-Bissau) en Spanje de Spaanse Sahara. Zij sloten zich aan bij de Europese Unie en Spanje dan ook bij de NAVO. (Portugal was al lid sinds de oprichting van de NAVO). Sindsdien hebben Spanje en Portugal in veel opzichten een inhaalslag gemaakt en krijgen nu zelf te maken met immigratie vanuit de derde wereld, vooral Afrika en Latijns-Amerika.
Landen, territoria en bevolking.
De volgende landen en territoria bevinden zich op het Iberisch Schiereiland:
"*De gebieden in Macaronesië, Plazas de soberanía en de Balearen worden niet meegerekend."
Wanneer men spreekt over Spanje en Portugal zonder de overzeese gebieden dan heeft men het over Continentaal Spanje en Portugal Continental.
Het schiereiland omvat de continentale delen van Spanje en Portugal, naast Andorra , Gibraltar en gedeeltelijk de Franse departementen van het Pyreneeëngebied, wat neerkomt op een bevolking van ruim 53 miljoen inwoners.
Talen.
In het gebied worden de volgende talen gesproken:
De volgende talen werden in het verleden gesproken op het Iberische Schiereiland maar zijn ondertussen uitgestorven:
Flora.
In Spanje en Portugal groeit de helft van alle planten die in Europa voorkomen. Terwijl in de IJstijd in het noorden veel soorten verdwenen, overleefden ze in het zuiden.
In 1981 werd het project Flora Iberica gestart om deze rijke plantengroei te inventariseren. 6120 soorten vaatplanten werden gecategoriseerd, waarvan 22% alleen op het Iberisch schiereiland voorkomen. Toen in 2021 het 25e en laatste deel verscheen, waren twee initiatiefnemers al overleden, terwijl de derde 88 jaar oud was. In totaal hebben 255 auteurs van 72 instellingen in veertien landen een bijdrage geleverd.
Iberische paarden.
Iberische paarden waren van grote invloed op de paardenfokkerij in Europa en Amerika. Ook de klassieke Spaanse en Portugese rijkunst drong door tot andere gebieden, zoals de Spaanse rijschool in Wenen. De rassen zijn te verdelen in warmbloeds en bergpony's.
Paardenrassen van het schiereiland zijn oa:

</doc>
<doc id="38206" url="https://nl.wikipedia.org/wiki?curid=38206" title="Amsterdam-Rijnkanaal">
Amsterdam-Rijnkanaal

Het Amsterdam-Rijnkanaal is een kanaal in Nederland, tussen Amsterdam en Tiel (van het IJ naar de Waal). Het verbindt de Amsterdamse haven met het Ruhrgebied (Duitsland) en is het drukst bevaren kanaal van de wereld. Er varen ongeveer 100.000 schepen per jaar over het kanaal. Het kanaal is 72 kilometer lang, 100 tot 120 meter breed en 6 tot 9 meter diep.
Geschiedenis.
Omdat het in 1892 in gebruik genomen Merwedekanaal na enkele decennia niet meer aan de eisen van de tijd voldeed, werd besloten dat de scheepvaartverbinding van Amsterdam met de Rijn moest worden verbeterd. Het Merwedekanaal was zelf al een vervanging van de Keulse Vaart, die via de rivier de Vecht liep. Verschillende varianten werden overwogen, maar het bleek moeilijk voor de gemeenten Amsterdam en Utrecht om overeenstemming te bereiken.
In 1930 verscheen bij de stukken van de Tweede Kamer een kaart met verschillende varianten voor het tracé, het tracé Vreeswijk, een tracé Gelderse vallei en een tracé ontworpen door Cornelis Lely. Uiteindelijk werd het zogeheten "plan-Mussert" gekozen, dat naar voren was gebracht door hoofdingenieur van de Utrechtse waterstaat Anton Mussert. Door tussen Amsterdam en de rivier de Lek het waterpeil op één niveau te brengen en daarmee de sluizen weg te laten, en door een kortere route, kon een belangrijke vaartijdwinst worden bereikt.
In 1931 werd bij wet vastgelegd dat het kanaal er moest komen. De crisis en de Tweede Wereldoorlog vertraagden de aanleg echter. Het gedeelte tussen Utrecht en het Lekkanaal werd op 5 augustus 1938 in gebruik genomen. Pas op 21 mei 1952 werd door Koningin Juliana het gehele kanaal over de hele lengte van 72 kilometer geopend. Daarbij was alleen de zuidelijke helft nieuw gegraven; het noordelijke deel van het Amsterdam-Rijnkanaal wordt gevormd door het oudere Merwedekanaal (tussen Amsterdam en Utrecht). De zuidelijke helft van het Merwedekanaal werd vervangen door een nieuw kanaal tussen Utrecht, Wijk bij Duurstede en Tiel, waarbij het Merwedekanaal zelf grotendeels in de oude staat en onder de oude naam behouden bleef. Bovendien werd een zijtak gegraven tussen Jutphaas en Vreeswijk, het Lekkanaal.
Het kanaal werd tussen 1965 en 1981 verbreed tot 100 à 120 meter. In 1981 is het opengesteld voor vierbaksduwvaart met een diepgang tot 3,30 meter.
Waterhuishouding.
In het Betuwepand, tussen de Waal en de Lek, ligt het waterpeil onder normale omstandigheden gelijk met de Lek en fungeert dit pand als rivierarm van de Lek. Dit pand is daarmee ook het hoogst gelegen deel van het kanaal. Bij een waterpeil van 5,55 m +NAP wordt de keerschuif bij de Prinses Marijkesluizen gesloten en fungeert het Betuwepand als een apart vak in het kanaal.
Het kanaal loopt af van zuid naar noord, en het stroomt dus in dezelfde richting. Water wordt ingelaten bij de Prinses Irenesluizen bij Wijk bij Duurstede en, via het Lekkanaal, bij de Prinses Beatrixsluizen bij Vreeswijk. Dit gebeurt om het kanaal op peil te houden en het tevens te spoelen. Bij lage waterstanden van de Rijn zet men beide hefdeuren van één schutkolk (gedeeltelijk) open. Bij hoge waterstanden wordt de naastgelegen stuw getrokken en fungeert het kanaal als een extra rivierarm.
In het verlengde van het Amsterdam-Rijnkanaal liggen het IJ en het Noordzeekanaal. Bij IJmuiden, waar via de zeesluizen ongewenst zout water binnendringt, wordt gespuid op de Noordzee. Bij hoge waterstanden in de Rijn wordt ook gespuid op het Markermeer. Het IJ fungeert als buffer wanneer er bij hoog water niet gespuid kan worden op de Noordzee.
Aansluitende wateren.
Van noord naar zuid:
Oeververbindingen.
Over het kanaal zijn op 32 plaatsen 37 bruggen, er zijn twee tunnels onder het kanaal en er is één veer over het kanaal.
Tunnels.
Onder de "Mond van het Amsterdam-Rijnkanaal" in Amsterdam ligt de Piet Heintunnel. Dit is de meest noordelijke oeververbinding die het kanaal kruist. De tunnel bestaat uit een vierbaans autoweg en een trambaan.
Ter hoogte van bedrijventerrein Lage Weide ligt een tunnel ten behoeve van de buizen van de stadsverwarming. Te voet kan men door de tunnel van de ene zijde van het kanaal naar de andere, maar de tunnel is niet voor het publiek toegankelijk.
Bruggen.
Op 32 plaatsen liggen er verschillende bruggen over het kanaal.
Veerpontverbindingen.
Huidige verbinding.
Veer Nieuwer ter Aa – Breukelen.
Door Rijkswaterstaat wordt deze verbinding gratis met het, uitsluitend voor voetgangers en fietsers bestemde, motorveer "de Aa" onderhouden. Er wordt het hele jaar gevaren van 6.10 tot 22.50 uur (zondag 9.30 tot 18.10 uur). Alleen bij dichte mist of bij stormachtige wind wordt niet gevaren. Er wordt niet op dienstregeling gevaren maar als de schipper iemand ziet wordt deze overgevaren. De schipper heeft een dienstwoning aan de westoever en indien er zich niemand meldt aan de oostoever (waar een bel aanwezig is om de schipper te waarschuwen) legt deze aan bij de westoever.
Havens.
Aan het kanaal zelf zijn in de volgende plaatsen havens aanwezig waar ook kan worden aangelegd en overnacht.
Aanlegplaatsen.
In de volgende plaatsen kunnen schepen aan het kanaal zelf aanleggen en overnachten.

</doc>
<doc id="38207" url="https://nl.wikipedia.org/wiki?curid=38207" title="Peter Bakker (topman)">
Peter Bakker (topman)

Peter Bakker (1961) is een Nederlands topman. Hij is vooral bekend als voorzitter van de raad van bestuur van TNT N.V.
Bakker werd tijdens zijn militaire dienstplicht opgeleid voor de inlichtingendienst. Na zijn dienstplicht studeerde hij bedrijfseconomie aan de Erasmus Universiteit in Rotterdam. Tijdens en na zijn studie werkte hij onder meer als bedrijfseconoom en automatiseerder voor TS Seeds Holding.
Op 30-jarige leeftijd kwam hij in dienst bij PTT Post. Hier bekleedde Bakker diverse functies, waaronder die van financieel directeur van de pakketservice. In 1997 werd hij opgenomen in de raad van bestuur van PTT Post. Bakker was verantwoordelijk voor de integratie van het overgenomen TNT en PTT Post, de scheiding van PTT Post en KPN en de beursgang van TNT Post Groep N.V. De naam TNT Post Groep N.V. is nadien gewijzigd in TPG N.V. en laatstelijk in TNT N.V.
Van 1997 tot 2001 was Bakker financieel topman en van 2001 tot 2011, toen het bedrijf werd gesplitst in PostNL en TNT Express, was Bakker voorzitter van de raad van bestuur. Hij volgde topman Ad Scheepbouwer op toen die per 1 oktober 2001 vertrok naar KPN. 
Op verzoek van minister Donner leidde Bakker in 2008 een naar hem vernoemde commissie om voorstellen te ontwikkelen voor een verhoging van de arbeidsparticipatie en een versoepeling van het ontslagrecht. 
Sinds 1 januari 2012 is hij president van de World Business Council for Sustainable Development - WBCSD, een wereldwijd samenwerkingsverband van CEO's van meer dan 200 bedrijven, die zich inspannen voor duurzame ontwikkeling. Nederlandse bedrijven die participeren zijn Akzo Nobel, DSM, Heineken, KPMG, Port of Rotterdam, Rabobank, Shell, Philips, en Unilever. 

</doc>
<doc id="38208" url="https://nl.wikipedia.org/wiki?curid=38208" title="Horsterwold">
Horsterwold

Het Horsterwold is een jong bos nabij Zeewolde dat ongeveer 3700 hectare groot is en grenst aan het Nuldernauw. Dit bos is niet alleen het grootste loofbos van Nederland, het is tevens bijzonder omdat dit een bos is op kleigrond. De groei van bomen is spectaculair omdat deze
grond zeer vruchtbaar blijkt te zijn.
Achtergrond.
Het bos is initieel aangeplant; bij het planten is rekening gehouden met de abiotische factoren. Omdat de natuur in hoge mate haar gang kan gaan, verwacht men dat er een spannend milieu zal ontstaan. Zeker wanneer de grote grazers een kans krijgen zal in het Horsterwold een natuurlijk bos ontstaan.
Gebruik van het bos.
Het bos is deels productiebos. Daarnaast zijn er delen waarin de natuur haar gang mag gaan, met name in de "stille kern".
Recreatie.
In het stiltegebied zijn geen gebaande paden; de recreant kan gebruikmaken van de groenstroken, wildwissels, of gewoonweg rondstruinen. Laarzen zijn wel aan te bevelen. Aan de waterkant bij het Nuldernauw, waar ook de oudere aanplant is, krijgt de meer intensieve recreatie de ruimte.
Het gebied geniet een zekere populariteit bij naaktwandelaars. De gemeente en Staatsbosbeheer zijn daar niet blij mee, maar de rechter heeft vastgesteld dat de Nederlandse wetgeving geen juridische mogelijkheden biedt om ertegen op te treden. Dit is in hoger beroep bekrachtigd.
Testen van nieuwe bomen.
In het Horsterwold is een "populetum" gevestigd. Hier worden allerlei populiersoorten en hybriden getest voor hun geschiktheid in Nederland. Daarnaast zijn er ook andere experimentele hybriden zoals de iepvariant "Columella" die in het Horsterwold getest wordt.
Introducties.
Rode eekhoorns zijn succesvol geïntroduceerd. Er werden in 2001 zeker 20 nesten geteld. In de daarop volgende jaren werden meer sporen gevonden.
Ecologische verbindingen.
Er zijn plannen om in het Nuldernauw eilandjes aan te leggen. Van de zo ontstane ecologische verbindingszone zullen in eerste instantie soorten als de das, de snoek, de Europese otter en de ringslang profiteren. Er waren lange tijd ook plannen om een ecologische verbinding aan te leggen met de Oostvaardersplassen. In 2013 hebben Rijk en Provincie de plannen voor dit OostvaardersWold echter stopgezet.

</doc>
<doc id="38209" url="https://nl.wikipedia.org/wiki?curid=38209" title="Rassendiscriminatie">
Rassendiscriminatie



</doc>
<doc id="38210" url="https://nl.wikipedia.org/wiki?curid=38210" title="Otter (dier)">
Otter (dier)

De otter ("Lutra lutra"), ook Europese otter of visotter genoemd, is een marterachtig zoogdier. Het is de soort met het grootste verspreidingsgebied van de otterfamilie. Het dier eet vooral vis, maar jaagt ook op amfibieën, schaaldieren, kleine zoogdieren, vogels en reptielen. Bestaande populaties van deze semi-aquatische marterachtige komen voor in een grote verscheidenheid aan zoetwater- en mariene habitats in Azië, Europa en delen van Noord-Afrika. Ondanks de grote verspreiding heeft het verlies van leefgebieden geleid tot afnemende populaties, vooral in Azië, en de soort staat momenteel op de lijst van “Bijna Bedreigd” door de International Union for Conservation and Nature and Natural Resources.
Kenmerken.
Een volwassen otter is 80 tot 140 centimeter lang, inclusief de staart van 30 tot 50 centimeter lengte. Het gewicht varieert tussen de 5 en 12 kilo en de schouderhoogte is gemiddeld 30 centimeter. Vrouwtjes zijn meestal kleiner dan mannetjes. Mannetjes hebben een kop-romplengte van 60 tot 90 centimeter, een staartlengte van 36 tot 47 centimeter en een lichaamsgewicht van 6 tot 17 kilogram. Vrouwtjes hebben een kop-romplengte van 60 tot 70 centimeter, een staartlengte van 35 tot 42 centimeter en een gewicht van 6 tot 12 kilogram.
Met zijn gestroomlijnde lichaam is het dier goed aangepast aan het leven in het water. De ogen en de kleine afsluitbare oren en neusgaten liggen op één lijn boven op de platte kop, waardoor ze boven water blijven als het dier aan het wateroppervlak zwemt. De otter heeft zwemvliezen tussen de tenen van alle vier de korte krachtige poten. De lange, ovaalronde staart doet dienst als stabilisator en roer tijdens het zwemmen. De snuit is breed.
De vacht, die aan de buikzijde veelal lichter van kleur is, bestaat uit een waterdichte buitenste laag van dekharen en een luchthoudende binnenste laag van dicht opeengeplante donsharen, die onder water droog blijft. De dekharen drogen vrij snel, en hechten uit het water aan elkaar.
Voor de otter, die nauwelijks over onderhuids vetweefsel beschikt, is deze waterdichtheid van groot belang om in het water op temperatuur te blijven. Een optimale conditie van de vacht voorkomt onderkoeling tijdens het jagen onder water.
Anatomie.
De lengte van de schedel varieerde bij volwassen otters uit de voormalige DDR varieert tussen 10,6 en 12,4 cm. De maximale breedte tussen de jukbogen is 6,6 tot 8,15 cm, en van de hersenpan 4,6 tot 5,6 cm. De hoogte van de schedel afgezien van de kam op het midden wisselt van 3,25 tot 3,8 cm. De lengte van de tandrij in de bovenkaak (hoektand tot achterste ware kies) 3,25 en 3,95 cm en in de onderkaak 3,85 en 4,8 cm. De tandformule van de volwassen dieren is , dat wil zeggen drie snijtanden, een hoektand, vier valse kiezen en een ware kies in elke helft van de bovenkaak, en drie snijtanden, een hoektand, drie valse kiezen en twee ware kiezen in elke helft van de onderkaak. De gemiddelde maximale maten van de bovenste knipkies (dat is de achterste valse kies in bovenkaak) gemeten bij zeven dieren zijn 10,9 mm lang, 8,0 mm breed, buitenste knipblad 5,8 mm lang en binnenste knipblad 6,3 mm lang. Voor de onderste knipkies (dat is de voorste ware kies in onderkaak) 12,5 mm lang en 5,6 mm breed, terwijl het buitenste knipblad 5,3 mm lang is. De kracht waarmee de otter kan bijten worden geschat op 148 N met de hoektanden en 216 N met de knipkiezen.
Taxonomie.
De otter werd voor het eerst wetenschappelijk geldig beschreven in 1758 door Carl Linnaeus in deel 1 (de dierkunde) van de 10de editie van de Systema naturae, het boek dat geldt als het beginpunt van de zoölogische nomenclatuur. Hij noemde de soort "Mustela lutra", en baseerde de beschrijving op exemplaren uit de omgeving van Upsala in Zweden. In 1777 plaatste de Duitse wetenschapper Johann Christian Polycarp Erxleben de otter in een eigen geslacht, en hij noemde de soort "Lutra vulgaris". Hij vermelde daarbij dat de soort voorkomt in "Europae atque Asiae Americaeque borealis aquis dulcibus, fluuiis, stagnis, piscinis, non in mari. Est quoque in Persia" (Europa, Azië en Noord-Amerika, bij stromend en stilstaand zoet water en in visvijvers, maar niet in zee. Is ook in Perzië). Robert Kerr gaf in 1792 de naam "Mustela lutra piscatoria".
William Elford Leach stelde de naam "Lutra fluviatilis" voor in 1816. In 1823 beschreef Frédéric Cuvier, de broer van Georges Cuvier, zowel "Lutra barang" van Java en Sumatra, als "Lutra nair" uit Pondicherry, India. De otter die in Scandinavië ook voorkomt aan de kust werd in 1827 door de Zweedse zoöloog, anatoom en botanicus Gustaf Johan Billberg onderscheiden als "Lutra vulgaris marinus". In het postuum in 1831 uitgegeven deel 3 van het boek "Zoographia Rosso-Asiatica: sistens omnium animalium in extenso", deelde Peter Simon Pallas de otter in bij de civetkatten en gaf die de naam "Viverra lutra". In 1834 werd postuum een boek over de zoogdieren van Scandinavië uitgegeven van de Deense opvoedingskundige en zoöloog Hans Bochmann Melchior die daarin "Lutra nudipes" onderscheidde. William Ogilby meende dat een vorm van de otter die in Ierland voorkomt voldoende afwijkt en gaf die de naam "Lutra roensis" in 1834. In 1837 vond John Edward Gray otters uit China en nabij Bombay zodanig afwijkend dat hij ze als afzonderlijke soorten beschouwde en hij gaf ze de namen "Lutra chinensis" en "Lutra indica". De Britse natuuronderzoeker en resident in Kathmandu, Brian Houghton Hodgson, beschreef in 1839 twee otters uit Nepal die hij "Lutra monticolus nobis" en "Lutra auro-brunneus nobis" noemde. In 1844 beschreef de Zwitserse ontdekkingsreiziger en botanicus Hans Schinz een otter uit Kashmir en noemde die "Lutra kutab". Thomas Horsfield beschreef in 1851 een otter die voorkomt op Sumatra en Borneo als "Lutra simung". In 1855 beschreef Hodgson een vorm van de voetheuvels van de Himalaya als "Lutra sinensis". Gray beschreef in 1865 een otter uit Nepal onder de naam "Barangia nepalensis", en in 1867 een uit Japan als "Lutonectes whiteleyi", om daar vervolgens in 1869 een spelfout in te maken als "Leutronectes whiteleyi". De Franse zoöloog Fernand Lataste beschreef in 1885 een otter uit Algerije onder de naam "Lutra angustifrons", die hij vergeleek met de otter uit Europa die hij de naam "Lutra lutra" gaf, de eerste keer dat de huidige naamcombinatie gebruikt wordt.
De Duitse zoöloog en paleontoloog Alfred Nehring beschreef in 1887 een exemplaar uit Japan onder de naam "Lutra japonica". In 1906 beschreef Paul Matschie een exemplaar dat hij had verzameld in de provindie Shaanxi (Hinganfu) tijdens een expeditie naar China en Tibet in de jaren 1901-1905 die hij "Lutra hanensis" noemde. Datzelfde jaar beschreef Ángel Cabrera "Lutra lutra splendida", een ondersoort uit de omgeving van Essaouira in Marokko. De Russische bioloog Aleksei Andrejevitsj Bjalynitski-Birula gaf in 1912 de naam "Lutra seistanica" aan een exemplaar dat verzameld is in het Iraanse deel van de binnendelta van de rivier de Helmand, en in 1915 onderscheidde hij de ondersoort "Lutra lutra oxiana" uit het Pamir-gebergte. De Duitse zoöloog Hermann Pohle beschreef in zijn revisie van de otters uitgegeven in 1920 "Lutra intermedia" van Sumatra en "Lutra lutra ceylonica" uit Sri Lanka. In 1922 publiceerde de Poolse natuurvorser en arts Benedykt Dybowski onderscheidde drie varianten van de otter: "Lutra vulgaris" var. "amurensis" uit de Amoer en Oessoeri rivier, "Lutra vulgaris" var. "baicalensis" uit het Baikalmeer, en "Lutra vulgaris" var. kamtschatica van het Kamchatka-schiereiland. Dieren verzameld in de omgeving van Teheran krijgen in 1931 van Sergej Ognjov de naam "Lutra meridionalis". De Amerikaanse zoöloog Edward Alphonso Goldman gaf in 1936 de naam "Lutra stejnegeri" aan een collectie uit de omgeving van Petropavlovsk op Kamchatka. In 1960 meende Sergei Uljanovitsj Stroganov dat een populatie uit de provincie Tjoemen in het zuiden van Siberië een eigen ondersoort vormt en noemde deze "Lutra lutra borealis". In een publicatie over de vogels en zoogdieren van Hainan uit 1983 beschrijven L. Xu en diens coauteurs "Lutra hainana". In 1989 menen Y. Imaizumi en M. Yoshiyuki dat er in Japan een eigen ottersoort voorkomt waaraan ze de naam "Lutra nippon" meegeven. Deze is inmiddels uitgestorven. Begin jaren '90 werd bij een vergelijking van mitochondriaal cytochroom b van otters uit Letland en China en een opgezette otter uit Japan vastgesteld dat de Japanse otter tot een aparte soort behoord. Volgens een onderzoek uit 2019 is er echter nog steeds veel controverse over de status van de Japanse otter.
Nancy Hung en Chris J. Law onderscheiden in hun monografie uit 2016 twaalf ondersoorten die met hun synoniemen hieronder staan opgesomd.
De otter wordt gerekend tot de Orde Carnivora, familie Mustelidae, onderfamilie Lutrinae en het geslacht "Lutra".
Voedsel.
De otter eet voornamelijk vis, zoals paling, baars, snoek, karper en zalm. Hij heeft een voorkeur voor vissen die kleiner zijn dan 25 cm. Hij eet ook amfibieën, watervogels, woelratten, ratten, rivierkreeften, krabben, wormen en insecten: in feite alles wat hij in het water aantreft.
Gedrag.
Otters kunnen zeven tot acht uur achter elkaar zwemmen, met een gemiddelde snelheid van 1,5 tot 2 kilometer per uur. Otters duiken gemiddeld tien tot veertig seconden onder water.
Otters zijn vooral 's nachts actief en leven voornamelijk solitair. Tijdens het foerageren kunnen ze 3 tot 10 kilometer afleggen. Overdag gebruiken ze beschutte plaatsen als rietbedden, ondergrondse holten en holle bomen als rustplaats. Soms is de ingang van een hol onder water gelegen, het slaapgedeelte is dan voorzien van een luchtgat. De bodem van het slaaphol is bedekt met droog plantaardig nestmateriaal. Een dier gebruikt vaak meerdere vaste rustplaatsen en holen binnen zijn woongebied. Het territorium loopt langs oevers.
Voortplanting.
De voortplanting is afhankelijk van de beschikbaarheid van voedsel. In Zweden, waar 's winters al het water bevroren is, komen de jongen in de lente. Op de Shetlandeilanden worden de jongen in de zomer geboren als er veel vis is.
Dieren van hetzelfde geslacht leven in gescheiden leefgebieden, waarbij het territorium van één man dat van een aantal vrouwtjes overlapt. Hoe groot het leefgebied van een individu is hangt onder meer af van de hoeveelheid beschikbaar voedsel en de dichtheid aan otters.
Otters op het Europese continent krijgen meestal jongen in de lente en zomer, maar in principe kunnen ze het hele jaar door jongen krijgen. De gemiddelde leeftijd waarop vrouwtjes voor het eerst jongen krijgen is 2 jaar. Na een draagtijd van 61 tot 63 dagen worden de jongen geboren. De Europese otter kent geen verlengde draagtijd. De grootte van de worp ligt meestal op 2 à 3 jongen, met een maximum van 5 per worp. In gebieden met een hoge sterfte door het verkeer of jacht ligt de gemiddelde worpgrootte hoger dan in gebieden met een lagere druk op de populatie.
Alleen de moeder zorgt voor de jongen. De jongen worden blind geboren en zijn 15 centimeter lang. Als ze 35 dagen oud zijn, openen ze hun ogen. Als ze drie maanden oud zijn, nemen ze hun eerste duik. De zoogtijd duurt gemiddeld 16 weken. Na tien tot twaalf maanden zijn ze onafhankelijk. De dieren zijn gemiddeld na anderhalf tot twee jaar geslachtsrijp. Otters kunnen in gevangenschap 11 tot 15 jaar oud worden. In het wild worden ze zelden zo oud, gemiddeld slechts 3 tot 4 jaar.
Verspreiding en leefgebied.
De otter komt oorspronkelijk in geheel Europa voor (met uitzondering van IJsland en eilanden in de Middellandse Zee), het grootste gedeelte van Azië (van Palestina en Klein-Azië tot Siberië, Japan, Sri Lanka en Indonesië) en in Noordwest-Afrika van Marokko tot Tunesië.
De otter leeft vooral in zoetwatergebieden met voldoende bedekking, als rivieren, meren, kanalen, beken en moerassen. Ook aan de kust komt hij voor, voornamelijk rotskusten en estuaria. In bergen komt hij voor tot op 4210 meter hoogte in Tibet.
Al sinds de middeleeuwen werd er veel op otters gejaagd. Sommige grote populaties wisten stand te houden, andere kleinere populaties stierven uit. Destijds was de otterjacht vooral bedoeld voor de rijken. Rond 1900 werd de jacht echter massaal. Vooral vissers zagen hem als een grote concurrent. En ondanks het feit dat een otter maar vier of vijf vissen per dag nodig heeft, geloofde men dat ze hele vijvers en waterlopen zouden leegvangen. In het Verenigd Koninkrijk werd de jacht meestal met meutes van zo'n twintig honden gehouden, in Nederland waren slechts een paar honden al voldoende. In Vlaanderen werden tot de jaren 60 premies uitgereikt voor elk dood dier. In een bepaalde periode werden er in Vlaanderen driehonderd premies uitgereikt. Mogelijk is elke otterfamilie in Vlaanderen toen getroffen geweest. Met de daaropvolgende watervervuiling slonk hun aantal zienderogen.
Door vervuiling, habitatvernietiging, verstoring, verkeer, visnetten en jacht liep het aantal otters in West-Europa achteruit en was de soort zelfs in enkele landen uitgestorven, zoals in Nederland en Zwitserland. Tegenwoordig is de soort weer in opkomst.
Otter in de Lage Landen.
Nederland.
Door de moeilijkere leefomstandigheden, zoals het oprukken van de mens, met zijn jacht en auto's, kreeg de otter het erg moeilijk in Nederland. De leefomstandigheden leidden tot uitsterving van de otter in 1988. In 1989 werd er een otter doodgereden in Friesland; het laatste exemplaar dat in Nederland werd waargenomen. Met deze otter werd de soort datzelfde jaar nog definitief uitgestorven verklaard in Nederland. Er werden vanaf dat moment plannen gemaakt om Nederland weer leefbaar te maken voor otters. Otters komen alleen voor in visrijke wateren met voldoende schoon en helder water. Ze hebben als territorium 8 tot 12 kilometer ongestoorde natuurlijke oevers nodig.
De otter kwam op de Nederlandse Rode lijst en er werden allerlei aanpassingen aan zijn vroegere leefgebied gemaakt om het weer geschikt en veilig te maken voor de soort. In 2002 zijn in de gebieden De Wieden en Nationaal Park de Weerribben (Overijssel) otters uitgezet om de soort opnieuw in het gebied te introduceren.
Herintroductie.
Omdat de otter zeer gevoelig is voor vervuiling van zijn biotoop is hij een goede indicator van de gezondheid van een biotoop. Door zijn speelse en wispelturige gedrag is het dier een lieveling van het publiek. Er wordt veel moeite gedaan om de otter te herintroduceren. In 2002 werden er een aantal otters uitgezet in de Weerribben. Dit resulteerde in 2004 in de eerste vier in het wild geboren otterjongen. De herintroductie van otters gaat door totdat er minimaal 40 otters in het wild zijn. In 2004 zijn er nogmaals vijf otters uitgezet. Er zijn in De Wieden en de Weerribben nu drie generaties otters aanwezig.
Het herintroductieprogramma stokte gedeeltelijk om een aantal redenen:
Of het de goede kant op blijft gaan met de otter is nog af te wachten. Er bestaat gevaar voor inteelt. Uit DNA-onderzoek (van droppings en verkeerslachtoffers) blijkt dat de genetische variatie geringer is dan gewenst. Dit zou kunnen verbeteren door hernieuwde introductie van dieren uit het buitenland. Gezien echter aantoonbare verbindingen met leefgebieden van de otter in Duitsland, mag worden verwacht dat op den duur door contacten en door spontane migratie de genetische diversiteit zal toenemen. Verkeer is nog steeds de voornaamste doodsoorzaak voor de otter. Er zijn relatief veel vrouwtjes aanwezig; omdat de vrouwtjes minder treklustig zijn dan de mannetjes, vallen zij minder als slachtoffer in het verkeer.
Omdat otters grote woongebieden hebben en de dieren veel trekken, is de otter geholpen met goede ecologische verbindingszones. Voor de otter worden loopplanken of wandelpaadjes gemaakt onder bruggen. Op andere plaatsen zijn tunnels onder wegen aangelegd. Deze voorzieningen moeten wel regelmatig onderhouden worden, zodat de dieren ze kunnen vinden en gebruiken.
In november 2019 berichtten de Zoogdiervereniging en de Wageningen Universiteit over de toename van de otter in Nederland. Het herintroductieprogramma bleek vooralsnog succesvol. De otters verspreidden zich steeds meer over het land, met name in de provincies Overijssel, Friesland, Flevoland en Drenthe. Kleinere aantallen werden gesignaleerd in Gelderland, Zuid-Holland, Groningen en Noord-Holland.
Waarnemingen.
In Friesland is de otter aangetroffen in het Ketelmeer en de Lindedijk. Het voornemen bestaat nog otters uit te zetten in De Oude Venen in Friesland. Wil dit plan kans van slagen hebben, dan zullen er eerst in Friesland stopgrids in fuiken moeten worden geplaatst en zullen eveneens rondom De Oude Venen de drukke wegen moeten worden voorzien van faunavoorzieningen.
In de provincie Groningen meldde Staatsbosbeheer een otter bij de Ruiten-Aa. In de stad Groningen werd de otter in 2020 nu en dan aangetroffen in de stadsgrachten.
In Overijssel werd de otter, nadat hij zich daar meer dan 50 jaar niet had laten zien, in januari 2012 weer gesignaleerd in Twentse wateren. In 2012 werd ook een wijfje met jong waargenomen in de Overijsselse Vecht. Ecologen van Landschap Overijssel hebben verder sporen en uitwerpselen van een mannetjesotter gevonden in de Benedenregge, tussen Hankate en de uitmonding in de Vecht. Dat de otter weer in de Regge zwemt, geeft aan dat er voldoende voedsel is en dat de waterkwaliteit voldoet. Ook in het Reevediep bij Kampen komt de otter voor.
In Flevoland is de otter te vinden in de Oostvaardersplassen bij Lelystad. Medewerkers van Natuurmonumenten namen in oktober 2013 otters waar in het Harderbos bij Zeewolde en het Voorsterbos bij Marknesse. Aangenomen wordt dat het Harderbos werd geoccupeerd door otters uit de Oostvaardersplassen en dat otters afkomstig uit De Wieden zich hadden verspreid naar het Voorsterbos.
In Noord-Holland is in 2016 nabij Ankeveen een otter op de wildcamera vastgelegd en zijn er ook later otters gezien in het Naardermeer. In 2021 zijn in het Naardermeer otters geboren en op IJburg (2021) zijn loopsporen gevonden. In Muiderberg worden regelmatig spraints van otters gevonden. Spraints is de benaming voor de uitwerpselen van de otter, waarmee deze hun territorium markeren.
In Gelderland vonden medewerkers van het waterschap Veluwe in augustus 2011 ten westen van Zutphen uitwerpselen en andere sporen van een otter. Het was volgens het waterschap voor het eerst sinds 1988 dat de aanwezigheid van de otter op de Veluwe weer was aangetoond.
In Zuid-Holland vond men in 2011 in Hazerswoude een doodgereden otter, die daar levend nog niet was gesignaleerd. Eind 2013 werd een otter in de Nieuwkoopse Plassen in dezelfde provincie gezien. Het was de eerste keer sinds dertig jaar dat een levende otter in het Groene Hart werd waargenomen. In februari 2014 kwam op de A12 bij Gouda een otter in het verkeer om het leven.
Op 29 maart 2023 werd er voor het eerst in ruim 60 jaar weer een otter waargenomen in De Biesbosch.
Dierentuinen.
De otter wordt in sommige dierentuinen in gevangenschap gehouden.
België.
In Vlaanderen werd de otter na een zoektocht door natuurorganisatie Natuurpunt in 2010 uitgestorven verklaard. In Wallonië werden er in die periode ook geen meer gevonden. Sindsdien werden er sporadisch opnieuw gevonden.
In 2012 werd er een otter gespot in een moerasgebied bij de Rupel. Later dat jaar werd er ook in Limburg, meer bepaald in natuurgebied Smeetshof, een otter aangetroffen. Mogelijk waren er meerdere.
In juni 2012 maakte een webcam in België meermaals opnames van een otter op slechts enkele meters afstand van de Nederlandse grens bij Weert. De verschijning van de otter hier is waarschijnlijk te danken aan intensieve werkzaamheden in het gebied Kempen-Broek die de natuurlijke habitat van de otter hersteld hebben. Verwacht wordt dat de otter zich via de nabijgelegen eveneens grotendeels in natuurlijke staat teruggebrachte Tungelroyse Beek weer zal verspreiden door Midden-Limburg.
In het najaar van 2012 werd een kadaver van een otter gevonden op de E313 nabij Ranst.
Met cameravallen werden er in Willebroek (2012), Bocholt (2012), Lubbeek (2014) en de Zeescheldevallei (2014) eveneens otters waargenomen.
Eind oktober 2017 werd er een broedplaats ontdekt in de noordelijke Scheldevallei. Door deze ontdekking wordt van een officiële terugkeer van de otter gesproken.
In april 2020 werd een otter waargenomen in het natuurgebied Het Broek in Blaasveld (tussen Mechelen en Willebroek).
Ook in Wallonië keerde de otter terug. Zo werden in 2022 sporen gevonden van de soort in de streek van de Semois.

</doc>
<doc id="38213" url="https://nl.wikipedia.org/wiki?curid=38213" title="Club Brugge">
Club Brugge

Club Brugge KV is een Belgische voetbalclub, uitkomend in eerste klasse. Het is de succesvolste en naar aanhang populairste van de twee profclubs uit Brugge – de andere is Cercle Brugge. De club, die sinds 1959 onafgebroken in de hoogste afdeling speelt, is bij de Voetbalbond aangesloten met stamnummer 3, heeft blauw-zwart als kleuren en speelt in het stedelijk Jan Breydelstadion.
In België veroverde enkel RSC Anderlecht meer landstitels dan Club Brugge en won geen enkele club meer bekers en supercups. Tevens is Club Brugge tot nog toe de enige Belgische club die de finale van de Europacup I (later hernoemd en hervormd tot de Champions League) speelde.
De beloftes spelen onder de naam Club NXT in Eerste klasse B.
Geschiedenis.
In de 19e eeuw was er in Brugge, net zoals in andere grote steden in België, een aanzienlijke Engelse aanwezigheid. De aanwezigheid van Engelsen gaat ver terug in de tijd, maar vooral sinds de slag bij Waterloo spreekt men van een ware "Engelse kolonie" in Brugge. Naast oud-militairen kwamen zich ook lagere adel, oud-kolonialen en industriëlen vestigen in de stad. Velen onder hen verkozen Brugge als uitvalsbasis voor hun werk in de mechanisatie van de 19e-eeuwse linnenindustrie. Onder invloed van de Engelse aanwezigheid kwamen zowel de scholen van de katholieke Broeders Xaverianen als die van het neutrale Koninklijk Atheneum in contact met het voetbalspel. In 1890 sloegen oud-leerlingen van die scholen uiteindelijk de handen in elkaar en stichtten de eerste Brugse voetbalploeg: "Brugsche Football Club". Een voetbalploeg leiden en tegelijk als speler fungeren was geen eenvoudige taak en op 13 november 1891 diende de vereniging opnieuw gesticht. Exact een jaar later werd een officieel bestuur geïnstalleerd. De club werd als pro-Vlaams opgericht, met als spreuk "mens sana in corpore sano". Nog voor de organisatie officieel erkend werd, verlieten in 1894 zestien leden de club en richtten "Football Club Brugeois" op. In de stad werd in 1895 ook nog de "Vlaamsche Football Club de Bruges" opgericht.
Het afgescheurde FC Brugeois bestond vooral uit rijke Franstaligen, terwijl Brugsche FC een club van de gewone man bleef. De leden van de eliteclub FC Brugeois hadden betere connecties in heel het land en de club sloot na oprichting ook onmiddellijk aan bij de UBSSA en nam deel aan de eerste Belgische nationale competitie in 1895/96. Als tenuekleuren koos men voor een lichtblauwe trui met een donkerblauwe schuine band van de linkerheup naar de rechterschouder. Pas in 1909 werd veranderd naar de blauw-zwarte kleuren. FC Brugeois kon een terrein afhuren, het 'Rattenplein', maar toch had de club het financieel moeilijk en de populariteit bleef beperkt. De club zakte snel weg en trok zich in 1896, na één jaar al, terug uit de bond. Brugsche FC daarentegen bleef lokaal spelen, hoofdzakelijk tegen andere ploegen uit de buurt of uit scholen in de stad. Brugsche bleef nederig, maar kon zo wel financieel het hoofd boven water houden en won aan aanhang bij het gewone volk. Uiteindelijk werd in 1897 FC Brugeois opgenomen in Brugsche Football Club, maar de fusieclub zou verdergaan onder de Franstalige naam FC Brugeois. De fusieclub kon zo steunen op de brede volkse aanhang van Brugsche en de connecties en ambitieuze aanpak van Brugeois. In 1902 werd nog "Vlaamsche FC" opgenomen in FC Brugeois. Vlaamsche FC had een aantal van zijn leden verloren aan CS Brugeois en was komen aankloppen bij FC Brugeois voor een fusie, die eerder een opslorping werd.
Na enkele tweede plaatsen in de ereafdeling bereikte de ploeg in het seizoen 1913/14 opnieuw een hoogtepunt met het behalen van hun eerste bekerfinale, die echter met 2-1 verloren werd van bekerhouder Union Saint-Gilloise. Ondertussen was de club in 1912 verhuisd naar het Albert Dyserynckstadion ("De Klokke").
In 1920 werd de club voor het eerst kampioen in de hoogste afdeling. De club kreeg in dat jaar de koninklijke titel en heette nu Royal FC Brugeois. Bij het invoeren van de stamnummers in 1926 kreeg FC Brugeois stamnummer 3 toegewezen. In 1930 liet voorzitter Albert Dyserynck het statuut van FC Brugeois omvormen tot vereniging zonder winstoogmerk.
Echter, na de goede periode tijdens de eerste twee decennia van de 20e eeuw, was ondertussen een tijd van lange, magere jaren voor de club aangebroken, met een eerste dieptepunt in 1928: degradatie naar tweede klasse. Vanaf dan ging de club gedurende vele jaren verschillende malen op en neer tussen eerste en tweede klasse.
Club Brugge steeg in 1959 naar de Belgische eerste klasse. Dat was onder meer het werk van Fernand Goyvaerts en de Roemeense trainer Norberto Höfling. Echter, toen deze in 1962 met elkaar in conflict raakten, verhuisde Goyvaerts naar FC Barcelona. Hij bleef de enige Belg die bij de Catalaanse ploeg heeft gespeeld tot de transfer van Thomas Vermaelen in 2014.
In de tweede helft van de jaren 1960 en aan het begin van de jaren 1970 probeerde de club zich aan de Belgische top te werken met spelers zoals Fernand Boone, Johny Thio, Erwin Vandendaele, Raoul Lambert, de Zweed Kurt Axelsson en de Nederlanders Henk Houwaart en Rob Rensenbrink.
Dit resulteerde in vijf tweede plaatsen in zes jaar tijd en een eerste bekerwinst in 1968. In 1970 won de club de Beker opnieuw, na een 6-1-overwinning tegen Daring Brussel, de grootste winst ooit in een Belgische bekerfinale.
In 1972 werd de Vlaamse naam Club Brugge Koninklijke Voetbalvereniging aangenomen. In 1973 speelde Club Brugge na 53 jaar voor de tweede keer kampioen, na een 1-1-gelijkspel op het veld van aartsrivaal Anderlecht. In de jaren zeventig groeide de vereniging gestaag uit tot een Belgische topclub. Terwijl de Brugse burgemeester Michel Van Maele de club begin jaren zeventig nog moest redden van het failliet, kende de club in de tweede helft van dat decennium zijn grootste successen. In 1975 verhuisde Club van het Albert Dyserynckstadion naar het Olympiastadion (het huidige Jan Breydelstadion), dat eigendom was van de stad Brugge. Onder leiding van de Oostenrijkse succestrainer Ernst Happel bereikte Brugge in 1976 de finale van de Uefa-beker en twee jaar later speelde het als voorlopig enige Belgische club de finale van de Champions Cup (Europacup I). Beide Europese finales werden verloren van het Engelse Liverpool FC, de beste Europese ploeg van dat moment. Nog onder Happel veroverde Club van 1976 tot 1978 driemaal op rij de Belgische titel. Eind 1978 vertrok Happel bij Club na problemen met het bestuur.
De daarop volgende jaren verliepen voor Club Brugge een stuk moeilijker. De club behaalde in 1980 nog wel een nationale titel, maar zijn plaats aan de Europese top was het (definitief) kwijt. In 1982 ontsnapte Brugge zelfs nipt aan degradatie naar tweede klasse. Dat seizoen werden eerst de trainers Spitz Kohn en zijn opvolger Rik Coppens ontslagen, voor Raymond Mertens uiteindelijk de ploeg voor degradatie kon behoeden. In de tweede helft van de jaren tachtig kwam Club weer boven water. In 1986 won het de Belgische Beker tegen stadsgenoot Cercle, de eerste hoofdprijs in zes jaar.
In 1988 werd Club Brugge opnieuw kampioen en drong Blauw-Zwart door tot de halve finale van de Uefa-beker, waar het verloor van het Spaanse Espanyol. In 1992 scheerde Club opnieuw hoge toppen op de Europese scène. Na eerder Atlético Madrid te hebben uitgeschakeld, bereikte het opnieuw de halve finale van een Europees bekertoernooi, namelijk van de Beker voor Bekerwinnaars. Daar bleek het Duitse Werder Bremen te sterk voor de West-Vlaamse voetbalclub. Het daaropvolgende seizoen (1992/93) nam Brugge als eerste Belgische club deel aan de lucratieve Champions League.
In de tweede helft van de jaren negentig zou Club Brugge zijn plaats verliezen aan de Europese subtop, maar bleef het nationaal meespelen voor de prijzen. Net als de andere Belgische clubs voelde de voetbalvereniging sterk de gevolgen van het Bosmanarrest, waardoor de spelerslonen fors stegen en lucratieve transferinkomsten aanzienlijk verminderden. Bovendien puurde het maar weinig inkomsten uit de tv-pot, die de inkomsten van buitenlandse topclubs fors deed stijgen. Door de geringe Belgische markt, steeg het televisiegeld nauwelijks in België.
Daarbij kwam dat het bestuur van de club weinig oog had voor vernieuwing. De leiding van de club was eind de jaren negentig nog in handen van dezelfde mensen die in 1973 de club van het bankroet hadden gered. Vooral op commercieel vlak liep de club achterop in vergelijking met buitenlandse concurrenten.
Al deze factoren verklaren waarom Club Brugge tien jaar lang geen Champions League speelde.
Pas in het begin van de 21e eeuw kon de West-Vlaamse club zich opnieuw kwalificeren voor de poules van het prestigieuze kampioenenbal, namelijk in de seizoenen 2002/03, 2003/04 en 2005/06. Tijdens de eerste helft van de jaren 2000 was de eigenzinnige Noor Trond Sollied trainer van Club Brugge. Onder zijn bewind werd de club ook twee keer landskampioen en won het twee keer zowel de Beker als de Supercup. Intussen had voormalig bondsvoorzitter Michel D'Hooghe de overleden Michel Van Maele opgevolgd als voorzitter en sterke man van de club. Onder zijn impuls werd Club danig geprofessionaliseerd en werd ter vervanging van Antoine Vanhove oud-speler Marc Degryse aangetrokken als sportleider (sportief directeur). Op het einde van het seizoen 2004/05 stapte Sollied na vijf jaar dienst op en werd vervangen door clubmonument Jan Ceulemans. Ook oud-spelers Franky Van der Elst, René Verheyen en Dany Verlinden maakten deel uit van de trainersstaf. Ceulemans zou snel breken met de speelstijl van Sollied. De nieuwe technische staf streefde naar kortere combinaties en meer technisch vernuft, daarin voluit gesteund door sportleider Degryse. Club Brugge brak hiermee in grote mate met de typische speelstijl die het doorheen de jaren vaak hanteerde.
De tweede helft van de jaren 2000 verliep echter heel wat minder vlot. Na tegenvallende resultaten tijdens het seizoen 2005/06 werden zowel hoofdtrainer Ceulemans als assistent-trainer Verheyen ontslagen, wat meteen het eerste trainersontslag bij Club Brugge in 26 jaar betekende. De Brusselaar Emilio Ferrera werd aangesteld als nieuwe hoofdtrainer.
In het seizoen 2006/07 bleven de resultaten wederom beneden de verwachtingen, met het ontslag nemen van sportleider Marc Degryse als gevolg. Ook hoofdtrainer Ferrera en de assistent-trainer Van der Elst werden ontslagen. Luc Devroe werd de opvolger van Degryse, Čedomir Janevski tijdelijk die van Ferrera. Op 26 mei 2007 won Club Brugge zijn 10e Beker van België na een 1-0-overwinning tegen Standard Luik en sloot op die manier een tumultueus seizoen alsnog met een positieve noot af.
Aan het begin van het seizoen 2007/08 werd Jacky Mathijssen aangesteld als hoofdtrainer. Gedurende de twee seizoenen die volgden, kon Club de vooropgestelde doelen opnieuw niet waarmaken, waardoor voor het daaropvolgende seizoen andermaal voor een nieuwe trainer werd gekozen, de Nederlander Adrie Koster.
Op het einde van het seizoen 2008/09 gaf Michel D'Hooghe zijn taak van clubvoorzitter door aan Pol Jonckheere.
In het voorjaar van 2010 verliet algemeen manager Filips Dhondt de club en werd beslist deze functie niet meer in te vullen. Voortaan werd collectief bestuurd door een managementcomité dat bestond uit 8 leden en wekelijks vergaderde. De beslissingen van het managementcomité werden voorgelegd aan de Raad van Bestuur voor goedkeuring.
Nog geen jaar later volgden enkele nog ingrijpender veranderingen in het bestuur van Club Brugge. De dagelijkse werking en de feitelijke initiatieven werden de taak van het Management, terwijl de Raad van Bestuur een meer waarnemende functie kreeg toegeschoven. Dit betekende min of meer een ommekeer in de manier van werken. Bart Verhaeghe, die werd verkozen tot afgevaardigd bestuurder, kreeg de uitvoering van het nieuwe organigram toevertrouwd. Vincent Mannaert werd aangesteld als algemeen manager. Ten slotte nam op 1 februari Pol Jonckheere ontslag als voorzitter en werd opgevolgd door Bart Verhaeghe.
Nadat Adrie Koster met Club Brugge rond eind oktober 2011 enkele doelstellingen niet gehaald bleek te hebben, kreeg hij zijn ontslag en werd uiteindelijk opgevolgd door de Duitser Christoph Daum. Onder Daum werd Club Brugge tweede in de Jupiler Pro League, het beste competitieresultaat in 7 jaar. Daum zette aan het eind van het seizoen echter de samenwerking stop. Georges Leekens werd aangeduid om Christoph Daum op te volgen. Op 4 november 2012 werden Leekens en zijn assistent Rudi Verkempinck ontslagen. Tijdelijk werd beloftencoach Philippe Clement als hoofdcoach aangesteld. Op 15 november werd Juan Carlos Garrido als nieuwe coach van Club Brugge voorgesteld. Garrido werd op zijn beurt ontslagen op 19 september 2013 door onder meer het tegenvallend spelpeil en de vroege Europese uitschakeling. Michel Preud'homme volgde Garrido op.
Ook het laatste seizoen vóór de komst van Preud'homme en de twee erna deed Club Brugge tot één speeldag van het einde mee voor de titel, maar greep telkens naast de eindoverwinning. In het seizoen 2014/15, het tweede onder Preud'homme, slaagde Club Brugge erin zijn eerste prijs in acht jaar veroveren: de Beker van België, na een 2-1-overwinning tegen rivaal RSC Anderlecht. Ook Europees stootte Club ver door: tot de kwartfinale van de Europa League, waarbij het 15 matchen op rij niet verloor, een Belgisch record.
In het seizoen 2015/16 behaalde Club Brugge zijn veertiende landstitel - de eerste in 11 jaar - na een 4-0-overwinning tegen rivaal RSC Anderlecht. Na het seizoen 2016/17 kondigde Preud'homme zijn afscheid aan bij Club Brugge. Ivan Leko werd aangenomen als nieuwe hoofdtrainer. In zijn debuutseizoen 2017/18 veroverde de Kroaat meteen de vijftiende landstitel voor Club Brugge. Aan het einde van het seizoen 2018/19 nam Club na twee seizoenen afscheid van Leko en nam Philippe Clement de fakkel als hoofdcoach over. In het seizoen 2019/20 werd het landskampioenschap één speeldag voor het einde van de reguliere competitie gestaakt vanwege de coronacrisis. Club Brugge, dat als competitieleider 15 punten voorsprong had op eerste achtervolger AA Gent, werd uitgeroepen tot landskampioen en behaalde zo zijn zestiende landstitel. In het seizoen 2020/21 volgde Club Brugge zichzelf op als kampioen, iets waar het sinds 1978 niet meer in geslaagd was. 
In januari 2022 trok coach Philippe Clement naar het Franse AS Monaco. Hij werd in Brugge opgevolgd door de Nederlander Alfred Schreuder. Tussen februari en mei wist Club een achterstand van 12 punten op seizoensrevelatie Royale Union Saint-Gilloise goed te maken. Op zondag 15 mei 2022 won Club tijdens de 5de en voorlaatste speeldag van de Champions' Play-offs met 1-3 van Antwerp FC en behaalde hiermee zijn 18de landstitel. Het verwezenlijkte hiermee, net zoals in 1976-1977-1978, een historische drie landstitels op een rij.
Op 25 mei 2022 werd ex-speler Carl Hoefkens aangesteld als hoofdcoach, ter vervanging van Alfred Schreuder, die naar AFC Ajax vertrok. Club zou zich voor het eerst in sinds de oprichting van de Champions League plaatsen voor de 1/8 finale, als enige ploeg uit pot 4. Desondanks werd Hoefkens eind 2022 opgevolgd door Scott Parker na tegenvallende resultaten in Beker en competitie.
Parker werd op 8 maart 2023 ontslagen, nadat hij slechts twee van de twaalf wedstrijden wist te winnen tussen 31 december 2022 en 8 maart 2023. Rik De Mil nam zijn functie ad interim over tot het einde van het seizoen. Bij aanvang van het seizoen 2023/24 werd Ronny Deila hoofdcoach van Club, maar na tegenvallende resultaten werd ook hij ontslagen, op 8 maart 2024. Nicky Hayen nam ad interim het roer over en slaagde er met zijn team alsnog in de 19de landstitel voor de club te veroveren, mede dankzij goede resultaten in de play-offs. Bij aanvang van het seizoen 2024/25 bleef Hayen aangesteld als hoofdcoach.
Stadions.
In de loop van haar geschiedenis heeft de club steeds op terreinen gespeeld in het westen van de stad, in Sint-Andries, nooit heel erg ver van elkaar.
Het eerste echte onderkomen dat de blauw-zwarte vereniging vond, en waar het tot 1912 zou blijven, was een stuk braakliggende grond in de Sint-Baafswijk. Dit terrein, gelegen op de gronden waar vandaag de Sint-Baafskerk staat, was eigendom van de hondenclub "Fox Terrier" en was van een kleine tribune voorzien. Doorgaans werden op dat veld honden losgelaten, die in (de uit Engeland overgewaaide en uiterst populaire) "rat races" achter ratten aanjoegen. Vandaar de naam: het "Rattenplein". Om een voetbalwedstrijd te kunnen organiseren, moesten telkens opnieuw lijnen getrokken worden en doelen opgebouwd en afgebroken.
Op een bepaald ogenblik was Football Club Brugeois rijk genoeg om het terrein en alle toebehoren aan te kopen, voor de prijs van honderd frank.
In 1912 verhuisde Club Brugge van het Rattenplein naar De Klokke, iets westelijker langs de Torhoutse Steenweg. Het veld werd zo genoemd omdat het enige herkenningspunt het tegenoverliggende café "De Klokke" was. In de beginperiode moesten de spelers zich omkleden in dit café en de straat oversteken naar het stadion. Club huurde het terrein de eerste jaren van een particuliere eigenaar voor de prijs van 1.760 frank, maar op 15 juni 1920 werd De Klokke door drie geldschieters, waaronder Albert Dyserynck, aangekocht voor 50.000 frank. Deze laatste betaalde later de mede-eigenaars uit en schonk het terrein in volle eigendom aan de club. De Klokke werd later, na het plotse overlijden van voorzitter Dyserynck in 1931, hernoemd tot "Albert Dyserynckstadion".
In 1973 nam het toenmalige stadsbestuur onder impuls van burgemeester Michel Van Maele het initiatief een stedelijk stadion te bouwen voor Club Brugge en Cercle Brugge. Van Maele had eerder al Cercle uit de financiële moeilijkheden gehaald door de stad het Edgard De Smedtstadion te laten aankopen. In 1973 zat Club aan de grond; de grote recettes uit de thuiswedstrijden wogen niet op tegen de dure buitenlandse transfers van Rensenbrink, Houwaart, Geels, Veenstra, e.a.
Door de verhuis naar een nieuw stadion in eigendom van de stad kon Club weer naar adem happen doordat het nu over de mogelijkheid beschikte De Klokke te verkopen, wat het in 2000 deed: toen werd het Albert Dyserynckstadion verkocht aan een bouwpromotor en ruimde het plaats voor een woonproject. Dit bracht de clubkas zo'n 2,5 miljoen euro op.
De gronden achter de kerk van Sint-Andries werden in 1973 aangekocht voor de som van 53 miljoen Belgische frank.
In 1974 werd met de bouw begonnen. Het nieuwe stadion, ontworpen door de architecten Jonckheere (die ook het ontwerp voor de uitbreiding tekenden), kostte 245 miljoen Belgische frank en beschikte over 30.000 plaatsen. De benedenring bestond uit staanplaatsen (22.000) en boven op de oost- en westtribune bood een tweede ring plaats aan in totaal 8.000 zitplaatsen.
In de geest van de Olympische Spelen in München in 1972 kreeg het stadion de naam "Olympiastadion".
In 1993 werd onder druk van de UEFA overgegaan tot de vervanging van bijna alle staanplaatsen door zitjes, waardoor de capaciteit terugviel tot iets meer dan 18.000 plaatsen.
Naar aanleiding van het Europees Kampioenschap voetbal in 2000 werd het stadion uitgebreid en kreeg het een nieuwe naam: Jan Breydelstadion. Door de tweede ring te vervolledigen boven de noord- en zuidtribune en de laatste staanplaatsen weg te werken, beschikte het stadion nu over 30.000 zitplaatsen.
Sinds 2007 werkt Club Brugge aan een project voor een nieuw stadion, aanvankelijk gepland aan de Oostkampse Baan in Loppem, net ten zuiden van de stad. Het moest beschikken over minstens 40.000 zitplaatsen en zou gecombineerd worden met een groot winkelcomplex. De Vlaamse overheid nam uiteindelijk het dossier in handen en besliste eind 2009 dat het stadion op de Chartreusesite, eveneens in de Brugse zuidrand, moest komen en dat het zou beschikken over 44.600 zitplaatsen. Door de Raad van State werd dit plan eind 2013 van tafel geveegd op basis van het Milieueffectenrapport (MER), de waterhuishouding en de mobiliteit.
Vervolgens ontwikkelden de Stad Brugge, Cercle en Club Brugge een nieuw dubbelproject, waarbij Club Brugge een nieuw stadion zou bouwen in het noordwesten van de stad, aan de Blankenbergse Steenweg nabij de Blauwe Toren, en Cercle Brugge in een verkleind, grondig verbouwd Jan Breydelstadion zou blijven. Het stadion van Club zou 40 à 45.000 zitplaatsen tellen en dat van Cercle ca. 12.000.
Begin 2020 kende het dossier echter een nieuwe wending, nadat de stad en Club Brugge bekendmaakten een nieuw stadion te ontwikkelen op de huidige Olympia-site, naast het Jan Breydelstadion. Hierbij is het de bedoeling dat ook Cercle Brugge een nieuw, eigen stadionproject ontwikkelt, elders in de stad. Na voltooiing van het nieuwe stadion van Club Brugge zou het Jan Breydelstadion worden afgebroken. Naast de realisatie van het nieuwe voetbalstadion voor circa 40.000 toeschouwers wordt ook een buurtpark rondom het stadion ontwikkeld.
Oefencomplex.
Eind 2016 stelde Club Brugge officieel de plannen van het nieuwe oefencomplex te Westkapelle voor. Op 12 september 2018 maakten Club Brugge en Belfius bekend dat het oefencomplex de naam 'Belfius Basecamp' zou krijgen. Op die dag werd de eerste steen gelegd.
Op 17 juni 2019 werd het nieuwe oefencomplex in gebruik genomen.
De feestelijke opening voor het publiek vond plaats op 11 september 2019.
Erelijst.
Nationaal.
Belgisch landskampioen
Beker van België
Belgische Supercup
Trofee Jules Pappaert
Internationaal.
Europacup I / UEFA Champions League
Europacup II
UEFA Cup / UEFA Europa League
UEFA Europa Conference League
Vriendschappelijk.
Brugse Metten
Kirin Cup
Amsterdam 700 Tournament
Individuele trofeeën.
Verschillende spelers behaalden een trofee toen ze voor de club speelden:
Resultaten.
In Europa.
Club Brugge speelt sinds 1967 in diverse Europese competities. Hieronder staan de competities en in welke seizoenen de club deelnam (inclusief voorrondes):
UEFA Ranking.
Club Brugge stond op 26 augustus 2024 op de 25ste plaats op de UEFA Coëfficiëntenlijst.
Persoonlijkheden.
Voorzitters.
Hieronder volgt een overzicht van de opeenvolgende Clubvoorzitters.
Diversen.
Financiën.
Budget en merk.
Met een jaarlijks budget van ruim 100 miljoen euro, afhankelijk van een deelname al dan niet van de club aan een Europese competitie, blijft Club Brugge – net als het Belgisch voetbal in het algemeen – wat dit betreft een relatief kleine speler in Europa. De club beschikt hiermee in 2019 echter wel over het grootste budget in eerste klasse. Dit budget wordt echter elk jaar verhoogd, voornamelijk dankzij het binnenhalen van tv-rechten – anno 2019 ruim 80 miljoen euro per seizoen voor het gehele Belgische voetbal. Club Brugge behoort op dit vlak tot de best gestelde clubs in België, met een jaarlijkse inkomst van meer dan 8 miljoen euro.
Bovendien draagt het toenemend aantal toeschouwers in het stadion bij aan de financiële gezondheid van de club. Het aantal abonnees is gestegen van 8.000 in 1996 naar 23.000 in 2008, aangetrokken door het succesvolle voetbalspel en de verschillende behaalde prijzen gedurende deze periode. Sinds 2018 werd telkens het maximale aantal van 24.000 abonnees bereikt. Ook de renovatie en uitbreiding van het Jan Breydelstadion in 1998 droegen bij aan de toeschouwerstoename.
In 2006 werd Club Brugge in de Nationale Merkencompetitie verkozen tot populairste merk van het land. Later werd de club ook nog verkozen tot populairste sportmerk. Om het 'merk' Club Brugge verder te versterken, werd in 2011 de hulp ingeroepen van het reclamebureau Saatchi &amp; Saatchi. In 2012 werd Club Brugge in de Nationale Merkencompetitie verkozen tot sympathiekste club van het land en vierde bekendste merk in Vlaanderen.
Shirt- en kledingsponsors.
Club Brugge kende heel wat hoofdsponsors in de loop van zijn geschiedenis. Reeds in 1970 werden de trainingsvesten gesponsord door de Brugse meubelzaak "Galerijen De Jonckheere". De eerste shirtsponsor was Carad, die in 1972 op de spelerstruitjes terechtkwam. Het is immers pas sinds 1972 dat de KBVB toelaat extra-sportieve publiciteit op de truitjes aan te brengen. In 1974 maakte Carad plaats voor 49R Jeans (uitspraak: "fourty-niner"). Vanaf 1979 verscheen St.-Louis Geuze op de truitjes van Club Brugge. Dit biermerk werd in '82 vervangen door een ander bier: Bacchus. Van 1985 tot 1992 was verzekeringsmaatschappij Assubel de hoofdsponsor. Daarna nam de in 1989 opgerichte televisiezender VTM een plaats in op het blauw-zwarte shirt. De zender werd in 1996 afgelost door het Gemeentekrediet. Het Gemeentekrediet werd uiteindelijk overgenomen door Dexia, dat in 2000 voor het eerst hoofdsponsor werd van Club Brugge. In 2012 veranderde Dexia haar naam in Belfius. Na het seizoen 2013-2014 liep het sponsorcontract met Belfius af en werd Proximus de nieuwe shirtsponsor van de club, maar dit enkel op de achterzijde van de shirts. Het volledige seizoen 2014-2015 speelde Club Brugge zonder externe hoofdsponsor op de voorzijde van de truien. Van seizoen 2015-2016 tot 2018-2019 was Daikin hoofdsponsor van de club. Unibet nam het seizoen daarop die plaats in. Sinds 2020-2021 staat Candriam als sponsor op de rug in de plaats van Proximus. Vanaf het seizoen 2023/24 siert Allianz de rug. Het is de eerste rugsponsor die dit doet onder het nummer in plaats van erboven. 
Verder had Club Brugge begin de jaren 1970 aanvankelijk een exclusiviteitscontract voor 5 jaar met sportmerk adidas, en van 1976 tot 1995 met Puma. Vanaf 1995 werd adidas opnieuw de kledingsponsor van de club, om vanaf 2007 weer door Puma vervangen te worden. In de zomer van 2013 ging Club Brugge met Nike in zee. Sinds het seizoen 2017-2018 was Macron de kledingsponsor. In de zomer van 2024 ging Club Brugge in zee met het Britse Castore. 
Poging tot beursgang.
Begin 2021 lanceerde Club het idee om een deel van de aandelen van de club op de beurs te brengen. Dit werd uiteindelijk op de valreep uitgesteld door tegenvallende interesse.
Jeugdopleiding.
De jeugdopleiding van Club Brugge, opgericht als "Kadettenschool" in het begin van de jaren 1950 door voorzitter Emile De Clerck, was nadien bekend als "Club Academy" en sinds 2020 als "Club NXT". Het vooropgestelde doel is elk jaar op zijn minst één jongere door te laten stoten naar de professionele kern.
De vorming is een van de prioriteiten van de club. Zware investeringen werden gedaan om hiervoor een goed opleidingsapparaat te ontwikkelen. Volgens een onderzoek uit 2006 kwam de jeugdopleiding van Club Brugge als een van de beste van het land naar boven.
Op sportief vlak is de vorming van jongeren van groot belang voor Club Brugge, daar de club, net als alle andere Belgische clubs, op financieel vlak niet kan concurreren met de absolute topclubs in Europa voor het binnenhalen van beloftevolle buitenlandse spelers.
De club wil met haar jeugdvormingspolitiek ook haar regionale verankering verstevigen. Een belangrijk deel van de scouting houdt zich bezig met het rekruteren van de beste jonge spelers uit West- en Oost-Vlaanderen vanaf zeer jonge leeftijd. De scouts gaan op zoek naar jonge talentvolle spelers die zich ook goed kunnen integreren in de organisatie, de cultuur en het spelsysteem van Club Brugge. Er wordt eveneens aandacht besteed aan onderwijs voor de jongeren en aan sociale waarden, waarbij een afgevaardigde van de club voortdurend in contact staat met de partnerscholen waar de jongeren van Club Brugge studeren, en soms als bemiddelaar optreedt in geval van eventuele problemen. Jonge spelers die van ver komen krijgen de mogelijkheid in een internaat van de club te verblijven.
Club Brugge heeft geen partnerschapsovereenkomst met 'kleine' clubs uit de regio, maar verkiest met ze allemaal een goeie band te onderhouden om eventuele transfers te vergemakkelijken. De club beschikt over meerdere jongerenploegen in elke leeftijdscategorie, gaande van '-7 jaar' tot '-18 jaar'. Al deze ploegen spelen volgens hetzelfde spelschema, om een continuïteit gedurende de hele vorming te garanderen en een eventuele integratie in de A-kern te vergemakkelijken. De jeugdploegen van Club Brugge spelen allemaal in de nationale kampioenschappen voor jeugdploegen van profclubs. De bekendste namen uit de jeugdschool van de jongste decennia zijn Olivier De Cock, Birger Maertens, Nicolas Lombaerts, Björn Engels, Brandon Mechele, Loïs Openda en Charles De Ketelaere.
De beloftenploeg (-23 jaar) is de laatste groep voor de A-kern. Zij komen sinds het seizoen 2022/23 uit in de Challenger Pro League, de Belgische tweede klasse. Dit project met belofteteams in het profvoetbal moet een betere doorstroom naar de eerste ploeg faciliteren. Ze komen uit in de tweede afdeling onder de naam Club NXT. 
Aanhang.
Supporters.
Reeds van bij haar oprichting kon de club rekenen op een brede, alsmaar groeiende volkse aanhang. In Brugge is de club altijd al de populairste geweest. Terwijl Cercle Brugge een vereniging was die zich eenparig als katholiek profileerde, was Club Brugge, ondanks een duidelijke liberale en niet-confessionele aanwezigheid in het bestuur, op zich veel minder ideologisch en politiek eenduidig en daarom ook neutraler dan Cercle. Clubs bestuur, met voornamelijk liberalen, maar ook socialisten, figuren van het humanistisch verbond en logeleden, viste op de plaatsen van de vijver die door haar eerder doctrinair katholiek ingestelde overbuur niet geprivatiseerd waren. Er waren dan ook grote sociale verschillen binnen de supportersschare, waarbij Club Brugge ook op supporters uit lagere sociale klassen een grote aantrekkingskracht had. Dit is vandaag nog merkbaar aan de grotere concentraties Club Bruggesupporters, met bijhorende kroegen of supporterslokalen, in van oudsher volkse (arbeiders)wijken zoals Sint-Gillis of Sint-Jozef, in het noorden van de stad. Latere successen, zoals titels, bekers en Europese gloriemomenten, deden de populariteit nog toenemen. Club Brugge kreeg gestaag ook meer aantrekkingskracht op supporters buiten Brugge en zelfs West-Vlaanderen. Vandaag is de club, afgaande op het gemiddeld aantal toeschouwers per thuiswedstrijd en het aantal geregistreerde supporters (ruim 70.000), de populairste van het land.
In 1966 was Club Brugge de eerste ploeg in België met een spionkop. Het nummer 12 wordt bij de club niet toegekend aan een speler, als eerbetoon aan het publiek, vaak ook "de twaalfde man" genoemd. Club Bruggesupporters hebben tevens de bijnaam "(Club)zotten" of "boeren".
De vzw "Supportersfederatie Club Brugge K.V.", opgericht in 1967, is door Club Brugge erkend als officiële spreekbuis. Ze vertegenwoordigt meer dan 10.000 supporters van ruim 60 erkende supportersclubs uit heel Vlaanderen. Een verkozen bestuur moet de werking in goede banen leiden. De hoofdbezigheid van de federatie is het organiseren van busreizen en supportersavonden, maar er zijn ook tal van andere initiatieven, zoals de fandag en een kerstmarkt.
In 1998 werd "Blue Army" opgericht door enkele supporters, die nostalgisch terugkeken op de kolkende ambiance in het stadion tijdens de jaren 1970 en '80. De ambiance had de club in België en zelfs in Europa een beruchte reputatie opgeleverd; men zei weleens dat het er kon "spoken". Toen in 1993 vrijwel alle staanplaatsen vervangen werden door zitjes, kreeg de sfeer in het stadion daar wat onder te lijden. Blue Army had als doel hier iets aan te doen. Om daarin te slagen werden diverse instrumenten gehanteerd. Zo was er het Blue Army-fanzine, dat zich richtte tot de supporters, en werden voor de wedstrijden regelmatig cantussen georganiseerd. Tevens hield Blue Army zich bezig met het organiseren van tifo's en vlaggenacties. Elk jaar werd ook de Blue Army-trofee uitgereikt voor de "beste speler van het seizoen", gekozen door leden van Blue Army. Deze prijs werd al sinds 1999 uitgereikt. Blue Army, dat bestond uit een team van een tiental supporters, dat met de steun van vele honderden leden de sfeeracties op touw kon zetten, besloot in 2018 om na twee decennia te stoppen op een hoogtepunt.
Eveneens in 2018, op 10 mei, datum waarop Club Brugge 40 jaar voorheen de finale van de Europacup I speelde, kondigde de nieuwe sfeervereniging "The Blues of F.C. Bruges" aan Blue Army te zullen opvolgen en de gekende sfeeracties in het Jan Breydelstadion te blijven organiseren.
Club Brugge kent vandaag de dag twee zogenaamde ultras-groepen, met name de "North Fanatics" en "VAK 313". Deze bevinden zich op thuismatchen respectievelijk in de noord- en oosttribune, op uitmatchen staan beide naast elkaar en werken ze samen.
Clublied.
In 1974 bracht de Brugse zanger en cabaretier Willy Lustenhouwer een lp uit met liederen van Club Brugge. Een van de nummers was "Blauw en zwart forever", gecomponeerd door Roger Danneels en door Lustenhouwer van tekst voorzien. Uiteindelijk werd dit het officiële clublied. Het wordt gezongen in het Brugs.
Mascotte.
De mascotte van Club Brugge is een beer. Die verwijst naar het "Beertje van de loge", een symbool van de stad Brugge. Aan het Beertje van de loge kleeft een aloude legende, namelijk de legende van de Brugse Beer.
Sinds eind 2000 lopen bij de thuiswedstrijden twee mascotteberen langs het terrein. Het getrouwde koppel Isabelle De Ruyck en Benedikt Bethuyne nemen sindsdien de gedaante aan van Belle en Béné, die oorspronkelijk in het leven geroepen waren door toenmalig Club directeur Antoine Vanhove. In 2010 kwam daar een derde beertje bij, Bibi, het zogenaamde kindje van de twee oudere beren. Bibi werd in het leven geroepen als mascotte van de Club Kids.
Sociale projecten.
"Club Brugge Foundation".
Met het initiatief "Club Brugge Foundation" (voorheen "Allemoale Thope", Brugs voor "allemaal samen") wil de club sinds 2007 zijn maatschappelijke verantwoordelijkheid opnemen in de gemeenschap, zowel lokaal, nationaal als grensoverschrijdend. Deze verantwoordelijkheid voert ze uit door – met de kracht van Club Brugge – jaarlijks projecten te realiseren die bijdragen tot de integratie, ontwikkeling, ontplooiing en levenssituatie van bepaalde doelgroepen. Deze sociale visie is zo stevig in de Clubwerking verankerd dat dit, naast de sportieve en economische doelstellingen, sinds juli 2009 is opgenomen in de statuten van de vzw Club Brugge. Met zijn uitgebreide community-werking is het een van de toonaangevende clubs in België op sociaal vlak.
Tijdens de voorbereidingen van het seizoen 2014-2015 speelde de A-kern met het logo van de Club Brugge Foundation op de truien, omdat er nog geen nieuwe hoofdsponsor werd gevonden nadat Belfius besliste het contract te beëindigen na seizoen 2013-2014. Toen het seizoen begon, en er nog steeds geen nieuwe hoofdsponsor gevonden werd, bleef de A-kern met "Club Brugge Foundation" op de truien spelen, al werd af en toe ook gespeeld met het logo van andere (sociale) projecten.
De werking van Club Brugge Foundation viel al meermaals in de prijzen. Zo ontving ze in de seizoenen 2014-'15, 2015-'16, 2017-'18 en 2020-'21 de "Pro League Football &amp; Community Award" (vroeger genaamd de "Pro League+ Club Gold Award )", een erkenning voor de beste mvo-werking in het Belgisch voetbal. In het seizoen 2019-'20 ontving Club Brugge Foundation twee internationale prijzen voor het project met het project 'De Beer en zijn Sjaal', namelijk de "More than Football Award" van het European for Football Development Network en de "Professional Club - Community Award" van de International Sports Awards.
"d'Oude Garde".
Onder impuls van voorzitter Michel D'Hooghe werd in 2003 de "Vereniging van Oud Spelers" van Club Brugge KV in het leven geroepen.
De bedoeling hiervan was in eerste instantie de vroegere spelers van Blauw-Zwart jaarlijks te herenigen rond de feesttafel, om op die manier de band met het verleden te verstevigen. Maar ook en vooral wilde Club Brugge zijn helden van vroeger blijven betrekken bij de evolutie van de club, aangezien ieder van hen een rol van betekenis heeft gespeeld in de historiek van Blauw-Zwart, en er op die manier voor te zorgen dat deze oud-spelers een "ambassadeursrol" kunnen vervullen voor Club Brugge.
Het criterium dat werd vastgelegd om tot deze selecte groep te kunnen toetreden is: ten minste 2 seizoenen tot de A-kern hebben behoord, of minstens 20 wedstrijden in het fanionelftal hebben gespeeld.
Rivaliteit.
Als een van de drie traditionele Belgische topclubs heeft Club Brugge in de loop der jaren veel rivaliteit ondervonden van andere Belgische clubs.
RSC Anderlecht.
RSC Anderlecht wordt algemeen beschouwd als de grootste rivaal van Club. Het is de afgelopen decennia een traditie geworden dat beide ploegen regelmatig om de titel strijden. De onderlinge duels in het Jan Breydelstadion en het Constant Vanden Stockstadion zijn nagenoeg altijd uitverkocht en worden ook steeds als risicowedstrijden beschouwd.
Cercle Brugge.
De meeste supporters van Cercle zien de wedstrijden tegen de stadsgenoten van Club Brugge als de belangrijkste van het seizoen. De derby's tussen Club en Cercle trekken jaarlijks ook heel wat toeschouwers naar het Jan Breydelstadion. De winnaar van de derby mag zich ploeg van 't stad noemen.
AA Gent.
Ook AA Gent kan een aanzienlijke rivaal van Club Brugge genoemd worden. Die grote rivaliteit tussen de beide Vlaamse clubs begon toen Club Brugge in het seizoen 1970-1971 het lot van Gent definitief bezegelde en deze laatste zo naar de tweede klasse moest zakken. Club daarentegen boekte in de jaren daarop grote successen, waardoor Gent een aantal van z'n supporters aan Club Brugge verloren zag. Sindsdien wordt de ploeg uit Brugge door veel overgebleven of teruggekeerde supporters van AA Gent als dé concurrent beschouwd. Een wedstrijd tussen beide clubs wordt 'de slag om Vlaanderen' genoemd.
R. Antwerp FC.
Sinds de terugkeer van Royal Antwerp naar de hoogste voetbalafdeling, waait de rivaliteit tussen de oudste clubs in Vlaanderen en België terug op. Een confrontatie tussen beide wordt vaak niet enkel op het veld uitgevochten, maar ook ernaast. Op deze als risicowedstrijden bestempelde matchen, viert het hooliganisme in België vaak hoogtij. Vechtpartijen onder elkaar en tegen ordediensten, alsook vernielingen zijn niet vreemd aan deze wedstrijden.
Transfers.
Top 10 inkomende transfers.
Hoogste bedragen die Club Brugge ooit betaald heeft voor een speler.
Top 10 uitgaande transfers.
Hoogste bedragen die Club Brugge ooit gekregen heeft voor een speler.
Damesploeg.
In het seizoen 2010/11 startte Club Brugge met een damesploeg met het oog op hervormingen in het damesvoetbal. De A-ploeg en het beloftenteam van KSV Jabbeke, uit de Eerste klasse van het damesvoetbal, voetbalde sinds dat seizoen onder de vlag en kleuren van Club Brugge binnen het nieuw opgerichte "Club Brugge Dames" en kreeg stamnummer 9556. In 2011 werd de damesclub helemaal geïntegreerd in de vereniging Club Brugge. Men speelde voortaan verder onder stamnummer 3 en het afzonderlijk stamnummer 9556 werd weer geschrapt. In 2012 trad Club Brugge Dames aan in de eerste editie van de Belgisch-Nederlandse Women's BeNe League.
In 2015, wanneer ook de Women's BeNe League werd opgeheven, zette Club Brugge zijn A-ploeg van de dames stop om volop in te zetten op de opleiding van jonge speelsters en de uitbouw van het B-team, met als bedoeling om op termijn met een nieuwe A-ploeg naar de hoogste klasse te promoveren. Deze doelstelling werd uiteindelijk in 2018 bereikt, toen Club Brugge kampioen werd in de tweede klasse van het Belgische vrouwenvoetbal. In het seizoen 2019/20 treedt de damesploeg, onder leiding van coach Leo Van der Elst, aan in de Super League.
In april 2020 kreeg de damesploeg van Club Brugge een nieuwe naam: "Club YLA", vernoemd naar Yvonne Lahousse, een fanatiek en binnen supporterskringen bekend aanhangster van Club Brugge. Zij stond in de jaren 1960 mee aan de wieg van de Brugse spionkop - de eerste in België - en werd er de sterke vrouw van onder haar bijnaam "Vonne van de Spionkop".

</doc>
<doc id="38214" url="https://nl.wikipedia.org/wiki?curid=38214" title="Das (dier)">
Das (dier)

De (Europese) das ("Meles meles") is een roofdier behorend tot de familie van de marterachtigen (Mustelidae). De wetenschappelijke naam van de soort werd als "Ursus meles" in 1758 gepubliceerd door Carl Linnaeus in de tiende editie van "Systema naturae". De das is een van de vier soorten uit het geslacht "Meles". Hij verblijft overdag in een netwerk van ondergrondse tunnels, dat een burcht wordt genoemd. Burchten worden van generatie op generatie gebruikt en kunnen eeuwenoud zijn. De das is een nachtdier en schuifelt met zijn neus aan de grond in zijn territorium rond, op zoek naar langzaam bewegende prooien en plantaardig voedsel. Hij is daarmee een opportunistische alleseter en geen typisch roofdier, omdat hij niet actief op prooien jaagt.
Kenmerken.
De das heeft een opvallende vachttekening: de dekharen op de rug zijn wit aan de basis, gevolgd door een zwarte band en wit aan de punt. De bovenzijde van het dier lijkt daarmee grijs van kleur. De onderzijde en poten zijn zwart met op de buik vaak bruine haren. De kop, oorpluimen en de punt van de staart zijn wit. Op de kop lopen twee brede zwarte strepen, van de snuit via de ogen naar de oren en het achterhoofd. Albinistische (albino's), melanistische (geheel zwarte) en erythristische (rossige) dieren komen in sommige gebieden algemeen voor.
De das is aangepast aan het leven in de gangen van de burcht. Hij heeft een wigvormig lichaam, met een vrij kleine kop en een lange snuit. Ook heeft hij korte, stevige poten en een korte staart.
Mannetjes zijn iets groter dan vrouwtjes. Mannetjes hebben een kop-romplengte van 68,6 tot 80,3 centimeter en een staartlengte van 12,7 tot 17,8 centimeter. Vrouwtjes hebben een kop-romplengte van 67,3 tot 78,7 centimeter en een staartlengte van 11,4 tot 19 centimeter. Het verschil tussen vrouwtjes- en mannetjes dassen is vrijwel niet te zien. Dassen hebben een schouderhoogte van ongeveer 30 centimeter. Het lichaamsgewicht verschilt per regio, geslacht en jaargetijde. In de wintermaanden zijn ze meestal zwaarder dan in de lente (dassen houden geen winterslaap, maar zijn minder actief) en in noordelijke gebieden zijn de dieren zwaarder dan in zuidelijke gebieden. Hun gewicht varieert: vrouwtjes wegen 7 tot 14 kg en mannetjes 9 tot 17 kg.
Voedsel.
Dassen zijn alleseters. Ze zijn slechte jagers en eten wat ze direct voor de neus tegenkomen. Door hun luidruchtige manier van foerageren ontsnapt vrijwel alles wat alert is. Ze eten daarom voornamelijk regenwormen, die ze 's nachts in weilanden en open gebieden opsporen. Verder eten ze bosvruchten, gevallen fruit, noten, eikels, knollen, maïs, koren, paddenstoelen, knaagdieren, slakken, kevers, hommel- en wespenbroed, en eieren van grondbroeders zoals eenden of weidevogels. In bermen, weilanden en graslanden wroet de das naar kevers en insectenlarven, wanneer die gedurende een paar weken in het voor- en najaar onder het gras zitten.
Burcht.
Burchten gaan soms generaties lang mee en worden continu uitgebreid. Sommige burchten zijn zelfs al enkele honderden jaren in gebruik. Ze worden over het algemeen gegraven tussen struiken en in heggen en houtwallen. De burcht heeft drie tot tien ingangen, die één tot tien meter van elkaar verwijderd kunnen liggen. Bij uitzondering kunnen de ingangen zelfs honderd meter van elkaar af liggen. Voor de ingangen liggen hopen aarde en oud nestmateriaal.
De gangen zijn gemiddeld zo'n tien tot twintig meter lang en hebben een diameter van minstens dertig centimeter. Ze leiden naar verscheidene kamers. Kamers worden bekleed met plantaardig materiaal, zoals varens, bladeren en droog gras. Het nestmateriaal wordt tussen de kin en de voorpoten geklemd achterwaarts de gangen ingebracht. Buiten de burcht liggen vaste latrines: ondiepe, onbedekte putten waar de uitwerpselen worden achtergelaten. Deze latrines liggen soms vlak bij de ingangen, maar de meeste liggen aan de territoriumgrenzen, en markeren zo het territorium.
Overdag blijven de dieren meestal in hun burcht. In de zomermaanden zijn ze soms actief voor zonsondergang, maar meestal blijven ze tot na zonsondergang in hun hol. In de wintermaanden, van november tot februari, komen ze minder vaak naar buiten. Dassen houden geen winterslaap, wel winterrust, hetgeen inhoudt dat ze minder actief zijn. In de herfst kunnen dassen tot wel tien uur van hun burcht wegblijven. Ze leggen dan een wintervoorraad aan.
Een territorium is meestal zo'n dertig tot vijftig hectare groot. Voedselgronden overlappen vaak met die van nabijgelegen groepen. Binnen een hectare leven meestal vijf tot acht volwassen dieren, hoewel het aantal varieert van twee tot vijfentwintig, met hun jongen, die één burcht delen. Een groep bestaat meestal uit meer vrouwtjes dan mannetjes. De dieren zijn niet monogaam en het komt vaak voor dat meer dan één dier binnen de groep jongen krijgt. Meestal delen twee tot drie dieren één nestkamer. Ze gebruiken zelden langer dan een paar dagen dezelfde kamer als slaapplaats. De dieren verzorgen elkaars vacht. Zij produceren een grote verscheidenheid aan geluiden.
Vossen nemen soms hun intrek in dassenburchten. In oudere literatuur wordt vermeld dat vossen de dassen daartoe opzettelijk verstoren door ze lastig te vallen en door de ingang met hun urine en drek te bezoedelen.
Gedrag en voortplanting.
Dassen leven in groepjes die clans genoemd worden. Een clan telt een zestal dassen, soms meer. Dassen vlooien elkaar, wat de groepsband versterkt. Hoewel de das het hele jaar door kan paren, gebeurt dit hoofdzakelijk in de periode van februari tot mei. De paring duurt een kwartier tot een uur en de draagtijd duurt vijf weken. Dassen hebben een zogenaamde uitgestelde draagtijd; de vrucht ontwikkelt zich daardoor pas vanaf eind november.
In februari worden de meeste jongen geboren. Per worp krijgt een dassenvrouwtje één tot vijf jongen. De jongen zijn blind en roze, met een dunne grijze vacht. Na vijf weken gaan de ogen open en na vier tot zes weken komt het melkgebit door. Als de dassen twaalf weken oud zijn, hebben ze hun volwassen gebit. Na acht weken verlaten de jongen voor het eerst de burcht. De zoogtijd duurt minstens twaalf weken, maar bij voedselgebrek kan de zoogtijd tot zes maanden duren. Nadat de jongen zijn gespeend, leven ze de eerste paar dagen van half verteerd voedsel dat door de moeder wordt uitgebraakt.
Mannetjes zijn na negen tot achttien maanden geslachtsrijp, vrouwtjes na twaalf tot vierentwintig maanden. Meestal blijven dieren hun hele leven bij dezelfde burcht, maar het komt geregeld voor dat dieren op een gegeven moment de burcht verlaten om zich aan te sluiten bij een andere. Het zijn vaker mannetjes dan vrouwtjes die de burcht verlaten. De dieren sluiten zich soms aan bij naburige groepen, maar ze kunnen zich ook enkele kilometers verderop vestigen.
Dassen worden in het wild maximaal veertien jaar, in gevangenschap tot zestien jaar. De gemiddelde leeftijd van dassen in Nederland is echter maar vijf jaar, omdat elk jaar circa een vijfde van de populatie sneuvelt in het verkeer.
Verspreiding en leefgebied.
De Europese das komt samen met de verwante soorten "Meles canescens", de Aziatische ("Meles leucurus") en Japanse das ("Meles anakuma") voor in het grootste gedeelte van Europa en Noord-, Centraal- en Oost-Azië. De zuidgrens van het verspreidingsgebied loopt van Zuid-Europa door Klein-Azië, Palestina, Iran, Tibet en China tot in Japan. De noordgrens loopt tot aan de poolcirkel.
De das komt voornamelijk voor in glooiend landschap, bestaande uit loofbossen, afgewisseld met grasvelden. Ze kunnen zelfs in grote tuinen worden aangetroffen (bijvoorbeeld in Engeland). In bergen komen ze voor tot de boomgrens. Een groep dassen noemt men een kolonie.
Nederland.
Een landelijk verspreidingsonderzoek naar geschikte leefgebieden, de bezetting daarvan en de continuïteit in de bezetting werd gedaan in 2000-2001, alsmede een tussentijdse evaluatie van het dassenbeheersbeleid van het ministerie van Landbouw, Natuurbeheer en Voedselkwaliteit (LNV). Ook werd de verdwijning en verstoring van dassenburchten onderzocht. De uitkomsten van het onderzoek werden vergeleken met eerdere verspreidings- en burchtonderzoeken. Het onderzoek gebeurde in het veld: er werd per 1 km² (kilometerhok) gekeken of er een das in een gebied voorkwam door sporen van bewoning in en rond dassenburchten te zoeken.
Uit dit onderzoek bleek dat de meeste dassen voorkomen in het zuiden en midden van het land, met uitbreiding naar het noorden en oosten. Ook het aantal geschikte gebieden waar dassen voorkomen, bleek toegenomen met een stijging van 29% in vergelijking met 1995. Het aantal kernpopulaties en splinterpopulaties nam toe, het aantal verspreide vestigingen nam af. Ook nam de gemiddelde afstand tussen kernpopulaties af: van 28 km in 1980 naar 21 km in 2001, een indicatie dat de versnippering afnam. De continuïteit van de verspreiding (welke kilometerhokken continu bezet zijn door dassen) nam eveneens toe. De meeste kilometerhokken waren meer dan eens bezet, maar niet continu.
De drie grootste populaties bevonden zich op de Veluwe, Zuid-Limburg en de Maasvallei. Deze populaties bevatten gezamenlijk zo'n 84% van alle dassen in Nederland, en kenden een gezamenlijke groei in de verspreiding van 36% (tussen 1995 en 2001). De groei was het grootst in de Maasvallei.
In Friesland en het Rijk van Nijmegen/Land van Maas en Waal was de groei het grootst (respectievelijk 36% en 27%). In Zuid-Limburg groeide de verspreiding minder hard (18%), en in het Reestdal, op de Veluwe en in de Achterhoek was er nauwelijks sprake van groei. In de Achterhoek werd de groei voornamelijk veroorzaakt door uitzettingen.
Er werden 210 dassen in Nederland uitgezet in de periode 1987-2001 op 26 locaties in zeven provincies. Bijna een derde van de dassen is na uitzetting dood teruggemeld. Vier procent van de landelijke verspreiding in 2001 werd veroorzaakt door deze uitzettingen. Er zijn 202 burchtlocaties verdwenen tussen 1995 en 2001, waarvan 39 bewoonde. Er bleken bovendien 94 burchten vernietigd, een daling van 39% in vergelijking met vijf jaar daarvoor.
België.
Vlaanderen.
In Vlaanderen komt de das voor in Zuid-Limburg, meer bepaald in Haspengouw en de Voerstreek, en in het Vlaams-Brabantse Meerdaalbos. Enkel daar zijn namelijk permanent bewoonde burchten aangetroffen. Er zijn echter aanwijzingen dat de das zich geleidelijk aan ook verspreidt - te weten richting Antwerpen en verder in Vlaams-Brabant - daar er dassen zijn omgekomen in het verkeer. In West-Vlaanderen is er één dassenburcht bekend, meer specifiek in de regio Brugge.
Wallonië.
In Wallonië komt de das vrij regelmatig voor, voornamelijk in de gebieden met een mengeling van bos en weilanden, zoals het zuiden van de provincies Namen en Luik en de provincie Luxemburg, waar ze vaak ongestoord kunnen leven.
Bedreiging en bescherming.
Nederland.
De das staat niet meer op de Nederlandse Rode Lijst voor zoogdieren. De soort is dus niet meer bedreigd. In het verleden was dat wel het geval, maar de situatie is verbeterd. Wel geniet het dier in Nederland nog de grootst mogelijke bescherming in de Wet natuurbescherming.
Das &amp; Boom.
De vereniging Das &amp; Boom werd in 1981 opgericht. Op haar initiatief heeft de rijksoverheid een beschermingsplan opgesteld om de das voor uitsterven te behoeden. De werkzaamheden van de vereniging hebben er mede toe geleid, dat het dassenbestand, van 1200 dieren in 1980, is gegroeid tot zo'n 6000 in 2017.
Om het dreigende uitsterven van de das in Nederland te voorkomen, is allereerst gewerkt aan het verlagen van de verkeerssterfte onder dassen. Er werd een slachtofferregistratie opgezet waarna adviezen konden worden gegeven aan instanties om op kwetsbare plekken tunnels en rasters aan te leggen. Daarnaast is de planologische bescherming van de das verbeterd: op veel plekken is het leefgebied nu veiliggesteld. Verder heeft het opvangcentrum van Das &amp; Boom een belangrijke rol gespeeld: Honderden dassen, die door de jaren heen opgevangen werden, zijn uitgezet op wel overwogen plekken. Bijvoorbeeld op plaatsen waar de das verdwenen was door jacht of stroperij en in gebieden waar de populatie vers bloed nodig had. Zo kon het versnipperde dassenbestand in Nederland op steeds meer plaatsen groeien tot een levensvatbare, gezonde populatie.
Na 2006 werden de activiteiten van de vereniging voortgezet door de stichting Das &amp; Boom. Deze stichting geeft adviezen over dassen in de breedste zin van het woord. Er wordt gevraagd en ongevraagd advies gegeven aan overheden, organisaties en particulieren. De dassenopvang bleef bestaan.

</doc>
<doc id="38215" url="https://nl.wikipedia.org/wiki?curid=38215" title="Royal Antwerp FC">
Royal Antwerp FC

Royal Antwerp Football Club (afgekort "RAFC"), of kortweg Antwerp, is de oudste Belgische professionele voetbalclub en is gevestigd in Deurne, Antwerpen. De clubkleuren waren oorspronkelijk geel en zwart. Via een tussenstap naar zalmroze is het nu naar analogie met de stadskleuren, rood en wit. Antwerp werd opgericht in 1880 als de "Antwerp Cricket Club". Bij het toekennen van de stamnummers in 1926 was Antwerp de oudste nog bestaande club van België na het verdwijnen van Brussels Football Club. Daardoor is Antwerp bij de Koninklijke Belgische Voetbalbond aangesloten met stamnummer 1.
De club speelt sinds 1923 in het Bosuilstadion (met een praktische capaciteit van 16.144 plaatsen). Sinds 1993 is Antwerp de laatste Belgische voetbalclub die een Europese bekerfinale betwistte. Sinds 2016 is Royal Antwerp FC, als oudste voetbalclub van België, lid van de Club of Pioneers.
Geschiedenis.
Ontstaan en eerste seizoenen.
In navolging van Brussels Cricket Club (opgericht in 1875), ontstond omstreeks 1880 in Antwerpen de Antwerp Cricket Club. Verschillende sporten werden onderling beoefend, af en toe afgewisseld met een echte match tegen één of andere Britse scheepsbemanning. Naargelang de seizoenen veranderde ook de sportbeoefening. Zo waren cricket en tennis zomersporten, terwijl rugby en voetbal overwegend in de winter beoefend werden. Voetbal kreeg overigens pas in 1887 definitief voet aan wal.
In 1889 ontstond er met Brussels Football Club (een onderafdeling van de Brussels Cricket Club) een tweede Belgische voetbalclub, spoedig uitgedaagd door Antwerp Football Club, de benaming waaronder de pers de esbattementen van "de voetballende leden van Antwerp Cricket Club" intussen beschreef.
De oude Antwerp Cricket Club werd op 8 mei 1892 ontbonden, maar werd amper drie dagen later, op 11 mei, alweer heropgericht. Antwerp Football Club ondervond echter weinig hinder van deze crisis bij Antwerp Cricket Club, want de voetbalploeg beschikte toen reeds over een apart bestuur met het oog op de organisatie van verre, dure verplaatsingen (zoals bvb. de wedstrijd op 30 maart 1890 te Breda tegen VV Concordia).
Met de komst van "Brugsche FC" (1891), "Racing FC" (1891), "FC Liégeois" (1892) en "Brussels FA Club" (1892) was de Belgische voetbaltrein definitief vertrokken en al in november 1892 startte Antwerp FC gesprekken met Brussels FC die uiteindelijk op 4 augustus 1895 zouden leiden tot de oprichting van de UBSSA, de Belgische sportbond en latere Voetbalbond.
Het eerste speelveld van Antwerp FC bevond zich op het Wilrycksche Plein, zo’n 300 meter van het Kruishof. Een uitgestrekte vlakte die vaak als militair oefenveld werd gebruikt en daardoor ook gekend stond als "Plaine des Manœuvres".
Na het primitieve gedoe op het Wilrycksche Plein verhuisde Antwerp FC in december 1893 naar een goed genivelleerd terrein, gelegen aan de Transvaalstraat in de wijk Zurenborg. Om de kosten te drukken voor het in orde brengen van het terrein, werd in maart 1894 besloten tot een samenwerkingsakkoord tussen Antwerp Football Club, Antwerp Cricket Club en Antwerp Tennis Club (opgericht in 1886).
De drie clubs traden gezamenlijk naar buiten als Antwerp Cricket, Football and Lawn-Tennis Club en deelden tijdens het seizoen 1894-1895 dezelfde terreinen. Op het einde van dat seizoen verdween het cricket echter uit Antwerpen bij gebrek aan belangstelling.
Door de oprukkende bebouwing in de wijk Zurenborg, diende Antwerp Football Club (terug afzonderlijk) in november 1895 een paar honderd meter te verhuizen naar een terrein naast de Velodroom van Zurenborg. Op die locatie speelde de club ook haar thuiswedstrijden in het eerste kampioenschap (1895/96). Antwerp FC ging daarin van start als grote favoriet, maar moest de titel onverwacht aan FC Liégeois laten. Overigens speelde Antwerp toen nog in geel-zwart, om dan later, via zalmroze, naar rood-wit over te stappen.
In november 1897 verhuisde de club opnieuw, dit keer naar het middenplein van de Velodroom van Zurenborg.
Ook de volgende jaren kon Antwerp helemaal niet meestrijden voor de titel, en stelde het sportief teleur, tot het seizoen 1899/1900. Dat seizoen eindigde de club in de Afdeling Brabant, Antwerpen, Limburg en Luik op een gedeelde eerste plaats met Racing Club de Bruxelles. Een testwedstrijd in Leuven moest beslissen wie FC Brugeois (winnaar van de Afdeling Oost- en West-Vlaanderen) mocht bekampen in de testmatchen voor de landstitel. Antwerp verloor evenwel van Racing Club de Bruxelles met 1-0 na een own goal.
Jaren 1900-'10: Begin van rivaliteit met Beerschot.
In mei 1900 kende het voetbal in Antwerpen een groot conflict. Een groot deel van de spelers van Antwerp trok naar het pas opgerichte Beerschot AC. Dat Beerschot zou de volgende twee seizoenen ook telkens op een tweede plaats stranden. Antwerp daarentegen, ging in 1900/01 vrijwillig in de Eerste Afdeling (toen de Tweede Klasse) spelen, om te herstellen van het verdwijnen van zoveel spelers. Na één seizoen keerde Antwerp terug, maar kon er jarenlang geen rol van betekenis spelen. In 1903 ging de ploeg spelen op een terrein aan de Kruisstraat; vijf jaar later verhuisden ze naar de Broodstraat, waar ze voor het eerst eigenaar werden.
Na de Eerste Wereldoorlog kenden de Antwerpse clubs geleidelijk aan meer succes. Het was echter concurrent Beerschot dat in 1922 als eerste club uit de stad met een landstitel ging lopen. Antwerp FC eindigde dat jaar als derde, op amper twee puntjes. Ondertussen had Antwerp in 1920 de koninklijke titel gekregen en heette sindsdien Royal Antwerp FC. Een match tussen Royal Antwerp FC en Beerschot, een echte stadsderby, beslist over de zogenaamde titel "Ploeg van 't Stad". Dit is een louter symbolische titel, maar is voor beide ploegen zeer ernstig en een echte erezaak. Ook zijn dit steeds risicomatchen, waar er extra beveiliging wordt ingezet, aangezien het in het verleden dikwijls tot rellen is gekomen tussen beide supportersgroepen.
Jaren 1920-'30: Eerste twee titels en verhuis naar de Bosuil.
Antwerp keek opnieuw uit naar nieuwe terreinen. Men had een groot (30 ha) en open terrein op het oog in Deurne, nabij de lusttuin Bosschuil. Er ontstond onenigheid binnen de club. Een groep binnen het bestuur, met onder meer voorzitter Henri Elebaers en Alfred Verdyck, haalden met één stem de meerderheid voor hun plan om enkel de 8 hectare op te kopen die nodig was voor de uitbouw van de nieuwe infrastructuur. Anderen en geldschieters daarentegen hadden het volledige terrein willen kopen, en zouden de overige oppervlakte gebruiken voor andere winstgevende projecten. Dit was echter in strijd met de regels van de Voetbalbond, die geen commerciële activiteiten toestond. Het Bosuilstadion werd ingewijd op 1 november 1923 met een wedstrijd tussen België en Engeland, die 40.000 toeschouwers aantrok.
Ondanks dit nieuwe grote stadion kende Antwerp nog problemen. Stadsrivaal Beerschot bleef de betere club in Antwerpen en pakte nog enkele landstitels in de jaren twintig. Ook op extra-sportief gebied bleven de conflicten in de club voortduren. De investeerders en eigenaars wilden professioneel worden, gebaseerd op het Engels model. Professionalisme was in die tijd echter nog niet toegelaten door de Voetbalbond, en het bestuur verkoos dan ook amateur te blijven. De eigenaars van de officiële naam en het Bosuilstadion weigerden nog de toegang tot het stadion. Met een jonge ploeg, en met de naam L'Antwerp, speelde men zo het seizoen 1928/29. De thuiswedstrijden werd afgewerkt op de naburige terreinen van Beerschot AC en van Berchem Sport. Toch wist Antwerp met deze ploeg in 1929 zijn allereerste landstitel binnen te halen. Antwerp was samen met Beerschot op een eerste plaats geëindigd. Een testwedstrijd op het terrein van Racing Mechelen moest over de titel beslissen; Antwerp won met 2-0. De partijen binnen de club verzoenden zich opnieuw, en men ging weer als Royal Antwerp FC in het eigen Bosuilstadion spelen.
Antwerp kon in 1930 bijna zijn titel verlengen, maar strandde als tweede op één puntje van kampioen RCS Brugeois. Het jaar nadien, in 1930/31, was het echter opnieuw raak, en haalde Antwerp zijn tweede landstitel binnen. Het jaar nadien strandde men opnieuw als tweede op slechts één puntje, ditmaal van kampioen en provinciegenoot Liersche SK.
Antwerp bleef meestrijden in de top tijdens de jaren dertig. Halverwege de jaren 30 ontstond een nieuw conflict in de club. In 1934 was de Hongaarse trainer Ignace Molnar binnengehaald. Onder die trainer was het seizoen 1935/36 slecht van start gegaan, maar de terugronde was voor Antwerp een erg sterke periode. Die werd al ingezet met een 7-1 zege tegen de uittredende kampioen Union Sint-Gillis. Antwerp zou uiteindelijk het seizoen afsluiten met 99 gescoorde doelpunten in 26 wedstrijden; dit waren er 37 meer dan kampioen Daring Club de Bruxelles. Toch werd Molnar door het bestuur ontslagen.
Jaren 1940-'50: 3e en 4e titel en de eerste bekerwinst.
Er ontstond onenigheid tussen de spelers en het bestuur. Het volgende seizoen slaagde de ploeg er niet in aan te knopen met de sterke prestaties van het vorige seizoen, en werd een modale middenmoter. Na een 7-1-verlies bij Standard Club Liège, werden verschillende pro-Molnar spelers van opzettelijk slecht spelen beschuldigd, en geschorst door het bestuur. Ze verlieten de club, en richtten "Antwerp Boys" op, waar ook andere voormalige en actieve Antwerpspelers naartoe trokken. Die nieuwe club sloot zich aan bij de Vlaamse Voetbalbond, een met de KBVB concurrerende bond. Die ploeg zou er enkele malen kampioen worden.
De eerste jaren van de Tweede Wereldoorlog werd geen competitie gespeeld, of werden provinciale kampioenschappen gespeeld met een irreguliere nationale eindronde. Vanaf 1941 werden de normale competities hervat. Antwerp bleef een van de betere clubs, en slaagde er zo in 1943/44 in zijn derde landstitel te pakken. Het volgende seizoen werd door de gevechten tijdens de bevrijding niet gespeeld. Het eerste seizoen na de oorlog (1945/46) kon Antwerp weliswaar zijn titel niet verlengen; het eindigde tweede na RFC Malinois. Tegen de jaren 50 was Antwerp weer een middenmoter geworden.
In 1955 slaagde de club er echter opnieuw in een prijs te pakken. Antwerp won bij zijn 75-jarig bestaan zijn eerste Beker van België, na een 4-0 winst tegen Waterschei SV Thor. In het volgende competitieseizoen 1955/56 wist men ook nog eens tweede te worden. Antwerp streed opnieuw mee aan de top. In 1957 pakte Antwerp zo zijn vierde landstitel, met 6 punten voorsprong op het in die tijd erg succesvolle RSC Anderlecht. Het jaar nadien wist Antwerp bijna zijn titel te verlengen. Antwerp eindigde met evenveel punten als Standard Club Liégeois. Bij gelijke punten was het in die tijd echter de ploeg met de minste nederlagen die eerste werd. Standard had slechts vier wedstrijden verloren, Antwerp vijf. Zo greep Antwerp in 1958 net naast de titel. Antwerp speelde dat jaar wel voor het eerst Europees. In de Europacup trof men Europese topclub Real Madrid. Na een 1-2 nederlaag thuis voor 55.000 toeschouwers, ging Antwerp ook in Madrid met 6-0 onderuit.
Jaren 1960: Magere jaren en de eerste degradatie.
Antwerp eindigde nog een paar maal bovenaan in het begin van de jaren 60, maar moest in 1964/65 plots vechten tegen degradatie. Uiteindelijk eindigde Antwerp met twee punten voor de twee degraderende ploegen. Antwerp redde zich na onder meer een 1-0 zege tegen uiteindelijke degradant KFC Diest op de voorlaatste speeldag. Antwerp bleef echter wisselvallig. Uiteindelijk eindigde Antwerp in 1968 als voorlaatste. Voor het eerst in zijn geschiedenis moest Antwerp verplicht degraderen uit de Eerste Klasse. De oorzaak werd gezocht bij de terughoudendheid van het clubbestuur zich aan te passen aan het groeiend professionalisme in het Belgisch voetbal. Voorzitter Fernand Collin nam ontslag en een nieuw bestuur zou proberen de toekomst van de club te verzekeren.
Het eerste seizoen in Tweede Klasse was erg slecht. Antwerp eindigde ver onderaan, en werd pas 12de op 16 clubs. Het seizoen nadien eindigde Antwerp echter tweede, met evenveel punten als kampioen KFC Diest, en verdiende zo weer een promotie naar de hoogste afdeling in 1970.
Jaren 1970-'80: Ups en downs en het wonder van Vitosha.
In 1970/71 kon Antwerp met geluk een degradatie vermijden. In de loop van het seizoen was de latere kampioen Standard met 0-2 bij Antwerp komen winnen. Standard had echter vier buitenlanders opgesteld, één meer dan toegelaten. Na een klacht kreeg Antwerp een 5-0-overwinning met de bijhorende twee punten toegekend. Uiteindelijk bleek op het einde van het seizoen Antwerp met amper één puntje voorsprong te eindigden op de voorlaatste, Sporting Charleroi. Die twee punten bleken zo een belangrijk aandeel te hebben gehad in het behoud van de ploeg in de hoogste afdeling.
Antwerp kon uiteindelijk langzaam weer opklimmen. In 1973/74 werd shirtsponsoring ingevoerd in België. Bell Telephone werd de eerste sponsor die verscheen op het shirt van Antwerp. Dat jaar bereikte men de halve finale van de Belgische Beker. Bovendien sloot men het seizoen weer af op een tweede plaats, op amper twee punten van kampioen Anderlecht. Ook in 1975 werd men tweede, weliswaar op ruime achterstand van RWDM. In de Beker bereikte Antwerp dat jaar de finale, na onder meer de uitschakeling van datzelfde RWDM. Uiteindelijk was het Anderlecht dat met 1-0 de bekerwinst pakte.
Het seizoen nadien startte Antwerp als een van de favorieten. Het schakelde in de UEFA Cup ook Aston Villa FC uit. Onder andere door een hoop blessureleed eindigde men het seizoen uiteindelijk in de middenmoot. Antwerp bleef de komende seizoenen meestal in de middenmoot spelen. In 1987 eindigde men zelfs even boven de degradatiezone. Het jaar nadien, onder trainer Georg Keßler, zette Antwerp echter onverwacht sterke prestaties neer. Antwerp werd ongeslagen herfstkampioen. Na de winterstop ging het echter iets minder, en uiteindelijk strandde men samen met KV Mechelen op amper twee punten van kampioen Club Brugge. Antwerp kon het seizoen nadien echter niet doorgaan op dit elan: het werd Europees vroeg uitgeschakeld en kon in de competitie nog net een Europees ticket bemachtigen op het einde van het seizoen.
Dat volgende Europees seizoen in de UEFA Cup 1989/90 zette de ploeg een memorabele prestatie neer tegen het Bulgaarse Vitosha Sofia (het "Mirakel van Vitosha"). Antwerp had in Bulgarije 0-0 gelijk gespeeld. Bij de terugwedstrijd kwam Antwerp echter al gauw op achterstand. Twintig minuten voor tijd verloor men na een blessure ook Franky Dekenne als elfde man. Een minuut voor het eind stond Antwerp 1-3 achter. Na de blessure werd echter 6 minuten extra speeltijd gegeven. Antwerp scoorde nog drie maal in die minuten, en plaatste zich zo in extremis voor de volgende ronde. In de volgende rondes schakelde Antwerp recente UEFA-bekerfinalisten Dundee United FC en VfB Stuttgart uit om uiteindelijk in de kwartfinales tegen 1. FC Köln te stranden. Ook in de nationale competitie pakte men weer een Europees ticket.
Jaren 1990: Tweede bekerwinst en Europese finale.
In 1991 werd het oude Bosuilstadion grondig verbouwd, en werden onder meer 800 business-seats ingericht. In 1992 was Antwerp succesvol in de Beker van België. KV Mechelen werd verslagen na strafschoppen. Pas de 22ste strafschop bracht de beslissing. 37 jaar na de eerste bekerwinst, en 35 jaar na de laatste titel, haalde Antwerp weer een trofee binnen.
Dankzij die bekerwinst speelde Antwerp in 1992/93 in de Europese Beker voor Bekerwinnaars. Antwerp was er succesvol, en stootte door naar de finale. De finale werd gespeeld tegen het Italiaanse Parma AC, in het Engelse Wembley Stadium, maar werd weliswaar met 3-1 verloren.
Antwerp eindigde in de competitie nog een paar jaar in de subtop, maar kon Europees geen successen meer boeken. In de competitie eindigde men in 1995 zelfs maar net boven de degradatiezone. Bovendien waren er problemen met het stadion. Zo liet in augustus 1995 de stad Antwerpen een tribune een tijd sluiten wegens de instabiliteit van de dakconstructie. Het volgend jaar bleven de affaires rond het stadion aanslepen en volgde een nieuwe sluiting. Een derde sluiting volgde eind 1997. Ook sportief gezien kende Antwerp weinig succes. 1997/98 eindigde men afgetekend op de laatste plaats, en Antwerp degradeerde opnieuw naar Tweede Klasse. De tweede staantribune werd gesloopt, en Antwerp kreeg geen steun voor de bouw van een nieuw stadion. De club ging wel een samenwerking aan met het Engelse Manchester United. Beloftevolle jongeren van de Engelse club zouden bij Antwerp speelkans krijgen en ervaring opdoen in competitie alvorens terug te keren naar Engeland.
Seizoen 1999-2000: De terugkeer naar de eerste klasse.
Antwerp strandde zijn eerste nieuwe seizoen in tweede klasse al op een tweede plaats. Ook via de eindronde kon men echter geen promotie afdwingen. Het volgende seizoen was het wel raak. Antwerp won de tweede klasse in 1999/2000, en keerde terug naar de hoogste afdeling. Vooral het duo Patrick Goots en Darko Pivaljević viel op, Patrick Goots werd zelf topschutter van de tweede klasse.
Jaren 2000.
2000-2004: Vier jaar eerste klasse.
Vier jaar vertoefde Antwerp in de eerste klasse van het Belgische voetbal, met Patrick Goots en Darko Pivaljević als belangrijkste draaischijven. In deze periode waren ook Tony Sergeant, Yves Feys en Harald Pinxten vaste waarden. Men vond echter geen aansluiting met de top en Antwerp maakte geen al te grote impact meer op het verloop van het eersteklassevoetbal. Het laatste grote wapenfeit van die vier seizoenen eerste klasse was de winst tegen stadsrivaal Germinal Beerschot met 5-3. In 2004 werd Antwerp opnieuw laatste en zakte naar tweede klasse.
Seizoen 2004-2005.
Men begon het eerste seizoen in Tweede Klasse vol overtuiging dat men snel terug in eerste klasse gingen kunnen spelen, het seizoen werd echter een teleurstelling, en vele talentvolle spelers verlieten de club. Vanwege de financiële toestand van de club werd er echter nooit echt een sterk team gevormd.
In 2005 haalde Eddy Wauters Manchester United naar de Bosuil voor een galamatch ter ere van het 125-jarige bestaan van de club. Bij Manchester United kwamen o.a. Paul Scholes, Cristiano Ronaldo, Wayne Rooney, Darren Fletcher en Ruud van Nistelrooy aan de aftrap. Dit zou een van de laatste grote evenementen worden op de Bosuil voor enige jaren.
Seizoen 2005-2006.
Seizoen 2005-2006 behoorde tot een van de zwarte bladzijden uit de geschiedenis van de club. Zo was er de voetbalmatch in tweede klasse tussen AS Verbroedering Geel en Antwerp, en vooral de daarop volgende rellen. Supporters van Geel werden belaagd door Antwerp-fans. Een tweehonderdtal hooligans ging met elkaar op de vuist. In het tumult werd de politiecommissaris van Geel vertrappeld. Hij liep hierbij een beenbreuk op. Verder moesten nog vier supporters afgevoerd worden, onder hen twee stewards. Enkele anderen werden ter plaatse verzorgd. In totaal werden vijftien Antwerp-fans opgepakt. Antwerp eindigde dit seizoen zevende.
Seizoen 2006-2007.
Voor de competitie werden KV Kortrijk, KVSK United, Antwerp en KV Mechelen als titelfavoriet beschouwd. Het was echter neo-tweedeklasser FC Dender EH dat de eerste periode won. Ze verzekerden zich zo van een plaats in de eindronde. Ze telden na tien wedstrijden al negen punten voorsprong op Antwerp. Titelfavoriet Antwerp beëindigde de eerste periode op de tweede plaats. KV Mechelen stond zesde met zestien op dertig. De andere titelfavorieten KV Kortrijk en KVSK United stonden verrassend in de tweede kolom op respectievelijk de elfde en twaalfde plaats.
De tweede periode werd toch gewonnen door Antwerp. Het eindigde daarin op een gedeelde eerste plaats met KV Mechelen, maar door een beter doelpuntensaldo was Antwerp vroegtijdig zeker van minstens deelname aan de eindronde. Na die tweede periode stond FC Dender nog steeds op kop en had het vier punten voorsprong op Antwerp.
De derde periode werd gewonnen door KV Kortrijk. Antwerp, dat de eerste helft van het seizoen de grootste concurrent voor FC Dender leek, kende een slechte laatste periode. De club werd nog voorbijgestoken door KV Kortrijk en KV Mechelen, dat op het einde van het seizoen de laatste titelconcurrent voor FC Dender werd. Op 13 mei, op de voorlaatste speeldag, verzekerde FC Dender EH zich uiteindelijk van de kampioenstitel.
Seizoen 2007-2008.
Seizoen 2007-2008 was opnieuw een tegenvaller voor de Great Old. Opnieuw knokte de ploeg zich in de eindronde en eindigde tweede. AFC Tubeke promoveerde naar de Belgische eerste klasse.
Seizoen 2008-2009.
In het seizoen 2008-2009 liep het ook niet altijd van een leien dakje. Onder leiding van Dimitri Davidovic kon Antwerp geen aansluiting vinden bij de top van het klassement. De licentiemanager legde Royal Antwerp FC in december een transferverbod op. Trainer Dimitri Davidovic stapte op. Daar kwam een nieuw negatief gegeven bij: ruzie binnen het bestuur. Davidovic werd dan ook in februari vervangen door zijn assistent Ratko Svilar. Svilar wist met dezelfde ploeg een reeks van dertien wedstrijden zonder nederlaag te realiseren en eindigde alsnog derde in de eindstand. Antwerp was daarmee geplaatst voor de eindronde. Ook dit jaar slaagde Antwerp er niet in om via deze weg de promotie af te dwingen. KSV Roeselare won de eindronde en bleef zo in de Jupiler Pro League. Rond deze tijd waren er plannen voor een gezamenlijk stadion met Germinal Beerschot, dat men Port Of Antwerp zou dopen, er waren zelfs voorstellen tot fusie. In dit plan zouden Germinal Beerschot en Royal Antwerp FC één ploeg worden, en daarbij zou het stamnummer 1 opgehouden hebben te bestaan. Deze plannen vielen echter in het water, alsook de plannen tot één gezamenlijk stadion.
Op 24 november 2009 nam Ratko Svilar ontslag als trainer van de ploeg na tegenvallende resultaten. Antwerp stelde Colin Andrews (tijdelijk) aan als nieuwe hoofdtrainer. Na het verlies tegen Standard Luik in de Beker van België eind oktober 2010 kon Antwerp zes wedstrijden na elkaar niet meer winnen en moest Andrews vertrekken. Bart De Roover werd zijn opvolger en leidde de ploeg bijna naar de eindronde. Hij bleef trainer in het seizoen 2011/2012. Nadien volgden Dennis van Wijk en Jimmy Floyd Hasselbaink (sinds 2013).
Jaren 2010.
2010-2015: Groep-Verhaeghen.
Royal Antwerp FC kende sinds de degradatie financiële problemen. Dit leidde tot een conflict tussen voorzitter Wauters en bestuurslid Collin. In augustus 2011 werd er nieuw leven in de club geblazen. De groep rond Jos Verhaeghen, die eerder Germinal Ekeren groot maakte en het zieltogende K. Beerschot AC opkocht, gaf de club een financiële injectie en stelde Gunther Hofmans aan als sportief directeur. Nieuwe sponsordeals werden gemaakt, waaronder met fastfoodketen McDonald's. Ironisch aangezien Quick, de grootste concurrent op Belgische bodem, jarenlang stadsrivaal Germinal Beerschot had gesponsord. Er werden verschillende beloften gedaan en men probeerde de supporters er van te overtuigen dat er een nieuw tijdperk voor Antwerp zou aanbreken. Op sportief vlak bleef het echter stroef lopen, en het Bosuilstadion verkeerde in zeer slechte staat. De onvrede bij de supporters resulteerde in een protestmars in 2011, vooral voorzitter Eddy Wauters was de kop van jut. Ook tussen de groep-Verhaeghen en het oude bestuur waren er problemen, de schuld van het uitblijven van de beloofde veranderingen werd Eddy Wauters aangerekend. Eddy Wauters bleef nog even voorzitter, maar werd begin 2012 uit het bestuur gezet. Jan Michel werd de nieuwe voorzitter van Antwerp FC.
Sinds het begin van het seizoen 2013-2014 werd een samenwerkingsakkoord ondertekend tussen de investeringsgroep rond makelaar Saif Rubie en RAFC, wat leidde tot het aanstellen van een nieuwe trainer, Jimmy Floyd Hasselbaink, en het aantrekken van een hele reeks nieuwe spelers. Na 26 speeldagen stond RAFC dat seizoen op de achtste plaats in het klassement met 37 punten zonder enig uitzicht op een plaats in de eindronde. Op 1 maart 2014 werd de thuiswedstrijd tegen STVV ontsierd door een uit de hand gelopen supportersactie. Uit protest tegen het beleid en de slechte resultaten kwam een groot deel van de supporters pas 15 minuten na aanvang van de match op Tribune 2 postvatten. Meteen werd er Bengaals vuur afgestoken en op het terrein gegooid. Enkele supporters klommen over de omheining en betraden het veld. De scheidsrechter legde de wedstrijd daarop stil. Nadien kon de wedstrijd toch nog een tiental minuten hervatten totdat er weer een salvo Bengaals vuur op het terrein werd gegooid. De scheidsrechter gelastte door deze aanhoudende acties de wedstrijd definitief af met een 0-5 forfait uitslag voor RAFC als gevolg. Uiteindelijk werden er vijf heethoofden opgepakt door de politie.
Het seizoen 2014-2015 ging ook niet goed van start. Onder de nieuwe trainer, Richard Stricker, stond Antwerp halverwege het seizoen op de elfde plaats. Wel heeft Antwerp geld voor de renovatie van Tribune 1 van het Bosuilstadion.
2015-...: nieuw bewind onder Patrick Decuyper.
Vanaf het seizoen 2015-2016 staat de club onder leiding van de nieuwe voorzitter Patrick Decuyper. Decuyper is een Oost-Vlaamse zakenman die eerder ook al SV Zulte Waregem onder zijn hoede had. Achter de schermen is het echter Paul Gheysens die als mecenas fungeert voor The Great Old. Met de komst van Decuyper kwam er ook een nieuwe entourage mee naar Antwerp. David Gevaert werd de nieuwe trainer, met Johan Lauryssen als assistent. Nieuwe spelers kwamen het elftal versterken, waardoor Antwerp in oktober 2015 de 1ste periodetitel won. Ook Tribune 1 werd na een grondige renovatie opnieuw geopend. Antwerp strandde uiteindelijk op de derde plaats en bleef in tweede klasse. In een rechtstreeks promotieduel met KAS Eupen bleef het tevergeefs steken op een scoreloos gelijkspel waardoor White Star Brussel mocht promoveren. Het einde van de wedstrijd werd ontsierd door meerdere incidenten. Voor het seizoen 2016-2017 werd Frederik Vanderbiest aangeworven als trainer. Vanderbiest werd ontslagen en vervangen door interim-trainer Wim De Decker. De Decker werd na één wedstrijd opgevolgd door het duo John Bico-David Gevaert.
Al snel bleek dit een misrekening te zijn: Bico was niet geliefd, noch bij spelers, noch bij supporters. Na slechts een maand stapte Gevaert zelf op omdat die zich niet kon vinden in het sportieve bestuur. Bico werd kort hierna de laan uitgestuurd. Hierna nam Sadio Demba over, die op zijn beurt weer werd vervangen door Wim De Decker. Het bestuur luisterde naar de fans, kwam zijn afspraken na en zorgde voor nieuwe financiële middelen. Niet alleen de schuldeisers werden afbetaald, er was voor het eerst ook terug oog op sportief vlak. Ditmaal was er wel genoeg geld om talentvolle spelers aan te trekken en er was weer hoop op De Bosuil. Met nieuwe spelers zoals Björn Vleminckx, Faris Haroun, Alexander Corryn, William Owusu en de jonge Geoffry Hairemans behaalde Antwerp de promotie in Eerste Klasse B - de vroegere tweede klasse - na de promotiewedstrijd tegen KSV Roeselare. De Bosuil kende zeer zelden een volksfeest van deze grootte. Zo trad Antwerp, na het behalen van de felbegeerde licentie, in het seizoen 2017-2018 opnieuw aan in de Jupiler Pro League, de Eerste Klasse A. Paul Gheysens kocht op het einde van het seizoen voorzitter Patrick Decuyper uit en trad zo uit de schaduw. Het verhaal van de wederopstanding werd gecapteerd in de film "Take us home" van de hand van regisseur Luk Wyns.
Seizoen 2017-2018.
Na dertien jaar in Tweede Klasse speelde Antwerp weer in de Eerste Klasse (1A). Het trok versterkingen aan met coach László Bölöni en spelers zoals Jelle Van Damme, Sinan Bolat en Ivo Rodrigues. Sinds de komst van Luciano D'Onofrio als sportief directeur, is Antwerp een driejarig samenwerkingsakkoord aangegaan met FC Porto. Er kwam een fysieke speelstijl, wat van Antwerp een stugge ploeg maakte dat weinig tegendoelpunten te verwerken kreeg. Echter, het maakte ook weinig doelpunten. Antwerp maakte lange tijd kans op een ticket voor Play-off I, maar greep er net naast en eindigde op de achtste plaats. Zo werden ze veroordeeld tot Play-off II B, waar het een soort van troostprijs kreeg door de dubbele confrontatie met stadsrivaal KFCO Beerschot Wilrijk. De thuismatch werd gewonnen met 2-0, de uitwedstrijd bleef steken op 0-0. Antwerp eindigde Play-off II B op de derde plaats.
Seizoen 2018-2019.
Voor het tweede seizoen in Eerste klasse A werden er weer nieuwe spelers aangetrokken. Buiten enkele definitieve overnames na een huurperiode werden onder andere Jonathan Bolingi, Daniel Opare, Simen Juklerød, Abdoulaye Seck, Amara Baby en Dieumerci Mbokani aangetrokken. Lior Refaelov werd gehuurd van Club Brugge, maar kreeg tijdens de winterstop een contract van twee jaar bij Royal Antwerp FC. Volgens eigenaar Paul Gheysens was Europees voetbal het doel van dit seizoen. Op 29 september 2018 werd aangekondigd dat Antwerp FC op de locatie van de Bosuil zal blijven en er na het plaatsen van de nieuwe hoofdtribune in 2017 het volledige stadion vernieuwd zal worden in de loop van 2019. De piste van een gemeenschappelijk Antwerps stadion op Petroleum-Zuid werd hiermee van de baan geschoven. De ploeg wist zich in het tweede seizoen in eerste klasse te plaatsen voor play-off 1. In de reguliere competitie werd de club zesde. Tijdens play-off 1 streed het heel de tijd mee voor een Europees ticket. Dit werd behaald door Charleroi (winnaar play-off 2) met 3-2 te kloppen in de play-off-finale. Zo speelt Antwerp voor het eerst in 22 jaar weer Europees voetbal.
Seizoen 2019-2020: Derde bekerwinst.
Voor het eerst in 22 jaar speelde Antwerp weer Europees voetbal. De laatste Europese campagne dateerde namelijk van 1997 toen het uitkwam in de UEFA Intertoto Cup. Dit seizoen mocht Antwerp aantreden in de voorrondes van de Europa League 2019/20. In de derde kwalificatieronde wist RAFC hun "thuiswedstrijd" in het Koning Boudewijnstadion te winnen met 1-0 van het Tsjechische Viktoria Pilsen. De terugwedstrijd eindigde na verlengingen op 2-1, waardoor Antwerp een ronde verder mocht. In de play-offronde werd het tijdens de uitwedstrijd 1-1 tegen het Nederlandse AZ. Op de Heizel ging Antwerp ten onder met 1-4 en liep zo de kwalificatie voor de groepsfase mis.
De reguliere competitie werd vroegtijdig beëindigd na de 29ste speeldag vanwege de coronacrisis. Antwerp stond toen op de vierde plaats met 53 punten. The Great Old bleef het hele seizoen ongeslagen in eigen huis en was de enige ploeg die de uiteindelijke kampioen Club Brugge een nederlaag wist toe te dienen in de Jupiler Pro League. Het werd 2-1 op de Bosuil.
In de Beker van België wist Antwerp de finale te bereiken. In de 16de finales geraakte Antwerp in eigen huis pas na verlengingen voorbij Sporting Lokeren uit Eerste klasse B. Bij affluiten eindigde de match op 4-2. Ook in de achtste finales waren er verlengingen en strafschoppen nodig om KRC Genk uit te schakelen. Na 120 minuten stond het 3-3, Antwerp won de strafschoppenreeks met 4-3. In de kwartfinales moest Antwerp op bezoek bij Standard Luik en won de match met 1-3. Voor de dubbele confrontatie in de halve finales werd KV Kortrijk geloot. Op de Bosuil werd het 1-1 en twee weken later wist Antwerp de terugmatch te winnen met 0-1, waardoor The Great Old zich voor het eerst sinds 1992 nog eens mag opmaken voor de finale. 
De finale van de Beker van België werd gespeeld op 1 augustus, een week voor aanvang van het nieuwe seizoen. Deze werd zo lang uitgesteld vanwege de corona-maatregelen, waardoor de wedstrijd zonder publiek werd afgewerkt. De finale diende gespeeld te worden met de spelers die ook deel uitmaakten van de kern in het seizoen 2019-2020. Bij Antwerp konden zo enkele sterkhouders niet meespelen vermits hun contract reeds afgelopen was. De Great Old won, als underdog, met 1-0 van Club Brugge. Het enige doelpunt werd gemaakt door Refaelov. Door deze overwinning plaatste Antwerp zich rechtstreeks voor de groepsfase van de Europa League 2020/21.
Jaren 2020.
Seizoen 2020-2021.
Het contract van trainer László Bölöni liep na drie seizoenen af en er werd na enkele onderhandelingen beslist om de samenwerking niet te verlengen. Ivan Leko volgde hem op en tekende een contract voor twee seizoenen. Antwerp werd tweede in de groepsfase van de Europa League. Vooral de 1-0-overwinning tegen het Tottenham Hotspur van José Mourinho verraste de voetbalwereld. Voor het eerst in vele jaren overwinterde Antwerp hierdoor in Europa, waarna het uitgeschakeld werd door Rangers Football Club. Net voor de winterstop vertrok coach Ivan Leko naar China, waar hij bij Shanghai SIPG aan de slag ging. Frank Vercauteren volgde hem op. Op 13 januari werd Lior Refaelov uitgeroepen tot de winnaar van de Gouden Schoen. Frank Vercauteren leidde Antwerp naar de tweede plaats in de reguliere competitie. In de play-offs sprong KRC Genk nog over Antwerp, waardoor The Great Old op een derde plaats eindigde. Het speelde in het seizoen 2021-2022 opnieuw Europees, in de Europa League. Antwerp eindigde echter laatste in hun groep en kon zo niet Europees overwinteren.
Seizoen 2021-2022.
Antwerp startte vol ambities aan het seizoen 2021-2022 en stelde met Brian Priske een nieuwe trainer aan. Met een karrenvracht aan transfers, waaronder ronkende namen als Radja Nainggolan, Viktor Fischer en Björn Engels, waren de verwachtingen torenhoog. Voor een tweede maal op rij haalde Antwerp de groepsfase van de UEFA Europa League. In een groep met Olympiakos Piraeus, Eintracht Frankfurt en Fenerbahçe SK lukte het Antwerp echter niet om door te stoten. Nationaal haalde de ploeg play-off 1, waar een roemloze rol voor hen was weggelegd.
In maart 2022 werd Marc Overmars toegevoegd aan het clubbestuur als sportief manager. Dit was ruim een maand nadat hij na aanklachten over seksuele intimidatie bij zijn vorige werkgever, de Amsterdamse club Ajax, was opgestapt, en terwijl het onderzoek bij het Nederlandse Instituut Sportrechtspraak (ISR) nog liep. De snelle overstap was controversieel. Meerdere sponsoren van de club zetten hun sponsoring stop of op pauze.
Seizoen 2022-2023: historische dubbel.
Na de aanhoudende kritiek op het spelpeil van de ploeg en de prestaties onder Brian Priske werd deze ingeruild voor Mark van Bommel, die samen met assistenten Jürgen Dirkx, John Stegeman, Andries Ulderink en Brian Vandenbussche de sleutels in handen kreeg. Voorzitter Paul Gheysens liet opnieuw de portefeuille spreken en haalde met Vincent Janssen en Toby Alderweireld alvast enkele bekende namen binnen. De kern werd al snel verder verfijnd door het aantrekken van Gastón Ávila, Jurgen Ekkelenkamp, Christopher Scott, Arbnor Muja, Anthony Valencia en Calvin Stengs.
Dit seizoen won Antwerp opnieuw de Belgische beker. Op de laatste speeldag wonnen ze ook de landstitel, voor het eerst in 66 jaar. De Great Old werd hierdoor de 6de Belgische club die de dubbel won. Later dat jaar won de club de Supercup tegen KV Mechelen.
Seizoen 2023-2024: kwalificatie Champions League.
Het seizoen van Antwerp begon met een serieuze domper voor de club nadat sterkhouder Calvin Stengs Feyenoord verkoos boven een definitieve overstap naar de Great Old. Daartegenover werd Belgisch jeugdinternational Mandela Keita, na lange onderhandelingen, definitief overgenomen van Oud-Heverlee Leuven. Verder werden volgende spelers aangetrokken door de club: George Ilenikhena, Jacob Ondrejka, Chidera Ejuke, Senne Lammens, Soumaïla Coulibaly en Owen Wijndal.
Uitgaand brak de club driemaal het transferrecord van de club. Willian Pacho werd voor 9 miljoen verkocht aan Eintracht Frankfurt, later verkocht de club Gastón Ávila aan AFC Ajax voor de recordsom van 12,5 miljoen euro. In januari 2024 vertrok Arthur Vermeeren voor minstens 18 miljoen euro naar Atlético Madrid.
In de zomer plaatste Antwerp zich voor het eerst in de clubgeschiedenis voor de groepsfases UEFA Champions League door tweemaal te winnen tegen Grieks kampioen AEK Athene. Het is de zevende Belgische club die hierin slaagde. In een groep met FC Barcelona, FC Porto en FK Sjachtar Donetsk werd Antwerp laatste, maar het wist wel de laatste wedstrijd van de groepsfase in eigen stadion te winnen van FC Barcelona met 3-2.
Op 18 januari 2024 werd Toby Alderweireld uitgeroepen tot de winnaar van de Gouden Schoen. Antwerp ging zelfs met alle prijzen lopen: Mark van Bommel werd Trainer van het Jaar, Jean Butez Doelman van het Jaar, Arthur Vermeeren Belofte van het Jaar en Alderweireld won ook de prijs voor Goal van het Jaar.
In Europa.
Antwerp FC speelde sinds 1957 in diverse Europese competities. Hieronder staan de competities en in welke seizoenen de club deelnam:
Trainers.
Door de jaren heen heeft Royal Antwerp een hoop trainers gehad. Hieronder zie je een overzicht van de laatste tien trainers, met uitzondering van interim-trainers. Voor de volledige lijst wordt u doorverwezen naar Lijst van trainers van Antwerp FC.
Bekende (oud-)spelers.
Naast de bekende trainers, heeft Antwerp ook bekende spelers onder contract gehad. Voor een overzicht van spelers die voor Antwerp hebben gespeeld, zie Lijst van spelers van Antwerp FC.

</doc>
<doc id="38216" url="https://nl.wikipedia.org/wiki?curid=38216" title="Lijst van betaaldvoetbalclubs in Spanje">
Lijst van betaaldvoetbalclubs in Spanje

Dit is een overzicht van alle voetbalclubs die in het heden of het verleden hebben deelgenomen aan het betaalde voetbal in Spanje.
Zie ook:

</doc>
<doc id="38218" url="https://nl.wikipedia.org/wiki?curid=38218" title="Limasol">
Limasol

Limasol, ook gespeld als Limassol, (Grieks: Λεμεσός, "Lemesos", Turks: Limasol) is een havenstad op Cyprus. Het ligt aan de zuidkust van het eiland, aan de Middellandse Zee. De baai waaraan de stad ligt, heet de Baai van Akrotiri. Limasol is de op een na grootste stad van het eiland, in 2003 had de stad ongeveer 150.000 inwoners. Het district Limasol, dat het zuidelijkste deel van het eiland beslaat, is naar deze stad genoemd.
Vanuit Limasol kan men andere steden op Cyprus, zoals de hoofdstad Nicosia, Larnaca en Paphos, eenvoudig per bus of taxi bereiken. Er rijden geen treinen op het eiland.
Limasol heeft twee havens, de oude en de nieuwe haven. Vanuit de nieuwe haven onderhouden ferry’s verbindingen op andere steden aan de Middellandse Zee, zoals Rhodos, Haifa en Port Said. Cruiseschepen doen de haven van Limassol aan.
Belangrijke bronnen van inkomsten van de stad zijn het toerisme en de wijnindustrie. Op 22 november 2008 werd in Limasol het Junior Eurovisiesongfestival georganiseerd.
Geschiedenis van Limasol.
De stad ligt tussen de oude steden van Amathus en Kourion in, maar op de plaats van de huidige stad zijn er archeologische vondsten gedaan die erop duiden dat hier rond 2000 voor Christus al mensen woonden, die waarschijnlijk een kleine kolonie stichtten die zich in die tijd nog niet verder uitbreidde.
Eeuwenlang is Limasol deel geweest van het Byzantijnse Rijk, maar hieraan kwam een einde toen koning Richard Leeuwenhart van Engeland de stad in 1191 na Chr. innam omdat de Byzantijnse gouverneur Isaak Comnenus hem, zijn zus, en zijn verloofde die er strandden, slecht behandelde. Richard Leeuwenhart was overigens enkel op doorreis naar het "Heilige Land", waar hij op kruistocht heen ging. Hij trad in deze stad in het huwelijk. In 1489 werd Limasol aan de Republiek Venetië verkocht, dat het kasteel van Limasol in 1539 verwoestte. In 1570 werd het door de Ottomanen veroverd. In 1878 veroverden de Britten Cyprus weer. In 1960 verkreeg het eiland onafhankelijkheid. Groot-Brittannië heeft nog militaire bases op het eiland, waaronder een niet ver van Limasol.
In 1974 werd het noorden van het eiland bezet door Turkse troepen, en in dat jaar en het jaar erop moesten veel Turkse Cyprioten uit Limasol naar het noorden van het eiland vluchten. Er vestigden zich Grieks-Cyprioten uit het noorden van het eiland zich in steden zoals Larnaca en Limasol. Een van de oorzaken van de groei van de stad, ook van de havenfunctie ervan, was deze bezetting van het noorden van het eiland.
Sport.
AEL Limasol is de belangrijkste sportclub van Limasol. De voetbaltak van deze club werd 6 keer Cypriotisch landskampioen. Zowel de mannen als vrouwen van AEL Limasol zijn meervoudig landskampioen in het basketbal. Daarnaast zijn de vrouwen van de volleybaltak meer dan 20 keer landskampioen geworden.
Apollon Limasol is een andere professionele voetbalclub uit Limasol. Zij werden 3 keer landskampioen in het voetbal. In de schaduw van AEL en Apollon is Aris Limasol de derde professionele voetbalclub van de stad. Aris werd eenmaal landskampioen. Alle drie de voetbalclubs spelen hun wedstrijden in de moderne Limasol Arena. Tussen 1975 en 2022 bespeelden de drie clubs het Tsirionstadion.

</doc>
<doc id="38219" url="https://nl.wikipedia.org/wiki?curid=38219" title="Lijst van betaalde voetbalclubs in Engeland">
Lijst van betaalde voetbalclubs in Engeland



</doc>
<doc id="38220" url="https://nl.wikipedia.org/wiki?curid=38220" title="Lemesos">
Lemesos



</doc>
<doc id="38221" url="https://nl.wikipedia.org/wiki?curid=38221" title="Dubayy">
Dubayy



</doc>
<doc id="38222" url="https://nl.wikipedia.org/wiki?curid=38222" title="FC Barcelona">
FC Barcelona

Futbol Club Barcelona (ook wel bekend als Barça) is een Spaanse voetbalclub uit Barcelona, Catalonië (Spanje). De club is een van de meest succesvolle voetbalclubs van Spanje en ter wereld. Het stadion van de club is Spotify Camp Nou, het grootste stadion van Europa. Door werkzaamheden spelen ze in het Estadi Montjuïc. De clubkleuren zijn paars (of granaatrood)-blauw ("blaugrana)." De aartsrivaal van Barcelona is Real Madrid, wedstrijden tussen beide clubs staan bekend als "El Clásico". Nog een belangrijke rivaal is buurtgenoot Espanyol; de onderlinge duels dragen de naam "Derbi de Barcelona".
De club werd drie decennia achter elkaar door de IFFHS verkozen tot beste ploeg van de wereld over de periode 1991-2020 en staat op nummer 1 van de FIFA-lijst met 5228 punten. Aartsrivaal Real Madrid staat op nummer 2 met een verschil van 365 punten. Het is ook de club die met haar spelers het vaakst op het podium van FIFA-wereldspeler en de Ballon d'Or heeft gestaan en de club die ook als enige in de wereld een mannelijke en vrouwelijke Ballon d'Or-winnaar heeft en ook recordhouder van winnaars van de Kopa-trofee met 3 trofeeën. 
Een van de belangrijkste kenmerken van FC Barcelona is haar Omnisport-stijl. Het is de meest bekroonde multi-sportinstelling, in voetbal-, basketbal-, handbal- en hockeyafdelingen, zijn ze met alle afdelingen Europees, de succesvolste van de hele wereld met meer dan 50 trofeeën verspreid over de afdelingen. In 2023 won de club op alle afdelingen de competitie, waarmee zij de eerste in de wereld zijn. Ook hebben de Olympische medaillewinnaars die de "Blaugrana" hebben vertegenwoordigd, meerdere keren goud, zilver en brons gewonnen in de verschillende afdelingen. De vrouwenafdeling van de club is ook een van de meest succesvolle ter wereld. De club heeft samen met de mannen- en vrouwenteams vier trebles behaald en is hiermee recordhouder, aangezien geen enkele andere club dit heeft bereikt.
Voor de Catalaanse bevolking was de club tijdens het onderdrukkende regime van dictator Franco een krachtig symbool van hun identiteit en hun streven naar onafhankelijkheid. Tot op de dag van vandaag blijft de club deze rol vervullen. Daarom luidt de slogan van de club: "Visca el Barça, visca Catalunya!", wat betekent: "Lang leve Barça, lang leve Catalonië!" en onderstreept de diepgewortelde verbondenheid met de Catalaanse onafhankelijkheidsbeweging.
Lionel Messi en Johan Cruijff waren de meest invloedrijkste personen voor de club. Messi is de topscorer en de speler die de meeste wedstrijden voor de club heeft gespeeld, terwijl Cruijf de langstzittende trainer is, die de club heeft getransformeerd en de Catalaanse identiteit omarmd en hersteld heeft.
Geschiedenis.
FC Barcelona is opgericht op 29 november 1899 door de Zwitser Johan “Joan” Gamper. De eerste jaren speelden vooral Zwitsers, landgenoten van Gamper, en Engelsen in het eerste elftal. Begin jaren twintig van de twintigste eeuw beleefde Barça de eerste succesvolle periode met diverse prijzen. Ricardo Zamora, Josep Samitier en Paulino Alcántara waren in die tijd de grote sterren.
Met het uitbreken van de Spaanse Burgeroorlog en het aan de macht komen van Franco, was er lange tijd sprake van een sterke onderdrukking van de nationalistische gevoelens bij bevolkingsgroepen als Catalanen. Franco veranderde de naam van FC Barcelona zelfs in het Spaanse Club Fútbol de Barcelona. Juichen voor de eigen club FC Barcelona was voor veel Catalanen een manier om hun gevoelens te uiten. In de jaren vijftig kende FC Barcelona weer grote successen. Onder de Slowaakse trainer Ferdinand Daučík, de Argentijnse trainer Helenio Herrera en de sterspelers Ladislao Kubala en Luis Suárez domineerde Barça in Spanje en in het Jaarbeursstedenbekertoernooi. De verloren Europacup I finale van 1961 tegen Benfica betekende het einde van deze succesperiode. De komst van Rinus Michels, Johan Cruijff en Johan Neeskens in de jaren zeventig brachten nieuwe successen met zich mee voor FC Barcelona, met als hoogtepunt de landstitel van 1974. De jaren tachtig verliepen wisselend voor Barça, maar toen Johan Cruijff in 1988 terugkeerde als coach bij de club, begon de meest succesvolle periode uit de geschiedenis. Onder leiding van Cruijff won het fameuze Dream Team onder andere vier landstitels en de Europacup I. Ook onder de Engelsman Bobby Robson en de derde Nederlandse coach Louis van Gaal bleef FC Barcelona succesvol. In 1992 kreeg de club het Creu de Sant Jordi, een van de hoogste onderscheidingen van de Catalaanse regering.
Na een mindere periode aan het begin van de 21ste eeuw, was het in 2005 opnieuw een Nederlander, Frank Rijkaard, die de club weer naar successen leidde in de vorm van de landstitel en de Supercopa de España. In 2006 werden de landstitel en de Supercopa geprolongeerd, terwijl ook de UEFA Champions League werd gewonnen. Nadat de seizoenen 2006/07 en 2007/08 prijsloos bleven, werd trainer Rijkaard vervangen door Josep Guardiola. Guardiola kende een uiterst succesvol debuutjaar als coach van FC Barcelona met de nationale dubbel (landstitel en Copa del Rey) en de Champions League in 2009, later dat jaar gevolgd door de Supercopa, de UEFA Supercup en de wereldbeker voor clubteams.
FC Barcelona is de eerste club die alle zes clubelftal bekers in een jaar won. Het won in 2009 de Champions League, het landskampioenschap, de Spaanse beker, de Europese Supercup, de Spaanse Supercup en het Wereldkampioenschap voetbal voor clubs. In 2010 prolongeerde FC Barcelona de landstitel en de Spaanse Supercup onder leiding van Guardiola. Johan Cruijff noemde het kampioensteam onder leiding van Guardiola een verbeterde versie van het fameuze Dream Team. In 2011 won het voor het 3e jaar op rij de landskampioenschap, hun 21e titel in totaal. Ook werd in datzelfde jaar de Champions League gewonnen. In 2012 won Guardiola, alleen het landskampioenschap en de Copa del Rey. In de halve finale van de Champions League verloren ze tegen Chelsea. Guardiola maakte bekend dat hij aan het einde van het seizoen de club ging verlaten. Ook maakte hij bekend dat zijn assistent Tito Vilanova hem ging opvolgen. Tijdens zijn laatste seizoen waren veel mensen kritisch over zijn keuzes en tactieken.
Na het vertrek van Guardiola begon er een wisselvallige periode voor FC Barcelona. Onder Tito Vilanova werd de landstitel gewonnen, maar hij moest vanwege gezondheidsproblemen al snel afscheid nemen van zijn functie als hoofdtrainer. Een jaar later, overleed hij aan de gevolgen van kanker. Zijn assistent, Jordi Roura, nam het roer tijdelijk over en wist met het team nog wel de halve finale van de Champions League te bereiken. Hierna verliet de succesvolle president Joan Laporta het schip, evenals Ferran Soriano en Txiki Begiristain. Dit markeerde het einde van een succesvolle periode. Alle drie sloten zich dit jaar aan bij Manchester City en begonnen hun nieuwe project te implementeren met de Barça-blauwdruk. Pep Guardiola kwam in 2016 aan om het plaatje rond te maken. Tot op heden zijn deze mannen verantwoordelijk voor de opmars en het grote succes van City. De relatie tussen beide clubs anno 2023 is erg gespannen. 
In het seizoen 2013/2014 nam Gerardo Martino het stokje over als hoofdtrainer, maar hij wist geen prijzen te winnen. Na één seizoen vertrok hij alweer en werd Luis Enrique de nieuwe coach van FC Barcelona. 
Met Luis Enrique aan het roer begon FC Barcelona aan een nieuwe succesvolle periode. In zijn eerste seizoen als hoofdtrainer won de club de landstitel, de Copa del Rey en de Champions League. Lionel Messi, Neymar en Luis Suárez vormden samen een gevreesde aanvalslinie ""MSN'"' en zorgden voor vele doelpunten. Het seizoen daarop, in 2015/2016, won FC Barcelona opnieuw de landstitel en de Copa del Rey, waarmee het een historische dubbel won voor de tweede keer in drie seizoenen. Na het vertrek van Luis Enrique in 2017 nam Ernesto Valverde het roer over als hoofdtrainer. Onder zijn leiding won FC Barcelona opnieuw de landstitel en de Copa del Rey in het seizoen 2017/2018. Maar de Champions League bleef uit en in het seizoen 2018/2019 werd FC Barcelona vernederd door Liverpool in de halve finale van het toernooi. Valverde werd vervolgens ontslagen en spoedoplossing Quique Setién werd aangesteld als nieuwe hoofdtrainer in januari 2020. Ondanks een veelbelovende start, waarbij hij het team naar een tweede plaats in de competitie leidde, wist hij geen prijzen te winnen en werd hij na één seizoen ontslagen. Het ergste moment dat seizoen was de 8-2 nederlaag tegen Bayern München in de kwartfinales van de UEFA Champions League. Deze nederlaag was de grootste in de Europese geschiedenis van de club en wordt nog steeds beschouwd als een van de meest pijnlijke momenten in de geschiedenis van de club.
Kort na het ontslag werd Ronald Koeman, voormalig speler van FC Barcelona, de nieuwe hoofdtrainer voor het seizoen 2020/2021. Onder zijn leiding won FC Barcelona de Copa del Rey en eindigde het als derde in de competitie. 
In het seizoen 2021/22 waren er opnieuw presidentsverkiezingen kort nadat Bartomeu de club in de laagste positie ooit had achtergelaten. Zoals velen hadden verwacht, maakte Joan Laporta een comeback, terwijl Toni Freixa en Victor Font zich ook kandidaat stelden. De verkiezing dat jaar was de belangrijkste ooit, aangezien de club, spelers en medewerkers niet wisten wat ze konden verwachten zonder een positieve uitkomst. Op 7 maart won Joan Laporta met eene meerderheid van 54,28%. Laporta was weer terug, maar hij wist niet precies wat hem te wachten stond. Lionel Messi speelde 21 seizoenen voor FC Barcelona, maar aan het einde van de zomer van 2021 kwam er een abrupt einde aan zijn lange en succesvolle samenwerking met de club. Na maanden van onderhandelingen slaagde FC Barcelona er niet in om Messi's contract te verlengen, mede vanwege financiële beperkingen en het Spaanse salarisplafond. Het nieuws van zijn vertrek veroorzaakte dan ook grote ophef en verdriet onder de fans van FC Barcelona. Uiteindelijk besloot Messi zich aan te sluiten bij rivaal Paris Saint-Germain, aangezien dit de enige club was die hem het gewenste salaris kon bieden. Zijn vertrek betekende het einde van een tijdperk bij FC Barcelona en markeerde het begin van een noodgedwongen nieuw hoofdstuk in zijn carrière. Koeman werd een paar maanden naar Messi zijn vertrek ontslagen. 
Laporta nam contact op met Xavi Hernández, die terugkeerde als trainer. Hij werkte aan een nieuw project met veel jonge talenten, net zoals wat Rijkaard en Guardiola deden, met als doel om weer aan te sluiten bij de Europese top en de reputatie die ze de afgelopen jaren hadden verloren te herstellen. Ze investeren in jonge spelers en willen het kenmerkende 'tiki-taka'-spel en de teamgeest herstellen. Xavi bouwt aan een nieuw team met gevestigde spelers en talenten uit de eigen jeugdopleiding zoals Pedri, Gavi, Ronald Araujo en Alejandro Balde. De genoemde spelers worden binnen de club beschouwd als de beoogde opvolgers van de voormalige grootmachten van FC Barcelona, die aan hun einde stonden van hun carrière bij de club. In januari 2023 won Xavi met FC Barcelona de Supercopa de España. In 2023 namen grote namen zoals Gerard Piqué, Jordi Alba en Sergio Busquets afscheid van de club, waarmee er een tijdperk werd afgesloten. Op 14 mei 2023 won FC Barcelona na 4 jaar weer de landstitel, dit was de tweede prijs onder trainer Xavi. Aan het einde van de zomer van 2023 had FC Barcelona het plaatje compleet. Ze haalde rechtsback João Cancelo binnen, İlkay Gündoğan die net met Manchester City de treble had gewonnen, en wereldtalent Vitor Roque die in januari 2023 zou arriveren. Als kers op de taart João Félix, de droom van Laporta. Ook vertrokken er enkele spelers op permanente en huurbasis. Het plaatje was na 3 jaar weer compleet, dankzij Joan Laporta, Deco en Mateu Alemany, die vertrok na de zomer. In december 2023 had FC Barcelona zich voor het eerst sinds het vertrek van Lionel Messi gekwalificeerd voor de achtste finales van de UEFA Champions League. Op 27 januari 2024 maakte Xavi Hernández bekend dat hij na het seizoen de club verlaat. Op 12 maart 2024 kwalificeerde FC Barcelona na 4 jaar weer voor de kwartfinales van de UEFA Champions League. Na de aankondiging van Xavi draaide het team goed, wat resulteerde in een persconferentie op 25 april 2024 met Joan Laporta, Deco en Xavi zelf, waarin werd bevestigd dat Xavi zijn contract zal volbrengen en dus blijft na dit seizoen. Op 24 mei 2024 kondigde de club aan dat Xavi, om verschillende redenen, besloot om door te gaan, maar desondanks heeft het bestuur besloten om hem en zijn volledige staf te ontslaan. Dit gebeurde slechts enkele weken nadat het tegenovergestelde was gebeurd. Xavi coacht zijn laatste wedstrijd op zondag 26 mei 2024 tegen Sevilla. Een belangrijk hoogtepunt in het tijdperk van Xavi was de doorbraak van Lamine Yamal.
Op 29 mei 2024 stelde de club Hans-Dieter Flick aan als trainer, een lang gekoesterde droom van president Joan Laporta. Laporta wil de Duitse voetbalschool bij de club introduceren en een nieuw tijdperk inluiden. Flick's stijl past precies bij de filosofie en ambities van de club. Hij tekende tot 2026. Flick vernieuwde de hele staf van Barça, met een sterke focus op het fysieke aspect. Hierdoor kende hij een indrukwekkende start bij de club; hij won zijn eerste vijf wedstrijden in de Primera División, iets wat weinig managers is gelukt en voor het eerst sinds het seizoen 2017/18. Ondanks de vele blessures onder de basisspelers wist Flick met een combinatie van talenten uit La Masia en ervaren krachten een dynamisch team samen te stellen. Op 24 oktober 2024 behaalde de club een 4-1 overwinning op Bayern München in de UEFA Champions League, een van de hoogtepunten van Flick's Barça, aangezien ze sinds 2015 niet meer van de Duitsers hadden gewonnen. Dezelfde week op zaterdag won Flick zijn eerste Clásico, met 4-0 in het Bernabéu.
Clubcultuur.
Supporters.
De supporters van FC Barcelona worden gewoonlijk in Spanje culés (enkelvoud: culé) genoemd, wat letterlijk "konten" betekent in het Catalaans. De oorsprong hiervan ligt verankerd in de historie van FC Barcelona. Voordat de stadions Camp de Les Corts (1922-1957) en Camp Nou (1957-heden) de thuishavens van FC Barcelona werden, speelde de club zijn thuiswedstrijden in stadion L'Escopidora (1909-1922). Rondom dit veld stonden muren, en de supporters die geen kaartje konden betalen gingen dan meestal op de muren rondom het veld zitten om alsnog de wedstrijd te zien. Deze supporters waren over het algemeen het meest fanatiek. Zittend op de buitenmuren van stadion Escopidora was hun achterwerk zichtbaar voor mensen buiten het stadion. Deze noemden die mensen op de muren “culés”. Tot op de dag van vandaag is dit nog steeds het geval en waarschijnlijk zal dat steeds zo blijven.
Boixos Nois.
Een van de meest fanatieke supporters groeperingen van FC Barcelona is de Boixos Nois.
De Boixos Nois staan bekend als radicaal en gewelddadig en de Boixos Nois definiëren zich zelf dan ook als hooligans. De groepering gebruikt een buldog als het logo. De grote vijanden van de Boixos Nois zijn traditioneel de Ultra Sur van Real Madrid en de Brigadas Blanquiazules van RCD Espanyol. De Boixos Nois werd begin jaren tachtig van de twintigste eeuw opgericht als een linksgeoriënteerde groepering. De naam is een samenvoeging van het Catalaanse boig wat gek betekent en van Can Boixeres, de wijk nabij het stadion Camp Nou waar de groep vaak samenkomt rondom wedstrijden. Nois is Catalaans voor "jongens". De Boixos Nois hielden zich voornamelijk op achter het doel aan de noordzijde van Camp Nou. In de 21ste eeuw zijn de Boixos Nois een groep zonder overeenkomstige politieke inslag en zowel linksgeoriënteerde als nationalistische skinheads maken deel uit van de groepering. Onder clubpresident Joan Gaspart hadden de Boixos Nois veel privileges en was er veel overlast van de groepering. Gaspart durfde echter niet in te grijpen. Kort na zijn verkiezing tot clubpresident in 2003, ging Joan Laporta wel de strijd aan met de Boixos Nois. Hij schafte de gratis tickets voor de groepering af en voerde een nultolerantie in tegenover supportersgeweld. De Boixos Nois waren niet blij met de maatregelen van Laporta en de president ontving verschillende doodsbedreigingen. Leuzen als “Laporta, we gaan je vermoorden. Camp Nou is ons huis, het graf is het jouwe. Je raakt niet van ons af, klootzak” werden met graffiti op een muur van zijn huis aangebracht. Uiteindelijk had de aanpak van Laporta toch succes.
Fanclubs.
FC Barcelona heeft 1.337 officiële fanclubs (februari 2010), ook wel peñas of penyas genoemd. De club heeft de fanclubs onderverdeeld naar 35 geografische zones: de stad Barcelona (1-2), Catalonië (3-17), Spanje (18-33) en de wereld (34). Iedere fanclub heeft zijn eigen registratienummer. In België zijn er drie officiële fanclubs, Penya Barcelonista Casal Català Brussel·les (Brussel, n.550), Peña Barcelonista de Bruselas Saintguidon (Brussel, n.1420) en Penya Fanatiek FC Barcelona (Genk, n.1519). Nederland telt twee fanclubs; Fan Club Barcelona, officieel Fan Club Barcelona de Rosmalen (n.1323, dat onder andere een eigen website heeft, ieder kwartaal een tijdschrift uitgeeft en reizen organiseert naar wedstrijden van FC Barcelona) en Penya La Máquina Blaugrana (n.1532) die in Zutphen is gevestigd. Naast Spanje, België en Nederland zijn er ook fanclubs in Bosnië-Herzogowina, Bulgarije, Denemarken, Duitsland, Finland, Frankrijk, Georgië, Griekenland, Groot-Brittannië, Hongarije, Italië, Kosovo, Oekraïne, Polen, Portugal, Rusland, Zweden en Zwitserland in Europa. In Afrika in Burkina Faso, Gambia, Guinee, Kameroen, Mali, Marokko, Sierra Leone en Senegal. In Amerika in Argentinië, Brazilië, Chili, Costa Rica, Cuba, Dominicaanse Republiek, El Salvador, Guatemala, Panama, Peru, Venezuela en Verenigde Staten. In Azië in China, Japan, Singapore en de Verenigde Arabische Emiraten. In Oceanië in Australië en Nieuw-Caledonië.
Logo.
Clublogo.
Het clublogo (escudo) van FC Barcelona heeft in de loop der jaren vele veranderingen ondergaan. In de beginjaren speelde de club met het wapen van de stad Barcelona op het shirt met daarboven de afbeelding van een vleermuis. Hierbij verwees de vleermuis, die ook afgebeeld staat op de wapens van Palma de Mallorca en Valencia (en de lokale voetbalclubs Valencia CF en UD Levante), naar de overwinning van graaf Jaume I de Veroveraar op de Moren in de dertiende eeuw. Volgens de overlevering zou destijds een vleermuis op de helm van de graaf zijn gaan zitten, een teken van bescherming en oplettendheid.
In 1913 kreeg FC Barcelona, in navolging van Engelse voetbalclubs, een eigen clublogo. Het clublogo omvat de "olla" met daarin drie vlakken en een middenbaan.
Sponsors.
Tot 1 juni 2011 weigerde FC Barcelona commerciële shirtsponsoring. Sinds 2005 bevindt zich op de linkerarm wel het logo van sponsor TV3, een Catalaanse televisiezender. In 2006 sloot de club een overeenkomst voor vijf jaar met Unicef met de slogan “Barça, meer dan een club, een nieuwe wereldwijde hoop voor kwetsbare kinderen”, waarbij FC Barcelona de organisatie jaarlijks met een bedrag van 1,5 miljoen euro steunt en bovendien het recht heeft het embleem van Unicef af te beelden op wedstrijd- en trainingskleding. Hier is ook hun slogan, “Barça, més que un club”, in verwerkt. Unicef kan hierdoor beschouwd worden als de eerste shirtsponsor in de geschiedenis van de club. Vanaf 1 juni 2011 staat de naam van de Qatar Foundation op het shirt. Hiermee wordt dit bedrijf de eerste 'echte' shirtsponsor in de geschiedenis van de club. Qatar Airways stond tot en met het seizoen 2016–2017 op het shirt. De Catalaanse club vroeg van de Qatarese overheid een bedrag van €60 miljoen per jaar. Van 1 juli 2017 tot en met het seizoen 2021/2022 prijkte de naam van het Japanse elektronicaconcern Rakuten op het shirt van Barcelona. Op 15 maart 2022 maakte de club bekend voor €280 miljoen een overeenkomst met het Zweedse Spotify te hebben gesloten, waarbij het bedrijf vanaf het seizoen 2022/23 voor vier jaar de shirtsponsor van zowel de mannen als de vrouwen is, en haar naam aan het stadion mag verbinden. De overeenkomst met Unicef vervalt vanaf seizoen 2021-2022. Deze wordt vervangen met UNHCR/ACNUR, de Hoge Commissaris voor de Vluchtelingen van de Verenigde Naties. De overeenkomst is voor vier jaar. Op 25 mei 2023 kondigde TP Vision, een dochteronderneming van Philips, een samenwerking aan met FC Barcelona. TP Vision's Ambilight TV-logo zal op de mouw van het van het shirt verschijnen. Het contract loopt tot medio 2028 en bedraagd van €80 miljoen.
De hoofdsponsors van FC Barcelona zijn:
Organisatie.
President.
FC Barcelona wordt bestuurd door een president. Deze president wordt iedere vier jaar gekozen door de leden van FC Barcelona, de "socios". Iedere kandidaat moet voorafgaand aan de verkiezingen een bepaald aantal handtekeningen van medestanders inleveren bij de club om mee te mogen doen. De kandidaten met voldoende handtekeningen starten vervolgens hun verkiezingscampagne, waarin meestal specifieke nieuwe stervoetballers of trainer worden beloofd aan de leden. Uiteindelijk mogen alle "socios" op de verkiezingsdag hun stem uitbrengen op het terrein van FC Barcelona. De verkiezingsopkomst is regelmatig aanmerkelijk hoger dan bij de verkiezingen voor het bestuur van Catalonië of Spanje. De winnaar van de verkiezingen is de president van FC Barcelona gedurende volgende vier jaar en mag een bestuur formeren. Wanneer bij de verkiezingen naast de zittende president geen andere kandidaten zijn, wordt de ambtstermijn van de zittende president automatisch met vier jaar verlengd. Een president mag tegenwoordig slechts twee opeenvolgende ambtstermijnen vervullen. De huidige president is Joan Laporta.
Bestuursleden.
De overige (belangrijke) bestuursleden zijn:
Barça in Europa.
Barcelona speelt sinds 1955 onafgebroken in diverse Europese competities. Hieronder staan de competities en in welke seizoenen de club deelnam. De edities die FC Barcelona heeft gewonnen zijn dik gedrukt.
Bijzonderheden Europese competities:
UEFA Club Ranking: 15 (29-10-2024)
Bekende (oud-)"Blaugranas".
Voor de club speelden onder anderen Bernd Schuster, Diego Maradona, Hristo Stoichkov, Gheorge Hagi, Ladislao Kubala, Michael Laudrup, Romario, Ronaldo, Luís Figo, Patrick Kluivert, Ronald Koeman, Rivaldo, Ronaldinho, Lionel Messi, Xavi, Carles Puyol en Andrés Iniesta. Johan Cruijff behaalde met de club grote successen. Als speler behaalde Cruijff weinig tastbare prijzen, slechts één kampioenschap in 1974 en eenmaal de Spaanse beker, maar zijn spel staat voor altijd bij de supporters in het geheugen gegrift. Later, toen Cruijff coach was, formeerde hij een elftal dat bekend kwam te staan als het Dream Team. Het hoogtepunt van dit team was het winnen van de Europacup I in 1992, tegenwoordig UEFA Champions League genaamd.
Frank Rijkaard, in 2003 aangesteld als coach, wist een team te creëren dat het team van Cruijff evenaarde door naast de landskampioenschappen van 2005 en 2006 ook de UEFA Champions League van 2006 te winnen. Ook het team dat onder leiding stond van Josep Guardiola werd vaak vergeleken met het Dream Team. In de laatste zeven jaar werd Barcelona vijf maal kampioen in de Primera División en in zowel 2009, 2011 als 2015 won het de Champions League. In 2009 slaagde het er als enige Spaanse club ooit in om de treble te winnen (landskampioenschap, nationale beker en Champions League), een huzarenstukje dat in 2015 werd overgedaan en dat samen met Bayern München twee keer werd behaald. Later werd Xavi trainer van de club en stond hij van november 2021 tot mei 2024 aan het roer.
Overige sporten.
De club is een omni-sportvereniging. Ook in het basketbal (FC Barcelona Bàsquet), het handbal (FC Barcelona Handbol) en het rolhockey (FC Barcelona Hoquei) is FC Barcelona de succesvolste, zowel nationaal als Europees. Verder zijn bij FC Barcelona ook veldhockey, atletiek, volleybal, rugby, softbal, wielrennen, vrouwenvoetbal, zaalvoetbal en ijshockey vertegenwoordigd. 

</doc>
<doc id="38223" url="https://nl.wikipedia.org/wiki?curid=38223" title="Lijst voetbalclubs Engeland">
Lijst voetbalclubs Engeland



</doc>
<doc id="38224" url="https://nl.wikipedia.org/wiki?curid=38224" title="Lijst van voetbalclubs in Engeland">
Lijst van voetbalclubs in Engeland



</doc>
<doc id="38249" url="https://nl.wikipedia.org/wiki?curid=38249" title="Hendrik VII van Engeland">
Hendrik VII van Engeland

Hendrik VII (Pembroke (Wales), 28 januari 1457 – Hampton Court Palace (Richmond upon Thames), 21 april 1509) was koning van Engeland van 22 augustus 1485 tot 21 april 1509. Hij was de eerste koning van het Huis Tudor en wordt algemeen erkend als een succesvol vorst.
Biografie.
Henry Tudor was een zoon van Edmund Tudor, zoon van Owen Tudor, stamvader van het Huis Tudor. Zijn moeder was Margaret Beaufort, een afstammeling van koning Eduard III Plantagenet. Van zijn vader erfde hij de titel graaf van Richmond, van zijn moeder de betwistbare aanspraak op de troon. Hij werd geboren in Pembroke in Wales, maar groeide op in ballingschap in Bretagne, waarheen hij gevlucht was voor de koningen uit het Huis York.
Na het mislukken van de opstand van zijn neef, de hertog van Buckingham, werd Hendrik Tudor de belangrijkste mededinger voor het Huis Lancaster. Met steun van de schoonfamilie van de overleden koning Eduard IV York en Anna van Beaujeu, regentes van Frankrijk, landde hij met zijn strijdkrachten in Wales en trok Engeland binnen. Daar beslisten de strijdkrachten van Lancaster de slag tegen York onder Richard III in hun voordeel in de Slag bij Bosworth in 1485. Deze overwinning markeerde het eind van de al lang lopende Rozenoorlogen tussen de Huizen Lancaster en York. Hendriks aanspraak op de troon was gebaseerd op de vrouwelijke lijn via zijn moeder. Dit vormde echter geen bezwaar: in de praktijk kon het parlement het koningschap verlenen aan wie het wilde.
Na de lange burgeroorlog was Hendriks eerste zorg zijn macht definitief te vestigen en andere pretendenten te ontmoedigen. Hij wist dit te bereiken door o.a. een verdeel-en-heers-politiek waarmee hij de macht van de adel wist te ondermijnen. Ook trouwde hij met Elizabeth van York, dochter en erfgename van koning Eduard IV. Hiermee verenigde hij de twee Huizen en versterkte hij zijn aanspraken vanwege haar afstamming. Bij het huwelijk nam Hendrik de Tudorroos aan als symbool voor zijn dynastie. Dit symbool benadrukte de verwantschap met zowel het Huis Lancaster als het Huis York.
Hendriks politiek was erop gericht om zowel de vrede te bewaren als economische voorspoed te bewerkstelligen. Tot op zekere hoogte slaagde hij hierin. Hij was niet oorlogszuchtig en probeerde dan ook niet de Franse gebiedsdelen te heroveren die onder zijn voorgangers verloren waren gegaan. Hij sloot zelfs een verdrag met Frankrijk (het verdrag van Stapel) dat financieel voordelig was voor Engeland. Om zijn positie te versterken subsidieerde hij de scheepsbouw, waardoor de zeemacht werd versterkt en de handelspositie verbeterd. Ook vergaarde hij een persoonlijk kapitaal, dat door zijn zoon en opvolger Hendrik VIII weer snel opgesoupeerd zou worden.
Hendrik sloot ook een verbond met Spanje via het huwelijk van zijn zoon Arthur met Catharina van Aragon, met Schotland via het huwelijk van zijn dochter Margaretha met koning Jacobus IV van Schotland en met het Duitsland van keizer Maximiliaan I.
In 1502 en 1503 werd Hendrik getroffen door een drietal tegenslagen, die hij nooit meer geheel te boven zou komen: zijn erfgenaam, de pasgetrouwde Arthur, stierf in een epidemie, enkele maanden later gevolgd door zijn vrouw, die stierf in het kraambed. Zijn jongste kind stierf binnen een dag na de geboorte. Aangezien hij wilde voorkomen dat de onderhandelingen die hadden geleid tot het huwelijk van zijn zoon met Catharina van Aragon teniet zouden worden gedaan, wist hij dispensatie te verkrijgen voor een huwelijk tussen haar en zijn jongere zoon Hendrik, die hem in 1509 opvolgde. Hendrik VII is begraven in Westminster Abbey.
Huwelijk en kinderen.
Met Elizabeth van York

</doc>
<doc id="38250" url="https://nl.wikipedia.org/wiki?curid=38250" title="Riet">
Riet

Riet ("Phragmites australis", synoniem: "Phragmites communis"), ook echt riet of gewoon riet, is een plantensoort uit de grassenfamilie ("Poaceae"). De plant is een prominent aan waterkanten aanwezige helofyt. Riet breidt zich op drie manieren uit: door zaad, door wortelstokken en door uitlopers, dat wil zeggen bovengrondse, horizontale stengels waarbij op de knopen een nieuwe plant ontstaat. De plant komt als exoot in Noord-Amerika voor. Daar wordt de plant als invasieve soort of onkruid gezien.
Rietgras ("Phalaris arundinacea") lijkt in het vegatieve stadium op riet, maar heeft een vliezig tongetje in plaats van haartjes.
Riet kan 1–3 m hoog worden. De stengel staat stijf rechtop en het 1–3 cm brede blad met spits toelopende top is grijsgroen. Op de grens van de bladschede en de bladschijf zit een tongetje (ligula) dat bestaat uit een krans van haren.
De plant bloeit van juli tot oktober met een 15–40 cm lange, sterk vertakte, purperkleurige of bruinachtige pluim, die rechtop staat of later aan de top kan gaan overhangen. De aartjes zijn tot 1,5 cm lang, bevatten twee tot zes bloempjes en zijn erg harig. De vrucht is een graanvrucht.
De plant groeit in het water of aan de waterkant op natte, zoete tot brakke bodem, maar komt ook voor langs spoorwegen en in akkerranden of onkruid in bouwland. Na de drooglegging van de IJsselmeerpolders werd eerst riet ingezaaid, dat na enkele jaren de grond geschikt maakte voor de landbouw.
Vervening.
Dood riet kan zich ophopen en later tot rietveen verworden. Dit mechanisme wordt in kleimoerassen tegengegaan wanneer het moeras droog valt. Het organisch materiaal breekt dan zeer snel af.
Toepassingen.
Dakbedekking.
Wanneer riet jaarlijks gemaaid wordt, kan een deel na sortering als dakbedekking of voor het maken van rietmatten en rietschermen gebruikt worden. Overjarig riet is hiervoor minder geschikt. Kalenberger riet wordt onder meer gebruikt als bedekking op de kap en houten achtkant van molens. Het is dun riet met een spitse top en daardoor zeer geschikt voor steile vlakken.
Muziekinstrumenten.
Een riet wordt gebruikt bij bepaalde muziekinstrumenten, rietblazers zoals de hobo, klarinet, fagot en saxofoon. De plant waarvan het riet gesneden wordt is echter pijlriet ("Arundo donax", het bamboeachtige Spaanse riet). Het blazen over (een klein stukje van) het riet zorgt ervoor dat het gaat trillen, waardoor er geluid ontstaat.
Helofytenfilter.
Wanneer verontreinigd water door een rietland geleid wordt, dan wordt dit gereinigd. Dit noemt men een helofytenfilter. Er zijn zwembaden die in plaats van allerlei mechanische en chemische middelen water zuiveren in een rietveld. Ook zie je bij verkeerspleinen vaak dat een rietveld aanwezig is. Het gemaaide riet is weliswaar verontreinigd, maar het water is meestal dusdanig gereinigd dat het op het oppervlaktewater geloosd kan worden. In proefopstellingen werd ook getest of verticale tuinmuren kunnen ingeschakeld worden voor de waterzuivering, volgens het principe van het rietveld.
Trivia.
Vincent van Gogh gebruikte voor een aantal van zijn pentekeningen rietstengels, waaraan hij een scherpe punt sneed. Ook maakte hij tekeningen en schilderijen over rietgedekte huizen in Normandië met hun typische bloemenvorsten (uit klei met dakplanten).

</doc>
<doc id="38263" url="https://nl.wikipedia.org/wiki?curid=38263" title="Onkruid">
Onkruid

Onkruid is een lokaal ongewenste wilde of verwilderde plant, afhankelijk van het grondgebruik ter plaatse. De term wordt vooral gebruikt door hoveniers, groenbeheerders en landbouwers en door verzorgers van een siertuin.
Gebruik van de term.
De term is subjectief; er is geen objectieve of biologische definitie van onkruid. In principe kan elke willekeurige plantensoort als onkruid worden beschouwd. Wat als ongewenst wordt beschouwd, is afhankelijk van het gebruik van de grond waar het onkruid voorkomt en van de beoordelaar. De opvatting over onkruiden kan in de loop van de tijd ook veranderen. 
Het is mogelijk dat een plant in de ene omgeving als onkruid gezien wordt, bijvoorbeeld doordat hij overdadig groeit en zo tuinplanten overwoekert, terwijl deze in een andere omgeving als niet ongewenst of zelfs als aantrekkelijk wordt beschouwd, zoals in wilde tuinen of in natuurgebieden. In de biologische landbouw zijn sommige kruiden welkom, terwijl ze in de reguliere land- en tuinbouw als ongewenste onkruiden worden gezien. Lijsten van onkruiden hebben dan ook alleen maar zin in de context van een bepaald grondgebruik.
Onwenselijkheid en schadelijkheid.
Planten kunnen om verschillende redenen als onkruid worden beschouwd. Meestal doelt men op planten die nutteloos, slordig, hinderlijk of schadelijk zijn in landbouwgebieden, in de tuinbouw, privétuinen en openbaar groen. Natuurbeschermers en -beheerders gebruiken overigens zelden de term onkruid, ook niet om ongewenste planten in natuurgebieden aan te duiden. Mogelijke redenen waarom planten als ongewenst worden gezien zijn:
Voordelen van onkruid.
Als onkruid aangeduide planten kunnen, net als veel andere (wilde) planten, nuttige functies hebben doordat: 
Soorten onkruid naar milieu.
Verscheidene plantensoorten die als onkruid worden aangeduid komen in allerlei milieus voor, zoals akkerdistel, brandnetel en straatgras, andere zijn meer kenmerkend voor bepaalde milieus.
Akker.
Vanwege de intensieve bodembewerking zijn akkers geschikte vestigingsplaatsen voor pioniersoorten, die zich thuis voelen op een bodem die open ligt. In Nederland worden ruim 50 veelvoorkomende soorten als akkeronkruid gezien, waaronder akkerviooltje, korenbloem, klein hoefblad, perzikkruid en varkensgras.
Tuin.
In Nederland en België komen zo'n 100 wilde planten voor die geregeld in tuinen opduiken. Veelvoorkomende tuinonkruiden zijn onder meer zevenblad, haagwinde, brandnetel, kleefkruid en vogelmuur.
Wegberm.
Lang werden veel kruiden in wegbermen langs provinciale en rijkswegen als onkruid gezien. Kruiden die de ontwikkeling van een goede graszode belemmerden werden bespoten met herbiciden. 
Vanaf halverwege de jaren 1970 voeren wegbeheerders zoals Rijkswaterstaat een ander beleid ten aanzien van bermen van wegen. Vooral na de publicatie van het boek De bonte berm van de Wageningse hoogleraar Piet Zonderwijk in 1979 gingen veel instanties over op een ander, 'meer ecologisch' beheer, dat werd gekenmerkt door een- tot tweemaal per jaar maaien en afvoer van het maaisel. Hierdoor verarmde de grond, nam de productie af en de soortenrijkdom toe. 
Decennia later blijkt het beheer op deze wijze goedkoper te zijn en het levert ook een bijdrage aan biodiversiteit. Ook bij veel stedelijk groenbeheer kiest men voor een beheer dat ruimte laat voor planten die lang als onkruiden werden beschouwd. Daarnaast worden soms onkruiden speciaal ingezaaid, zoals klaproos, korenbloem en wilde cichorei.
Weiland.
Grasland dat als weide (of hooiland) in gebruik is binnen de gangbare moderne landbouw, bestaat voornamelijk uit hoogproductieve grassoorten of -rassen. Andere kruiden worden veelal als onkruid beschouwd omdat ze de productiviteit van het grasland aantasten. Veel genoemd zijn paardenbloem, ridderzuring, akkerdistel en giftige soorten als de scherpe boterbloem en jakobskruiskruid. Er bestaan lijsten met tientallen van dit soort graslandonkruiden met onder meer brandnetel, hondsdraf, madeliefje en zilverschoon. In sommige vormen van landbouw, zoals de biologische landbouw, zijn bepaalde kruiden echter gewenst, omdat ze stikstof binden zoals rode klaver en witte klaver, of de kwaliteit van het land als leverancier van diervoeding vergroten.
Soorten onkruid naar verspreidingsmechanisme.
Onkruiden worden ingedeeld in zaad- of wortelonkruiden. knolcyperus is echter een onkruid dat zich door knolletjes vermeerdert.
Wortelonkruiden.
Wortelstokonkruiden zijn wortelonkruiden, die ondergrondse, meestal horizontaal lopende wortelstokken vormen. Bij afbreken kan elk stukje wortelstok met een knoop weer gaan wortelen en uitlopen. Tot deze groep behoren akkerdistel, gladde witbol, grote brandnetel, haagwinde, heermoes, kweek en zevenblad.
Zaadonkruiden.
Zaadonkruiden zijn onkruiden, die veel zaad produceren. Het zijn vaak eenjarige planten die zich snel verspreiden. Voorbeelden van zaadonkruiden zijn alsemambrosia, gewone melkdistel, harig knopkruid, klein kruiskruid, kleine brandnetel, melganzenvoet, spiesmelde, straatgras, herderstasje, zandraket, liggende vetmuur en vogelmuur.
Bestrijding.
Onkruiden worden op verschillende manieren bestreden. Vaak worden herbiciden (chemische bestrijdingsmiddelen) gebruikt. Vanwege milieutechnische bezwaren vindt bestrijding ook vaak mechanisch plaats met hulp van schoffel, schoffelmachines, onkruidbranders, borstelmachines of heet water. In de biologische landbouw wordt ook weleens een ligbedwieder gebruikt. 
Er kan ook gebruik worden gemaakt van een zogenaamd vals zaaibed waarbij eerst het onkruid ontkiemt, dan wordt het gekiemde onkruid verwijderd, waarna men pas de gewassen zaait.

</doc>
<doc id="38286" url="https://nl.wikipedia.org/wiki?curid=38286" title="Lijst van Belgische voetballers">
Lijst van Belgische voetballers

Hieronder volgt een lijst van Belgische voetballers.
A.
Naïm Aarab - Stanley Aborah - Ferdinand Adams - Thomas Adriaensens - Kristof Aelbrecht - Tim Aelbrecht - Leon Aernaudts - Dickson Agyeman - Philippe Albert - Toby Alderweireld - Kristoffer Andersen - Emile Andrieu - Arnor Angeli - Lens Annab - Maxime Annys - Yorick Antheunis - Léopold Anoul - Mohammed Aoulad - Jeroen Appeltans - Pol Appeltants - Gaël Arend - Jean Arnolis -Georges Arts - Kristof Arys - Xavier Asselborn - Patrick Asselman - Prince Asubonteng
B.
Sadio Ba - Ziguy Badibanga - Arnold Badjou - Marc Baecke - Cyprien Baguette - Logan Bailly - Zakaria Bakkali - Peter Balette - Steve Barbé - Yves Baré - Walter Baseggio - Désiré Bastin - Fons Bastijns - Michy Batshuayi - Charles Bauwens - Tom Bawin - Björn Beauprez - Ricky Begeyn - Kevin Begois - Patricio Bengui-Dombaxe - Christian Benteke - Louis Bessems - Prudent Bettens - Olivier Beuckelaers - Wouter Biebauw - Henri Bierna - Roberto Bisconti - Maxime Biset - Jonathan Blondel - Siebe Blondelle - Jelle de Bock - Gilbert Bodart - Jean Bodart - Danny Boffin - Ruud Boffin - Marnik Bogaerts - Frederik Boi - Petar Bojović - Sinan Bolat - Boli Bolingoli - Filip Bollen - Mathieu Bollen - Ferdinand Boogaerts - Fernand Boone - Vital Borkelmans - Jean-Marc Bosman - Oscar Bossaert - Sammy Bossut - Hakim Bouchouari - Christian Bouckenooghe - Abdelhakim Bouhna - Jonathan Bourdon - Hamdi Bouslama - Jean Bouttiau - Dedryck Boyata - Govert Boyen - Prosper Braeckman - Robert Braet - Mathieu Bragard - Pierre Braine - Raymond Braine - Sylva Brébart - Jean Brichaut - David Brocken - Geert Broeckaert - Nico Broeckaert - Toni Brogno - Hugo Broos - Christian Brüls - Christ Bruno - Massimo Bruno - Sébastien Bruzzese - Alexandre Bryssinck - Yves Buelinckx - Thomas Buffel - Yoni Buyens - Fernand Buyle - Bart Buysse
C.
Ludo Cadima - Thomas Caers - Tom Caluwé - Charles Cambier - Daniel Camus - Brecht Capon - Thomas Carpels - Louis Carré - Koen Casteels - Bram Castro - Jean Caudron - Jurgen Cavens - Jan Ceulemans - Nacer Chadli - Issame Charaï - Thomas Chatelle - Freddy Chaves - Xavier Chen - Jo Christiaens - Laurent Ciman - Ibrahima Cissé - Cédric Ciza - Tim Claerhout - Joachim Claes - Nico Claesen - Roger Claessen - Gert Claessens - Olivier Claessens - Geoffrey Claeys - Rob Claeys - Kwinten Clappaert - Philippe Clement - Lei Clijsters - Albert Cluytens - Ludo Coeck - Aimé Coenen - André Colasse - Gilles Colin - Jérôme Colinet - Pieter Collen - Jean-Paul Colonval - Steve Colpaert - Dion Cools - Julien Cools - Steve Cooreman - Colin Coosemans - Robert Coppée - Henri Coppens - Jo Coppens - Rik Coppens - Alessandro Cordaro - Ives Cordier - Michael Cordier - Hans Cornelis - Paul Courant - Thibaut Courtois - Bertrand Crasson -Fabien Creemers - Bram Criel - David Crv - Theo Custers - Alex Czerniatynski
D.
Nathan D'Haemers - Karel D'Haene - Björn Daelemans - Filip Daems - François Daenen - Jos Daerden - Koen Daerden - Pierre Dalem - Guy Dardenne - Raoul Daufresne de la Chevalerie - Davy De Beule - Jan De Bie - Gilles De Bilde - Laurens De Bock - Glen De Boeck - Tjörven De Brul - Kevin De Bruyne - Adolf De Buck - Benjamin De Ceulaer - Dieter Deceuninck - Alain De Clercq - Jean De Clercq - Olivier De Cock - Dimitri de Condé - Björn De Coninck - Thomas De Corte - Wim De Decker - Henri De Deken - Bart Deelkens - Frank Defays - Davy De Fauw - Eric Deflandre - Steven Defour - Garry De Graef - Michel De Groote - Marc Degryse - Dieter Dekelver - Benjamin Delacourt - Sven Delanoy - Jef Delen - Guy Delhasse - Cédric Dellevoet - Kristof Delorge - Laurent Delorge - Peter Delorge - Bram De Ly - Mark De Man - Mousa Dembélé - Tim De Meersman - François Demol - Stéphane Demol - Tom De Mul - Sam De Munter - Steven De Pauw - Steven De Petter - Timothy Derijck - Jonas De Roeck - Sepp De Roover - Rik De Saedeleer - Jean-François De Sart - Julien De Sart - Michaël Descamps - Olivier Deschacht - David Destorme - Pierre Destrebecq - Tom De Sutter - Cyril Detremmerie - Cédric De Troetsel - Dieter Dever - Koen De Vleeschauwer - Geert De Vlieger - René De Vos - François De Vries - Emmerik De Vriese - Bjorn De Wilde - Filip De Wilde - Alfons De Winter - Chris De Witte - Seth De Witte - Michel De Wolf - Kris De Wree - Jimmy De Wulf - Didier Dheedene - Sven Dhoest - Bert Dhont - Jan Diddens - Tuur Dierckx - Yannick Dierick - Kevin Dijck - Patrick Dimbala - Henri Diricx - Jean Dockx - Olivier Doll - Léon Dolmans - Kevin Droogmans - Grégory Dufer - Steve Dugardein - Frédéric Dupré - Francky Dury - Quentin Durieux - Romain Dutrieux - Tom De Mul
E.
Marc Emmers - Björn Engels - Gaëtan Englebert - Vincent Euvrard - Bernt Evens - Marc Eberle
F.
Laurent Fassotte - Emilio Ferrera - Yves Feys - André Fierens - Filip Fiers - Nicolas Flammini - Pieter-Jan Foket - Marouane Fellaini - Jean Fievez
G.
Ronny Gaspercic - Karel Geraerts - Eric Gerets - Pol Gernaey - René Gillard - Guillaume Gillet - Jean-François Gillet - Cor Gillis - Maurice Gillis - Joseph Givard - Daniël Goas Lopes - Manu Godfroid - Kristof Goessens - Hector Goetinck - Laurent Gomez - Bart Goor - Fernand Goossens - Michaël Goossens - Patrick Goots - Réginal Goreux - Wouter Goris - Tim Gorris - Henri Govard - Maikel Goven - Fernand Goyvaerts - Christophe Grégoire - Sammy Greven - Georges Grün - Olivier Guilmot
H.
Dimitri Habran - Stijn Haeldermans - Robbie Haemhouts - Kevin Haezebrouck - Bram Hallaert - Pierre Hanon - Emile Hanse - Faris Haroun - Yassine Hasni - Alan Haydock - Nicky Hayen - Jérémy Haynes - Eden Hazard - Thorgan Hazard - Georges Hebdin - Herman Helleputte - Jimmy Hempte - Leo Hendrickx - Marc Hendrikx - Robin Henkens - Jules Henriet - Paul Henry - Albert Heremans - Sebastian Hermans - Frédéric Herpoel - Georges Heylens - Carl Hoefkens - Gijsbrecht Houben - Denis Houf - Nic Hoydonckx - David Hubert - Gaston Hubin - Robert Hustin - Stein Huysegems - Constant Huysmans
I.
Matthias Iannacone - Salou Ibrahim - Kristof Imschoot - Hendrik Isemborghs - Isa Izgi
J.
Augustin Janssens - Chris Janssens - Kevin Janssens - Kevin Janssens - Kristof Janssens - Stijn Janssens - Adnan Januzaj - Nordin Jbari - Léon Jeck - Constant Joacim - Michael Jonckheere - Junior - Jef Jurion
K.
Nathan Kabasele - Hervé Kage - Thomas Kaminski - Senad Karahmet - Kevin Kempeneer - Christophe Kinet - Vincent Kompany - Charly Konstantinidis - Joey Kools
L.
Vincent Lachambre - Roland Lamah - Raoul Lambert - Robert Lamoot - Jürgen Landuyt - Tom Lannoo - Kristof Lardenoit - Rik Larnoe - Jules Lavigne - Axel Lawarée - Jonathan Legear - Michaël Lejan - Emile Lejeune - Georges Leekens - Ken Leemans - Stefan Leleu - Erwin Lemmens - Philippe Léonard - Henri Leroy - Maxime Lestienne - Nicolas Lombaerts - Vital Loraux - Jordan Lukaku - Romelu Lukaku
M.
Thomas Madou - Birger Maertens - Bob Maertens - Yves Makabu-Makalambay - Cliff Mardulier - Boris Marolt - Jan-Pieter Martens - Maarten Martens - Sandy Martens - Willem Massoels - Jan Masureel - Jacky Mathijssen - Tim Matthys - Thomas Matton - Floribert N'Galula Mbuyi - Brandon Mechele - Victor Mees - Walter Meeuws - Jeroen Mellemans - Wim Mennes - Pieter Merlier - Jef Mermans - Dries Mertens - David Meul - Thomas Meunier - Mohamed Messoudi - Harold Meyssen - Damien Miceli - Georges Michel - Simon Mignolet - Luc Millecamps - Marc Millecamps - Stijn Minne - Kevin Mirallas - José Moës - Jacques Moeschal - Peter Mollez - Martijn Monteyne - Pieter-Jan Monteyne - Jan Moons - Wouter Moreels - Émile Mpenza - Mbo Mpenza - Paul José Mpoku - Gaby Mudingayi - Geoffrey Mujangi Bia - Olivier Mukendi - Jacky Munaron - Joseph Musch - Tom Muyters
N.
Radja Nainggolan - Jean Nicolay - Marco Nijs - Luc Nilis - Fernand Nisot - Patrick Nys - Theodoor Nouwens
O.
Vadis Odjidja-Ofoe - Denis Odoi - Marvin Ogunjimi - Luis Oliveira - Domenico Olivieri - Fabrice Omonga - Bram Oostvogels - Kevin Oris - Richard Orlans - Killian Overmeire
P.
David Paas - Marcel Paeschen - Joseph Pannaye - Désiré Paternoster - Tristan Peersman - Bob Peeters - Jacky Peeters - Rocky Peeters - Tom Peeters - Jean-Marie Pfaff - Roger Piérard - Luigi Pieroni - Glenn Piessens - Julien Pinelli - Harald Pinxten - Christian Piot - Emmanuel Pirard - Gerard Plessers - Sébastien Pocognoli - Edgard Poelmans - Odilon Polleunis - Filipo Porco - Anthony Portier - Dennis Praet - Michel Preud'homme - Silvio Proto - Vincent Provoost - Wilfried Puis - Paul Put - Antoine Puttaert
R.
Hector Raemaekers - Jürgen Raeymaeckers - Guy Raskin - Bernd Rauw - Wim Raymaekers - Gauthier Remacle - Olivier Renard - Michel Renquin - Steven Ribus - Ward Rigole - Mats Rits - Kevin Roelandts- Wim Roels - Cédric Roussel
S.
Wouter Scheelen - Achille Schelstraete - Davy Schollen - Siebe Schrijvers - Olivier Schuddinck - Enzo Scifo - Léon Semmeling - Tony Sergeant - François Sermon - Mauro Simone - Charles Simons - Timmy Simons - Mehmet Simsek - Alphonse Six - Axel Smeets - Philibert Smellinckx - Jimmy Smet - Björn Smits - Tim Smolders - Kristof Snelders - Karel Snoeckx - Tom Soetaers - Hans Somers - Wesley Sonck - Antony Spinosa - Davy Sroka - Lorenzo Staelens - Kenny Steppe - François Sterchele - René Sterckx - Emile Stijnen - Stijn Stijnen - Frédéric Stilmant - Nikola Storm - Jules Suetens - Albert Sulon - Gérard Sulon - Olivier Suray - Armand Swartenbroeks - Gill Swerts
T.
Fredericq Taelman - Stefaan Tanghe - Alexandre Teklak - Jacques Teugels - Henri Thellin - Davy Theunis - Gunter Thiebaut - Bernd Thijs - Jean Thissen - Kenny Thompson - Guy Thys - Joseph Thys - Rachid Tibari - Rachid Tiberkanine - Nicolas Timmermans - Anthony Timo - Maarten Tordoir - Bert Tuteleers
U.
Baptiste Ulens - Willy Ulens - Jérôme Urbain
V.
Daan Vaesen - Nico Vaesen - Arsène Vaillant - Joos Valgaeren - Hans Vanaken - John Van Alphen - Jochen Vanarwegen - Günther Vanaudenaerde - Rik Van Averbeke - Wesley Vanbelle - Edgard Van Boxtaele - Daniel Van Buyten - Georges Van Calenberg - Jan Van Cant - Jelle Van Damme - Joachim Van Damme - Tom Vandekerkhof - Jason Vandelannoite - Erwin Vandenbergh - Kevin Vandenbergh - Louis Vandenbergh - Frits Vanden Boer - Anthony Vanden Borre - Sven Vandenbroeck - Brian Vandenbussche - Erwin Vandendaele - Francky Vandendriessche - Bart Van Den Eede - Guillaume Van Den Eynde - Stanley Vanden Eynde - Kevin Van den Noortgaete - Charles Vanden Wouwer - Kurt Van De Paar - Kris Van De Putte - Jan Van Der Auwera - Franky Van der Elst - René Vandereycken - Yves Vanderhaeghe - Peter Van der Heyden - Sven Van der Jeugt - Stijn Van Der Kelen - Jonas Vandermarliere - Guy Vandersmissen - André Vanderstappen - Yves Van der Straeten - Kevin van Dessel - Jürgen Vandeurzen - Rik Vande Velde - Birger Van de Ven - André Vandeweyer - Gonzague Vandooren - Kurt Vandoorne - Paul Vangenechten - Daan Van Gijseghem - Kenneth Van Goethem - Gunter Van Handenhoven - Louis Van Hege - André Van Herpe - Paul Van Himst - Kenny Van Hoevelen - Michaël Van Hoey - Camille Van Hoorden - David Van Hoyweghen - Olivier Van Impe -Tom Van Imschoot - Joseph Van Ingelgem - Nico Van Kerckhoven - Bob Van Kerkhoven - Maarten van Lieshout - Yves Van Lokeren - Anthony Van Loo - Eric Van Meir - Wilfried Van Moer - Tom Van Mol - Ludwin Van Nieuwenhuyze - Dimitri Van Oppens - Stefan Van Oppens - Pieter-Jan Van Oudenhoven - Kristoff Van Robays - August Van Steelant - Jan Van Steenberghe - Dieter Van Tornhout - Wannes van Tricht - Harm van Veldhoven - Peter Van Wambeke - Bart Van Zundert - Glenn Verbauwhede - Oscar Verbeeck - Bram Verbist - Marcel Vercammen - Franky Vercauteren - Stephaen Vereecken - Gert Verheyen - Jan Verheyen - Mario Verheyen - Davino Verhulst - Dany Verlinden - Jan Verlinden - Thomas Vermaelen - Sven Vermant - Herman Vermeulen Frans Vermeyen - Jules Verriest - Bruno Versavel - Birger Verstraete - Louis Versyp - Jan Vertonghen - Yannick Vervalle - Denis Viane - Bart Vlaeminck - Björn Vleminckx - Mark Volders - Eddy Voordeckers - Bernard Voorhoof - Jelle Vossen- Wouter Vrancken - Stijn Vreven
W.
Marc Wagemakers - Jonathan Walasiak - Johan Walem - Willy Wellens - Michaël Wiggers - Dwight Wille - Ivan Willockx - Jonathan Wilmet - Marc Wilmots - Stef Wils - Axel Witsel - Steven Wostijn - Jan Wuytens - Stijn Wuytens
Y.
Jeanvion Yulu-Matondo

</doc>
<doc id="38289" url="https://nl.wikipedia.org/wiki?curid=38289" title="Andy Fordham">
Andy Fordham

Andrew (Andy) Fordham (Bristol, 2 februari 1962 – Dartford, 15 juli 2021), bijgenaamd "The Viking", was een Engels dartsspeler. In januari 2004 won hij het World Professional Darts Championship, beter bekend onder de naam Lakeside (voorheen The Embassy).
Biografie.
Andy Fordham is geboren ten zuidoosten van Londen. Als kind speelde hij voetbal en atletiek, maar toen hij de middelbare school verliet ontdekte hij het darten. Door zijn baard, lange haar en groteske figuur kreeg hij al snel de bijnaam "The Viking". In zijn dartcarrière won Fordham veel prijzen, maar de kroon op zijn werk bereikte hij in 2004, toen hij in de finale van de Lakeside Mervyn King wist te verslaan en wereldkampioen werd.
Mede door de ongezonde levensstijl van Fordham, werd hij in januari 2007 opgenomen in een ziekenhuis met ademhalingsproblemen. Na een ziekbed van ongeveer 6 maanden, is hij toen flink afgevallen (ongeveer 108 kilo) en was hij er klaar voor om weer opnieuw de top in het darten te bereiken. Fordham maakte zijn rentree in september in Turkije tijdens het Turunc Open. Hierin haalde hij verrassend de halve finale. Hij verloor daarin van de latere winnaar Martin Phillips uit Wales, die in de finale Darryl Fitton versloeg.
Fordham zei net na zijn rentree: "Ik ben al ontzettend blij dat ik weer kan darten. Ik heb zeven of acht maanden niet kunnen darten en nu kan ik maximaal een uur achter elkaar spelen, dus ik verwacht geen wonderen in Bridlington. Ook al kwalificeer ik me niet voor de Lakeside dan nog zal dit een goed opstapje zijn om aan de top terug te keren. Ik mag niet te veel doelen stellen, maar moet gewoon blij zijn dat ik terug ben."
Fordham wist zich niet te plaatsen voor de World Professional Darts Championship van 2008, hij verloor in de 2de ronde van het kwalificatietoernooi van David Smith-Hayes. Tijdens de Winmau World Masters een dag later, verloor Fordham opnieuw. Hij ging met 3-0 onderuit tegen Stuart Kellett die in de achtste finales van Martin Adams verloor.
In februari 2009 stapte Fordham samen met Mark Webster over naar de PDC. maar in januari 2013 keerde Fordham toch terug naar de BDO.
Op 6 oktober 2015 kwalificeerde Fordham zich voor de Grand Slam of Darts, die in november van dat jaar gespeeld zou worden. In zijn openingswedstrijd kwam hij wel op voorsprong, maar hij verloor met 5-2 van Adrian Lewis. De tweede wedstrijd won Fordham met 5-3 van Wayne Jones, zijn eerste overwinning in tien jaar op een televisietoernooi. De derde wedstrijd verloor hij kansloos met 5-2 van Michael Smith, waarmee hij sneuvelde in de groepsfase.
In 2018 werd hij heel erg ziek en werd opgenomen in een ziekenhuis.
Sinds januari 2021 kwam er geen bericht meer naar buiten over zijn gezondheid. In april werd echter aangekondigd dat hij in 2022 zou gaan deelnemen aan het WK voor senioren, aangezien Fordham verklaarde dat het 90% beter met hem ging.
Fordham overleed op 15 juli 2021 aan de gevolgen van zijn leveraandoening in het bijzijn van zijn vrouw Jenny.
Privé.
Fordham was getrouwd en had twee kinderen.

</doc>
<doc id="38291" url="https://nl.wikipedia.org/wiki?curid=38291" title="Ferrari (automerk)">
Ferrari (automerk)

Ferrari is een Italiaans automerk gevestigd in Maranello, Italië. Het bedrijf is in 1929 opgericht als raceteam (Scuderia Ferrari) door Enzo Ferrari. Pas in 1947 zou het bedrijf overgaan op de productie van legale straatauto's onder de naam Ferrari S.p.A. Sinds het ontstaan wordt het bedrijf in een adem genoemd met de Formule 1, waarin reeds vele successen behaald werden.
Geschiedenis.
Enzo Ferrari begon in 1923 als (test)coureur bij Alfa Romeo waar hij al snel de verantwoordelijkheid over het hele team kreeg. In 1929 richtte hij hiervoor de Scuderia Ferrari op, die fungeerde als renstal van Alfa Romeo. Tot 1938 behaalde hij zeer veel overwinningen met de Alfa Romeo wagens. In 1939 scheidden de wegen van Alfa Romeo en Ferrari echter. Enzo ging weg bij Alfa Romeo en ze kwamen overeen dat de naam “Ferrari” voor 4 jaar lang niet meer in verband zou worden gebracht met racen of racewagens. Enzo richtte daarom Auto Avio Costruzioni op, wat resulteerde in de Auto Avio tipo 815. In 1943 verhuisde de fabriek van Modena naar Maranello, waar ze nu nog steeds te vinden is. In 1945 begonnen ze dan eindelijk met het ontwerp van wat de eerste echte Ferrari wagen moest worden, en op 2 maart 1947 was hij klaar: de Ferrari 125 S.
Sinds het eerste jaar van de Formule 1 in 1950 was Ferrari al van de partij. In 1951 won het bedrijf voor het eerst een grote prijs dankzij José Froilán González. Het jaar erna werden ze met Alberto Ascari wereldkampioen. Ferrari is de enige constructeur die in de hele geschiedenis van de Formule 1 aanwezig is.
In oktober 2014 nam Sergio Marchionne, de CEO van Fiat Chrysler, de functie over van topman Luca Cordero di Montezemolo. De laatste gaf sinds 1991 leiding aan Ferrari. De twee bestuurders kregen de maand ervoor een meningsverschil over de te voeren strategie. Montezemolo wilde de exclusiviteit van het merk behouden door niet meer dan 7000 wagens per jaar te verkopen. Marchionne wilde de productie juist verhogen.
Amedeo Felisa, topman bij Ferrari stopt na 25 jaar werkzaam te zijn geweest bij Ferrari Automobili en draagt zijn taak over aan Sergio Marchionne. Deze nam eerder ook al de taken van Luca Di Montezemolo over die noodgedwongen zijn taak moest neerleggen wegen onenigheid binnen de organisatie.
Na het overlijden van Sergio Marchionne op 25 juli 2018 werd er nieuw bestuur aangesteld. Dat bestuur bestond uit John Elkann, die voorzitter werd van de Raad van Bestuur terwijl Louis Camilleri als CEO werd aangesteld. Op 20 december 2020 kondigde Camilleri aan dat hij onmiddellijk zou aftreden als CEO. Elkann volgde hem op als CEO ad interim.
In april 2021 kondigde Elkann aan dat Ferrari hun eerste volledige elektrische auto wil lanceren in 2025.
Op 9 juni 2021 kondigde het bedrijf aan dat Bendetto Vigna (voorheen bestuurslid in STMicroelectronics) de nieuwe CEO wordt van het bedrijf.
Identiteit.
Logo: de Cavallino Rampante.
Het logo van het Ferrari race team is de zogenoemde "Cavallino Rampante". Het symboliseert een steigerende hengst op een geel schild, met de letters S &amp; F (van "Scuderia Ferrari") en de kleuren van de Italiaanse vlag horizontaal. De productieauto's hebben veelal een rechthoekige versie van het schild op de neus van de wagens, terwijl het logo van het raceteam op de zijkant van de auto staat. Bij nieuwere modellen, wordt vaak ook enkel het paard afgebeeld op de grille en de velgen van de auto's.
De oorsprong van het logo.
Op 17 juni 1923 behaalde Enzo Ferrari een overwinning op het Saviocircuit met zijn Alfa Romeo RL-Targa Florio. Daar ontmoette hij Gravin Paolina Biancoli, de moeder van Graaf Francesco Baracca (een Italiaanse vliegende aas die actief was tijdens Eerste Wereldoorlog en meer dan 30 succesvolle luchtoverwinningen boekte). Eerder ontmoette hij ook Enrico Baracca, de vader van de Italiaanse "aas der azen". Binnen de Italiaanse luchtmacht was het traditie geworden dat elke gevechtspiloot een embleem schilderde op hun vliegtuig als herkenningspunt tijdens hun missies. Baracca koos ervoor om een steigerend paard te schilderen als persoonlijk embleem. Hij koos het als aandenken aan het 2de "Piemonte Cavalleria" Regiment. Ook bleek hij een voorliefde te hebben voor paarden. Later gebruikte zijn familie het embleem ook als wapenschild. Eerst werd aangenomen dat hij zijn paard rood schilderde, maar later werd bewezen dat het paard altijd zwart was geschilderd op een wolk-achtige achtergrond.
Tijdens de ontmoeting tussen Ferrari en Gravin Biancoli stelde de Gravin voor om Baracca's embleem te gebruiken op zijn auto's als geluksbrenger. Ferrari ging akkoord met het voorstel, maar koos ervoor om het paard op een gele achtergrond te schilderen ter verwijzing naar het kleur van zijn geboorteplaats Modena. Ook veranderde hij enkele details. Uiteindelijk duurde het nog tot na de Tweede Wereldoorlog tot Ferrari zijn eigen auto's begon te ontwikkelen onder de naam Scuderia Ferrari. Toen Ferrari het Alfa Romeo team verliet in 1939, werd namelijk afgesproken dat de naam Scuderia Ferrari niet gebruikt mocht worden voor de komende 5 jaar. Tot dan, werkte Ferrari onder de naam "Auto Avio Construzion".
Kleuren: Ferrari-rood.
Begin 20ste eeuw kreeg elk land in de autosport een eigen racekleur toegekend. Tot 1907 was rood nog de kleur van de Verenigde Staten, maar na de Eerste Wereldoorlog werd de kleur toegekend aan Italië door de FIA. Die nationale kleuren raakten in onbruik in de jaren zestig, toen steeds meer bedrijven de sport begonnen te sponsoren. Ferrari bleef echter rood gebruiken als kleur, en begon het de naam "Rosso Corsa" te geven. Dit leidde er tevens toe dat de meeste Ferrari-liefhebbers een voorkeur hebben voor rode Ferrari's.
In 1995 werd Marlboro de hoofdsponsor van Scuderia Ferrari, waarna het team een eigen interpretatie begon te gebruiken van "Marlboro-rood". Het team doopte die tint om tot "Rosso Scuderia." Vanaf 2003 konden consumenten die kleur ook kiezen voor hun Ferrari. De nieuwe kleur had een duidelijke zweem van oranje, wat ook beter op tv-beelden overkwam in vergelijking met "Rosso Corsa" (dat te donker zou overkomen op moderne tv's). Tegenwoordig biedt Ferrari zes tinten rood aan. Naast de iconische rode tinten biedt het merk nog een tiental andere kleuren aan.
Beursgang.
Fiat Chrysler Automobiles (FCA) had 90% van de aandelen in Ferrari in handen en Piero Ferrari, de vicevoorzitter en zoon van oprichter Enzo Ferrari, heeft de overige 10%. FCA heeft 10% van de aandelen naar de beurs gebracht in oktober 2015 en de andere aandelen zijn aangeboden aan de bestaande aandeelhouders van FCA. Bij de verdeling van het stemrecht kregen langdurige aandeelhouders prioriteit. Exor, een beleggingsmaatschappij van de familie Agnelli en grootaandeelhouder in FCA, en Piero Ferrari, kregen samen meer dan 45% van het totale stemrecht na de afsplitsing. In februari 2020 had Exor 24,0% van de aandelen in handen, maar 35,8% van het stemrecht. Piero Ferrari had 10,2% van de aandelen en 15,2% van het stemrecht.
In oktober 2015 bracht Ferrari zo’n 17 miljoen aandelen naar de New York Stock Exchange. De aandelen werden tegen een koers van US$ 52 geplaatst hetgeen aan de bovenkant lag van de geïndiceerde koersrange van 48 en 52 dollar per stuk. De beursgang levert daarmee zo’n US$ 874 miljoen op en de totale beurswaarde van Ferrari komt uit op circa US$ 9,8 miljard. De opbrengst wordt gebruikt om schulden van FCA af te lossen en om te investeren in de resterende automerken als Jeep, Alfa Romeo en Maserati.
Sinds 4 januari 2016 staat het aandeel ook genoteerd op de Borsa Italiana en maakt ook onderdeel uit van de FTSE MIB aandelenindex.
Resultaten.
Ferrari verkoopt op jaarbasis circa 10.000 voertuigen. Ongeveer een kwart van alle voertuigen worden in Noord- en Zuid-Amerika verkocht. In Europa zijn het Verenigd Koninkrijk en Duitsland de belangrijkste verkoopmarkten. De Volksrepubliek China staat op de vijfde plaats met 456 verkochte voertuigen in 2020. De jaaromzet ligt ruim boven de vier miljard euro. De verkopen van voertuigen en onderdelen is veruit de belangrijkste bron van inkomsten, maar ook licenties en het gebruik van de Ferrari merknaam en logo levert een bijdrage van ongeveer een zevende aan de totale omzet.
Winkels.
Op 31 december 2018 waren er 35 Ferrari winkels, waarvan de helft in eigendom: men kan er Ferrari-kleding en fanartikelen kopen. De winkels zijn gevestigd in Maranello, op de luchthaven "G. Marconi" in Bologna, Venetië, in Rome (aan de Via Tomacelli 147/152 en in Leonardo da Vinci Airport (Fiumicino)) en in Florence in het historisch centrum. Buiten Italië zijn winkels te vinden in Las Vegas, New York, Shanghai, Saint-Tropez en Barcelona.
Pretparken.
In 2010 is het Ferrari World Abu Dhabi pretpark opengegaan in Abu Dhabi, Verenigde Arabische Emiraten. Er is een Formule 1 achtbaan en een pitstraat waar je zelf een wiel kan wisselen. In totaal zijn er 24 attracties waaronder ook een 70 meter hoge G-force toren. Ook is er een volledig circuit waar vanaf 2009 de nieuwe grand prix van de Verenigde Arabische Emiraten plaatsvindt.
In 2014 heeft Port Aventura een contract getekend waarmee de realisatie van Ferrari Land in Salou gerealiseerd zal gaan worden. Ferrari Land zal 75 000 vierkante meter groot worden en minimaal 2000 banen genereren. De totale investering komt neer op één miljard euro

</doc>
<doc id="38294" url="https://nl.wikipedia.org/wiki?curid=38294" title="Dingspel">
Dingspel

Een dingspel (ook: "dingspil") was een rechtsgebied in de Nederlandse provincie Drenthe of, zoals dat toen werd genoemd, de Landschap Drenthe.
De naam komt van "ding", de rechtszitting die tot 1580 driemaal per jaar gehouden werd onder de hoogste functionaris van de bisschop van bisdom Utrecht. De dingspelen vaardigden elk vier etten af naar de etstoel, die samen met de drost de Landschap bestuurden en er recht spraken. Vanaf 1603 vormde het college van drost en gedeputeerden (Gedeputeerde Staten) het bestuur van Drenthe.
Drenthe bestond uit zes dingspelen. Dit aantal komt overeen met de zes sterren in de vlag van Drenthe. De dingspelen waren weer onderverdeeld in kerspelen. Overigens wordt aangenomen dat de zes dingspelen ontstaan zijn uit drie. De naam Drenthe verwijst naar het getal drie. 
Indeling.
De indeling is van de dingspelen:
Verder bestond Drenthe uit vier heerlijkheden, die buiten de dingspelen vielen, namelijk:
De latere gemeente Assen viel onder Rolde, de Wijk onder Diever. Het kerspel Zuidwolde behoorde eerst tot Ruinen en later, met een deel van Hoogeveen, tot Coevorden.
In de Franse tijd werden de dingspelen opgeheven.

</doc>
<doc id="38295" url="https://nl.wikipedia.org/wiki?curid=38295" title="Heinkel He 177">
Heinkel He 177

De Heinkel He 177 was de enige langeafstandsbommenwerper die de Duitse Luftwaffe tijdens de Tweede Wereldoorlog in belangrijke aantallen in dienst had.
Het toestel zou de taken van de Heinkel He 111 overnemen maar er werd smalend over gezegd, omwille van de onophoudelijke reeks van problemen bij de ontwikkeling, dat het meer Duitsers dan Engelsen of Amerikanen heeft gedood.
De specificatie voor het toestel voorzag niet alleen dat het een zware bommenlast over een grote afstand tegen een snelheid van 536 km/h moest kunnen vervoeren maar dat het ook duikvluchten kon maken. Heinkel kon dit enkel realiseren door de luchtweerstand te verminderen. Daarom besloot hij de vier Daimler-Benz motoren twee-aan-twee te koppelen zoals hij voordien succesvol gebruikt had in de Heinkel He 119. Daarnaast wilde men de geschutskoepels van op afstand kunnen bedienen.
Daimler-Benz had grote problemen bij de bouw van de motoren en tot 1943 vloog het toestel zo vaak in brand dat het de bijnaam "de vliegende aansteker" kreeg.
Ondanks dit moeizame begin bewees de He 177 zich als een krachtige en snelle lange afstandsbommenwerper en maritieme verkenner die geliefd was bij de bemanningen. Geregeld werden successen behaald boven Rusland en Engeland ("Operatie Steinbock"). Echter, in 1944 werd de productie van strategische bommenwerpers stopgezet ten voordele van eenmotorige jagers die de geallieerde bommenwerpers dringend moesten tegenhouden. Van de meer dan 1000 gebouwde He 177's werden de laatste tientallen zonder motoren gebouwd en in reserve geplaatst met het oog op hen in latere tijden nog te vervolledigen en in te zetten.
Een ander project was de Heinkel He 177B of later Heinkel He 277 genaamd. Dit was een He 177 met vier aparte DB 603-motoren maar dit type kwam te laat en werd uiteindelijk niet meer in productie genomen.
Een gelijkaardige variant was de Heinkel He 274 die eveneens vier aparte motoren had maar geoptimaliseerd was voor vluchten op grote hoogte. Dit toestel werd in Frankrijk ontwikkeld maar door de bevrijding moest de ontwikkeling gestopt worden. Na de oorlog hernamen de Fransen de ontwikkeling tijdelijk.
Eenheden die met de He 177 vlogen: Stab, I., II., III. en IV./KG 1, I./KG 4,
I., II. en IV./KG 40, I./KG 50, I., II. en IV./KG 100
Specificaties (He 177A-5/R2):

</doc>
<doc id="38296" url="https://nl.wikipedia.org/wiki?curid=38296" title="Luis Figo">
Luis Figo



</doc>
<doc id="38297" url="https://nl.wikipedia.org/wiki?curid=38297" title="Kerspel">
Kerspel

De betekenis van het in oorsprong Middelnederlandse woord kerspel (ook: "karspel", "kerspil", "carspel" of "carspil") is tweeledig. Enerzijds kan het de benaming zijn voor het gebied dat onder het gezag van een bepaalde parochiekerk of wijkkapel viel. Anderzijds betrof het een gebied dat op basis van het kerkelijke begrip onder de jurisdictie viel van een burgerlijke overheid.
Kerspel (kerkelijk).
In de betekenis van kerkelijk, geestelijk ambtsgebied - een kerkgemeente, een parochie of een onderdeel daarvan - hoort het woord historisch thuis in de Noord-Nederlandse (Hollands-Friese, Friese, noordoostelijke en oostelijke) gewesten. In mindere mate kwam het ook voor in Noord-Brabant en Limburg. 
Het kerkelijk kerspel viel onder het territorium van een parochie en maakte op die manier deel uit van de kerkelijke organisatie van een bisdom. De grenzen dateerden veelal uit de 11e of 12e eeuw. Door bevolkingsgroei en ontginning van woeste gronden, of door splitsing, konden deze grenzen worden gewijzigd.
Het kerkelijk kerspel beschikte over een kerspelkapel, vaak door de omwonende gelovigen bekostigd en onderhouden. Zij betaalden tevens voor het levensonderhoud van de daar dienstdoende geestelijke. Schenkingen en legaten droegen daaraan bij. De kerspelkapellen hadden niet de volledige zielzorg van de parochianen. Deze werd beperkt door de stoolrechten (privileges) van de parochiepastoor. In deze kapellen werden geen sacramenten toegediend; voor doop, vormsel, huwelijk of begrafenis moest men naar de parochiekerk. Wel mocht er de Heilige Mis worden opgedragen, het naamfeest van de patroonheilige en andere religieuze ceremoniën worden gevierd, en godsdienstonderricht worden gegeven. 
In de middelgrote stad Maastricht bestonden in de veertiende eeuw vier parochies en acht kerspelen. In de vijftiende eeuw (1442) telde de in omvang en bevolking gegroeide stad dertien kerspelen. Het dertiende kerspel werd gevormd door de voorstad Wyck, op de rechter Maasoever. Omstreeks 1600 is Wyck opgedeeld in twee kerspelen, waardoor het aantal Brabantse en Luikse kerspelen in de tweeherige stad werd gelijkgetrokken. 
Kerspel (burgerlijk).
Een burgerlijk kerspel was een gebied binnen een burgerlijke gemeente, uit - of op het gebied van - een kerkelijk kerspel ontstaan en zeker in de hoge middeleeuwen samenvallend met hetzelfde territoir. In de Noordnederlandse gewesten was het burgerlijk kerspel de kleinste bestuurlijke eenheid, maar de organisatie en dagelijkse werking ervan wisselde in de gewesten en zelfs binnen de gewesten. In het Kwartier van Nijmegen lag de dagelijkse leiding vanouds in handen van twee of meer 'buurmeesters', die door de geërfden waren aangesteld. De meeste kerspelen in de Bommeler- en Tielerwaarden en ook enkele in de Neder-Betuwe en het Land van Maas en Waal waren heerlijkheden. Naast de buurmeesters trad een richter of schout op namens de heer. Omdat de grenzen van een kerspel vaak samenvielen met die van het richter- of schoutambt, is het woord kerspelmeester ook wel als synoniem voor de schout of richter gebruikt.
Na de Reformatie kwam het bij de protestants geworden parochies ook tot grenswijzigingen. Vanaf de zestiende eeuw begon men het begrip kerspel steeds meer te gebruiken om een bestuurlijke eenheid aan te geven, die vanaf de Bataafse Revolutie 1795 de burgerlijke gemeente zou gaan vormen. Soms zijn na die tijd bij de vorming van burgerlijke gemeenten kerspelen samengevoegd tot een gemeente.
Kerspel (burgerlijk) in Maastricht.
De reikwijdte van het burgerlijke begrip kerspel was boven de grote rivieren wezenlijk verschillend van die in de stad Maastricht. Hier vielen de grenzen van het burgerlijk kerspel samen met die van het weinig omvangrijke kerkelijk kerspel. Het burgerlijk kerspel had een taak in de handhaving van de openbare veiligheid, de brandveiligheid en de verdediging van de stad en het omringende gebied. In de veertiende eeuw stond aan het hoofd van elk kerspel een 'overhoofdman', die afhankelijk van de grootte of bevolkingsdichtheid van het kerspel werd bijgestaan door drie tot vijf hoofdlieden. Zij werden aangesteld door het stadsbestuur en waren vóór de inlegering van een garnizoen (1567) aanvoerders van hun compagnieën bij de verdediging. In later tijd deden zij tevens dienst als brandmeesters en wijkmeesters. Alle weerbare mannen van een kerspel die burger waren, waren in principe verplicht in een der compagnieën van hun kerspel deel te nemen aan de verdediging van poorten en stadsmuren. De oudst bekende verordening hiertoe dateert van 27 augustus 1380. De dienstplicht werd geregeld via de ambachten. De wijkmeester was binnen zijn kerspel ook de bewaker van de openbare veiligheid en de uitvoerder van volkstellingen. In de jaren van rekatholisering na de verovering van de stad door Alexander Farnese, prins van Parma, traden de wijkmeesters ook op als controleur op de rechtgelovigheid. De burgerlijke kerspelorganisatie is in Maastricht als wijkorganisatie intact gebleven tot en met 1850. 
Hedendaagse herinnering in geografische namen.
In de Nederlandse noordelijke en oostelijke provincies is het begrip kerspel in geografische namen nog veelvuldig aanwezig. Zo was het gebied rond de stad Zwolle tot 1967 een zelfstandige gemeente onder de naam Zwollerkerspel en bestond tot 1966 ten zuiden van Weesp de gemeente Weesperkarspel. Ook de namen van de gemeente Achtkarspelen (Friesland), de voormalige gemeente Harenkarspel (Noord-Holland) en de Noord-Hollandse plaatsen Bovenkarspel, Hoogkarspel, Oudkarspel en Sijbekarspel verwijzen nog naar de kerkelijke geschiedenis. Soms ook valt een kerspel onder de parochie van een plaats terwijl het gelegen is in een andere gemeente. Zo was Kerspel Goor een onderdeel van het richterambt Kedingen en later de gemeente Markelo, maar vielen de gelovigen onder de parochie van Goor. 
Streekaanduidingen voor het gebied dat samenviel met het kerspel, of dat het niveau boven of onder het kerspel vormde:

</doc>
<doc id="38298" url="https://nl.wikipedia.org/wiki?curid=38298" title="Luc Nilis">
Luc Nilis

Luc Gilbert Cyrille Nilis (Hasselt, 25 mei 1967) is een Belgisch voetbaltrainer en voormalig voetballer die als aanvaller speelde. Hij geldt als een van de beste spitsen die België heeft gekend. Nilis was van 1988 tot en met 2000 international voor het Belgisch voetbalelftal, waarvoor hij 56 wedstrijden speelde en 10 keer scoorde.
Nilis was een tweevoetige spits die bekendstond om zijn traptechniek. De aanvaller debuteerde in de jaren 80 bij KFC Winterslag, waarna hij de overstap maakte naar RSC Anderlecht. Hoewel hij bij paars-wit regelmatig speelde en vaak tot de uitblinkers behoorde, kreeg Nilis in België nooit de erkenning waar hij op hoopte. Zo veroverde hij nooit de Belgische Gouden Schoen en werd hij pas verkozen tot Profvoetballer van het Jaar toen hij in Nederland speelde. Nilis verhuisde in 1994 naar PSV, waar hij de Nederlandse Gouden Schoen won en twee keer topschutter werd. In 2000 verhuisde hij naar Aston Villa, waar een beenbreuk al snel een einde maakte aan zijn carrière.
Carrière als speler.
Jeugd.
Nilis groeide op in het Limburgse dorp Zonhoven. Hij is een zoon van voormalig voetballer Roger Nilis. In zijn jeugd was hij fan van Club Brugge, maar zijn favoriete voetballer was de Nederlander Johan Cruijff. Hoewel het gezin recht tegenover de velden van FC Melosport woonde, sloot Nilis zich op negenjarige leeftijd aan bij KFC Halveweg Zonhoven, waar zijn vader trainer was. De gewezen speler van Sint-Truiden schaafde voortdurend aan de traptechniek van zijn jonge zoon. Onder leiding van zijn vader Roger oefende hij dagelijks op overstapjes en kapbewegingen. Al snel werd Nilis de absolute uitblinker bij Zonhoven. Zo scoorde hij bij de miniemen 106 doelpunten in één seizoen. In 1982 haalde hij de voorpagina van een lokale krant, toen hij een penalty in plaats van direct te scoren aflegde op medespeler Filip Peters en Johan Cruijff en Jesper Olsen die avond, toevalligerwijs, dezelfde actie uitvoerden.
In 1981 maakte hij, op veertienjarige leeftijd, de overstap naar de jeugd van toenmalig eersteklasser FC Winterslag, nadat zijn vader een proeftraining voor hem had geregeld. Halveweg wilde Nilis aanvankelijk niet laten gaan, maar nadat Roger Nilis had beloofd aan te blijven als jeugdtrainer gingen zij akkoord met de overstap. Winterslag betaalde een verplichte vergoeding van zo'n 100 duizend frank voor de speler.
Winterslag.
Bij Winterslag gold Nilis als groot talent. Hij werd geselecteerd voor diverse vertegenwoordigende elftallen. Zijn beste vriend in die jaren was Jean-Marie Smolders, die later speelde voor Racing Mechelen en KRC Genk. Enkele weken voor hij 16 werd, mocht hij voor het eerst meetrainen met de A-selectie. In de zomer van 1983 degradeerde de ploeg naar de tweede klasse. Op 31 maart 1984 maakte Nilis, op 16-jarige leeftijd, onder trainer Henri Depireux zijn debuut in het eerste elftal van Winterslag in een wedstrijd tegen La Louvière. Op 7 april maakte hij zijn eerste doelpunt tegen SC Eendracht Aalst. De tiener groeide in twee seizoenen uit tot een vaste waarde bij de Limburgers. In 1985 werd Roger Nilis, die zijn zoon altijd ondersteund en begeleid had, getroffen door een hersenbloeding, wat zijn weerslag op de jonge Nilis had. Zijn vader, die hulpbehoevend was geworden, moest een groot deel van de begeleiding van zijn zoon voortaan aan anderen overlaten.
In 1986 speelde Winterslag de eindronde, maar werd het daarin laatste.
RSC Anderlecht.
In het seizoen 1985-1986 maakte RSC Anderlecht via de media bekend dat zij geïnteresseerd waren in Nilis. Raymond Goethals, die in een eerder stadium ook Roger Nilis onder zijn hoede had, had de club getipt over Nilis. Goethals maakte na zijn eerste observatie van Nilis aan voorzitter Constant Vanden Stock al duidelijk dat deze niet moest twijfel en vol moest inzetten op de komst van de spits. In de krant werd Nilis ondertussen geprezen als "het grootste talent van België" en werd hij vergeleken met Paul van den Berg en de kort daarvoor overleden Anderlechtlegende Ludo Coeck. In februari dat seizoen meldde Michel Verschueren zich namens de club bij Winterslag. Niet alleen Anderlecht, maar ook Club Brugge en Standard Luik toonden interesse in Nilis. PSV toonde via scout Adrie van Kraaij interesse in de jonge Belg en ook PSV-trainer Hans Kraay sr. op de tribune gesignaleerd. Nilis vond het echter te vroeg om naar het buitenland te vertrekken, hoewel Eindhoven feitelijk dichter bij zijn geboortedorp was, dan Brussel. Anderlecht kwam tot een akkoord met de Limburgse club over een transfersom van 18 miljoen BEF (zo'n €450.000). Tijdens de eerste ontmoeting, een lunchafspraak die Nilis en zijn vader hadden met Vanden Stock en Verschueren, maakte de club direct indruk op Nilis. De club bood hem aldaar direct een driejarig fullprofcontract aan. Nilis, die bij Winterslag als semi-prof speelde, tekende direct.
Kort na het tekenen bij Anderlecht kreeg Nilis een oproep voor zijn militaire dienstplicht, waardoor hij in zijn eerste periode slechts sporadisch op de club kon zijn. Trainer Arie Haan koppelde Nilis aan Juan Lozano en Enzo Scifo. Aanvankelijk moest de toen 19-jarige Nilis zich tevreden stellen met het statuut van invaller. De Nederlandse coach gaf in de aanval de voorkeur aan Edi Krncević en Lozano. Toen die laatste in april 1987 zijn been brak, nam Nilis diens plaats in het elftal in. Anderlecht sloot het seizoen uiteindelijk af met een derde titel op rij. Na het kampioenschap nam Nilis met de militaire voetbalploeg onder leiding van Piet Teugels deel aan het militair WK voetbal in Italië. Nilis had, onder druk met Anderlecht, met het leger kunnen afspreken dat hij een lichter regime kreeg, als hij zijn dienstplicht met twee maanden zou onderbreken om zo met de militaire voetbalploeg naar het WK te kunnen gaan. Aansluitend zou hij met het elftal een rondreis van drie weken door Afrika maken. België eindigde als derde op het WK. De rondreis door Afrika en de confrontatie met de derdewereldproblematiek maakte een diepe indruk op Nilis.
Bij thuiskomst van zijn rondreis door Afrika kreeg Nilis hoge koortsen en werd hij in allerijl naar het ziekenhuis gebracht. Daar verslechterde zijn toestand en werd hij onsuccesvol getest op diverse tropische ziektes. Uiteindelijk bleek dat hij in Afrika waarschijnlijk een zware zonnesteek had opgelopen en verbeterde zijn toestand vanzelf. Na enige weken herstel, kon hij zich op tijd melden bij Anderlecht, waar Arie Haan had plaats gemaakt voor Georges Leekens. Ook onder Leekens kon Nilis op een plaats in het elftal rekenen. Dat resulteerde in 1988 in zijn eerste selectie voor de nationale ploeg. Toen Raymond Goethals begin 1988 de ontslagen Leekens verving, veranderde er niets aan Nilis' positie binnen het team. In zowel 1988 als 1989 veroverde Anderlecht de beker na een 2-0 zege tegen Standard Luik. In de eerste van die twee finales scoorde Nilis het openingsdoelpunt. In 1989 nam succestrainer Aad de Mos het roer over en streek schaduwspits Marc Degryse neer in het Astridpark. Vanaf dan groeide Nilis uit tot een van de beste aanvallers in de Belgische competitie. Hoewel De Mos' cynische stijl Nilis niet echt lag, bloeide hij onder de Nederlander volledig op. De toen 22-jarige aanvaller bereikte in 1990 met Anderlecht de finale van de Europacup II, nadat het eerder onder meer Dinamo Boekarest en het FC Barcelona van trainer Johan Cruijff had uitgeschakeld. Nilis belandde in die finale op de bank en mocht pas in de verlengingen invallen. Anderlecht verloor de finale met 2-0. Achteraf was Nilis enorm teleurgesteld door zijn late invalbeurt. Bovendien greep hij niet veel later naast een selectie voor het WK in Italië.
In het seizoen 1990/91 vormde Nilis een uitstekend aanvalsduo met de Braziliaan Luis Oliveira. De twee waren samen goed voor 37 doelpunten en hadden een belangrijk aandeel in het veroveren van de titel. In januari 1991 eindigde Nilis als derde in de uitslag van de Gouden Schoen, na laureaat Franky Van der Elst en spitsbroeder Oliveira. Ook een jaar later greep hij net naast de prestigieuze trofee. Ditmaal zag hij ploeggenoot Degryse met de prijs gaan lopen. Nilis werd door velen als favoriet beschouwd en was dan ook erg teleurgesteld dat hij voor de tweede keer op rij derde werd. Enkele maanden later blesseerde hij zich in een Europees duel tegen Panathinaikos zwaar aan de kruisbanden.
In 1992 werd Luka Peruzović trainer. De Joegoslaaf hamerde op discipline en een sterke organisatie. Sprankelend voetbal was geen prioriteit voor Peruzović, die hoewel hij met Anderlecht aan de leiding stond in januari 1993 ontslagen werd. Johan Boskamp werd als zijn opvolger aangeduid en besloot de sterkhouders van het team meer vrijheid te geven. Nilis werd onvoorwaardelijk gesteund door Boskamp, ook toen hij een mindere periode kende en door het publiek op de korrel werd genomen, kon hij rekenen op een basisplaats. Anderlecht sloot het seizoen af als kampioen.
In het daaropvolgende seizoen hoopte Anderlecht zich in de tweede editie van de Champions League te meten met de besten van Europa. Anderlecht vloog er echter al in de groepsfase uit, met als absoluut dieptepunt de nederlaag tegen Werder Bremen. Tegen de Duitse club gaf paars-wit een 0-3-voorsprong uit handen. De uitschakeling hing als een schaduw boven de rest van het seizoen, hoewel Anderlecht dat jaar de dubbel won. In de met 2-0 gewonnen bekerfinale tegen Club Brugge scoorde hij het laatste doelpunt. Op dat ogenblik was al duidelijk dat Nilis naar het buitenland zou verkassen.
PSV.
Aad de Mos, die sinds de zomer van 1993 trainer was van PSV, toonde na een renovatie van het elftal in de zomer van 1994, interesse. De oud-trainer van Nilis wilde de spits graag aan zijn kern toevoegen, maar technisch manager Frank Arnesen zag weinig in de komst van Nilis, die hij te blessuregevoelig achtte. De Mos contacteerde journalist Carl Huybrechts en liet hem een videotape met de beste momenten van Nilis samenstellen. Deze toonde hij het bestuur van de club met de woorden "Dit is Luc Nilis, veel plezier". Het bestuur van de Eindhovense club raakte overtuigd en betaalde 100 miljoen BEF (zo'n €2,5 miljoen) voor de transfer van Nilis. Dat jaar haalde PSV ook de Braziliaanse stervoetballer Ronaldo naar Nederland. Het eerste seizoen bij PSV verliep stroef. Na enkele wedstrijden werd De Mos ontslagen en vervangen door Kees Rijvers, die op zijn beurt in januari weer plaats maakte voor Dick Advocaat. Dat jaar moest PSV AFC Ajax en Roda JC voor zich dulden in de eindstand, maar het spitsenduo Nilis en Ronaldo, die topscorer werd, maakte wel indruk. Na zijn carrière noemde Ronaldo zijn Belgische spitsbroeder de aanvaller waar hij het liefst mee samenspeelde. Na het seizoen 1994/95, dat overheerst werd door de eindzege van AFC Ajax in de UEFA Champions League, werd Nilis uitgeroepen tot beste speler voor Ronald de Boer en Marc Overmars. Hij mocht de Gouden Schoen in ontvangst nemen, een prijs die hij, tot zijn frustratie, in België nooit won.
In 1996 begon het nieuwe elftal, onder meer door het aantrekken van Phillip Cocu, Chris van der Weerden, Wim Jonk, René Eijkelkamp en Jaap Stam, steeds meer vorm te krijgen. PSV veroverde de beker. In de competitie stonden ze lange tijd bovenaan, maar moesten zij uiteindelijk wederom AFC Ajax voor zich laten. Doordat Ronaldo halverwege het seizoen geblesseerd raakte, kwam René Eijkelkamp naast hem te spelen. Eijkelkamp nam de rol van aangever op zich, waardoor Nilis dat seizoen 30 doelpunten wist te maken. Nilis werd dat jaar topscorer en kreeg voor het eerst ook in eigen land erkenning. Hij werd door zijn Belgische collega's verkozen tot Profvoetballer van het Jaar. Na Enzo Scifo was hij de tweede speler die deze trofee wist te winnen bij een buitenlandse club.
In de zomer van 1995 kreeg Nilis er met Marc Degryse een oude bekende bij. De twee gewezen uitblinkers van Anderlecht werden in 1997 overtuigend kampioen van Nederland. Nilis werd bovendien, zij het dit keer met slechts 21 doelpunten, opnieuw topscorer in de Eredivisie. In het seizoen 1997-1998 zag de club zowel de competitie als de beker naar AFC Ajax gaan. Advocaat vroeg of Nilis, evenals Arthur Numan, interesse had om in de zomer met hem mee te gaan naar Glasgow Rangers. Nilis weigerde, maar dacht wel na over een vertrek. Het elftal van de voorgaande jaren viel langzaam uit elkaar. Phillip Cocu en Boudewijn Zenden vertrokken naar FC Barcelona, Jaap Stam naar Manchester United en Wim Jonk naar Sheffield Wednesday FC. Voor Nilis was er interesse vanuit Frankrijk. Raymond Goethals informeerde Nilis van de interesse van Paris Saint Germain, waar hij een persoonlijk gesprek had. Ook was er interesse van Girondins de Bordeaux, maar Nilis had geen goed gevoel bij beide clubs. Hij besloot zich eerst te richten op het Wereldkampioenschap voetbal 1998 in Frankrijk, om daar eventuele interesse van andere clubs op te wekken. Het WK verliep echter desastreus. De Belgen speelden drie maal gelijk en kwamen hiermee niet verder dan de groepsfase. Bij terugkomst werd de selectie uitgefloten op het vliegveld. Voorzitter Harry van Raaij, met wie Nilis een goede band had opgebouwd, haalde Nilis bij terugkomst over zijn contract in Eindhoven te verlengen.
In het seizoen 1998-1999 was sir Bobby Robson trainer van PSV, hoewel hij de veldtrainingen meestal overliet aan zijn assistent Ernie Brandts. Het elftal werd versterkt met vele jongelingen en Nilis was, met zijn 31 jaar, na Stan Valckx de oudste speler van de selectie. Hij werd gekozen tot aanvoerder van het elftal, miste de start van het seizoen door een blessure. De ploeg kende een verschrikkelijke eerste seizoenshelft en belandde zelfs in het rechterrijtje. Bij terugkomst vormde Nilis een spitsenduo met de jonge, van sc Heerenveen overgekomen, Brabander Ruud van Nistelrooij. Nilis had een goede klik met Van Nistelrooij. Nilis scoorde dat seizoen 24 keer en Van Nistelrooij werd topscorer met 31 doelpunten. Bij aanvang van de laatste wedstrijd van het seizoen stond PSV vijfde en was er nog slechts een kleine kans tot kwalificatie voor de Champions League. Vitesse en Roda JC moesten punten laten liggen, terwijl PSV moest winnen. Tien minuten voor tijd stond PSV nog op 2-2 tegen FC Utrecht, terwijl de andere ploegen op verlies stonden. Toen scheidsrechter Dick Jol PSV een vrije trap ontzegde, beschuldigde Nilis hem van omkoping, iets waarvan Jol enkele jaren eerder beschuldigd was. Hij toonde Nilis direct de rode kaart. In blessuretijd wist Arnold Bruggink alsnog te scoren, waardoor PSV op de gewilde derde plaats achter Feyenoord en Willem II eindigde, die recht gaf op deelname aan de Champions League.
In 1999 kwam Erik Gerets, wiens naam al een vol seizoen rondzong, van Club Brugge over naar PSV. Hoewel Nilis aanvankelijk blij was met de aanstelling van zijn landgenoot, die hij adoreerde en nog kende van zijn beginjaren bij de nationale ploeg, verkilde de relatie snel. Nilis had verwacht als aanvoerder een persoonlijk gesprek te krijgen met de nieuwe trainer, maar deze liet hem links liggen. Tijdens de voorbereiding uitte Gerets openlijke kritiek op het koppel Nilis-Van Nistelrooij, die hij te weinig vond laten zien. Over Nilis zei hij dat deze niet hard genoeg trainde en zich hiermee boven het elftal plaatste. Aan het einde van de voorbereiding liet Gerets Nilis bij zich roepen voor een gesprek, waarin hij hem voor de volledige technische staf hard terecht wees over zijn inzet en aanvoerderschap. Nilis verliet hierop als een briesend paard met woorden de trainerskamer. De relatie met Gerets werd hierna nooit meer goed. Toch bleef Nilis zijn trainer in de media steunen. Ondanks de slechte onderlinge sfeer speelde PSV een sterk seizoen, mede door de aankopen Mark van Bommel en Johann Vogel. In de winterstop van het seizoen maakte Gerets Nilis, wiens contract afliep, duidelijk dat hij wel bij PSV kon blijven, maar dat hij het seizoen erop Arnold Bruggink voor hem moest dulden. Voor Nilis was dit de zoveelste motie van wantrouwen van zijn trainer. Die winterstop meldde Liverpool FC zich voor de Belg, maar hij kreeg van de clubleiding te horen dat hij niet tussentijds mocht vertrekken. In de eerste wedstrijd van de tweede seizoenshelft, tegen Feyenoord, plaatste Gerets Nilis op de bank. Nilis, overtuigd om nog een laatste keer met PSV kampioen te worden, speelde hierna alle wedstrijden en roerde zich niet over wat er achter de schermen speelde. De ploeg werd met 16 punten afstand van sc Heerenveen en een doelsaldo van +81 kampioen van Nederland. Van Nistelrooij werd wederom topscorer van Nederland met 29 doelpunten, Nilis scoorde er 19. Aan het eind van het seizoen kreeg hij van PSV een contractaanbieding die hij naast zich neerlegde. Ook Racing Genk meldde zich bij Nilis met een driejarig contract en de toezegging om hierna opgenomen te worden in de technische staf. Zij kwamen echter niet snel genoeg met concrete plannen, waarop Nilis het aanbod afsloeg.
Aston Villa.
In maart 2000, enkele maanden voor het kampioenschap van PSV, tekende Nilis een tweejarig contract bij Aston Villa FC. In die twee jaar zou hij ongeveer 2 miljoen pond gaan verdienen. De overeenstemming met de club duurde uiteindelijk langer dan verwacht, ironisch genoeg door een onenigheid over de betaling van de, in Engeland verplichte, arbeidsongeschiktheidsverzekering. De club wilde dat Nilis de premie zelf zou betalen, Nilis vond principieel dat de club dit zou regelen. Toen Nilis duidelijk maakte dat dit voor hem een breekpunt was, nam de club de premie op zich.
In de zomer speelde Nilis op het Europees kampioenschap voetbal 2000 in België en Nederland. Hoewel Nilis zich op speciaal verzoek van bondscoach Robert Waseige weer verkiesbaar stelde voor de nationale ploeg, was hij slechts wisselspeler en zag hij de ploeg al in de groepsfase stranden. Kort hierna meldde hij zich in Birmingham. Hij speelde zijn eerste wedstrijd voor de club in de halve finale van de Intertoto Cup tegen Celta de Vigo. Nilis scoorde, maar zag de ploeg ten onder gaan met 2-1.
De eerste competitiewedstrijd tegen Leicester City FC moest Nilis aan zich voorbij laten gaan door een liesblessure. Ook de tweede wedstrijd tegen Chelsea FC zou hij aanvankelijk aan zich voorbij laten gaan, maar door een blessure van David Ginola, maakte hij tegen Chelsea zijn debuut in de Premier League. Nilis maakte in deze wedstrijd zijn enige doelpunt voor Aston Villa in de Premier League, door de bal met een volley in het dak van het doel te schieten. De wedstrijd eindigde in 1-1. Op 6 september verloor de ploeg uit van Liverpool FC, een wedstrijd waaraan Nilis, vanwege de ambiance in het stadion, bijzondere herinneringen overhield. Drie dagen later, op 9 september stond Nilis wederom in de basis voor de wedstrijd tegen Ipswich Town FC.
Blessure.
In de zevende minuut van de wedstrijd tegen Ipswich Town kreeg Nilis een bal doorgekopt van Dion Dublin en ging hij op keeper Richard Wright af, die ver uit zijn goal stond. Wright kwam nog verder uit zijn doel en probeerde de bal hard van de voet van Nilis te spelen, terwijl Nilis de bal juist probeerde te controleren. Er volgde een harde botsing, waarbij Nilis een open botbreuk opliep aan zijn onderbeen. De blessure was vergelijkbaar met de dubbele open beenbreuk die David Busst vier jaar eerder had opgelopen. Hij was enige tijd buiten westen en werd vervolgens, onder applaus, met een brancard van het veld gedragen. Hij werd met spoed geopereerd. De operatie verliep goed, maar al snel traden er complicaties op in de doorbloeding van het enkelgewricht. 's Nachts bleek dat de voet aan het afsterven was en moest Nilis opnieuw onder het mes, waarbij er incisies gemaakt werden, om het weefsel van zuurstof te voorzien. Even werd gevreesd dat amputatie van het onderbeen noodzakelijk was. Nadat de bloedtoevoer verbeterde, werd van amputatie afgezien. Nilis verbleef tien dagen in het ziekenhuis, voor hij door de club via helikopter terug vervoerd werd naar België. Hier begon Nilis te werken aan zijn herstel, dat moeizaam verliep.
Voor Nilis was het al vrij snel duidelijk dat de breuk het einde van zijn voetbalcarrière betekende. Ook de onderzoeken die de club liet doen, wezen hierop. Uiteindelijk werd hij in januari 2001 bij de club ontboden om de afkeuringspapieren te tekenen en officieel afscheid te nemen van de club en het publiek.
Nationale ploeg.
Nilis speelde in zijn jeugd voor diverse vertegenwoordigende elftallen. Hij speelde 56 interlands in het Belgisch voetbalelftal. Een gelukkig huwelijk was dat tussen Nilis en de nationale ploeg niet. Nilis had een stugge verhouding met de verschillende bondscoaches die in die jaren de revue passeerden en paste niet goed in de verdedigende stijl van het nationale elftal. Hij scoorde in de 56 interlands die hij speelde 10 maal.
Op 26 maart 1988 maakte Nilis op 20-jarige leeftijd onder bondscoach Guy Thys zijn debuut voor de Rode Duivels in een vriendschappelijke wedstrijd tegen Hongarije. Aangezien België zich niet gekwalificeerd had voor het EK 1988, moest het WK 1990 in Italië het eerste grote toernooi van Nilis worden. Hoewel hij in de aanloop naar het toernooi bijna alle wedstrijden speelde, nam Thys Nilis niet op in de selectie voor dat toernooi. Thys selecteerde verdediger Jean-François De Sart in plaats van Nilis. Volgens Nilis omdat zijn selectie de balans tussen Vlamingen en Walen zou verstoren. Thys verklaarde Nilis gepasseerd te hebben, omdat Anderlechttrainer Aad de Mos Nilis aanvankelijk ook op de bank hield tijdens de Europacup II finale van dat jaar.
In 1992 liep België onder Paul Van Himst kwalificatie voor het EK 1992 in Zweden mis. Hoewel Nilis in die jaren bij Anderlecht aan de lopende band scoorde, bleef de teller voor de Rode Duivels lang op nul staan. Pas in zijn 24e interland, op 3 juni 1994, kort nadat Nilis had getekend bij PSV, maakte Nilis zijn eerste doelpunt voor de Belgen in een wedstrijd tegen Zambia, die met 9-0 werd gewonnen. De overige acht doelpunten waren afkomstig van de tot Belg genaturaliseerde Kroaat Josip Weber (5) en Marc Degryse (3). Hoewel Nilis geen problemen had met de persoon Josip Weber, had hij wel moeite met het feit dat de bond Weber liet naturaliseren, om uit te komen voor het Belgische elftal.
In de zomer van 1994 was Nilis met de Rode Duivels actief op het WK 1994 in de Verenigde Staten. In de eerste wedstrijd tegen Marokko gaf Nilis de assist waaruit Degryse het enige doelpunt maakte. Hij werd echter kort na rust vervangen. In de tweede wedstrijd, die werd gewonnen van Nederland, hield Van Himst hem 90 minuten op de bank. In de derde wedstrijd, tegen Saoedi-Arabië mocht Nilis bij een 1-0 achterstand invallen. Hij kon de wedstrijd echter niet keren en België verloor de wedstrijd, maar ging toch door naar de volgende rond. Hierin werden ze met 3-2 verslagen door Duitsland en eindigde het toernooi in mineur. Voor het volgende toernooi, het EK 1996 in Engeland wist België zich niet te kwalificeren.
In 1998 kwalificeerde België zich wel weer voor het WK 1998 in Frankrijk. Nilis was gebrand een goed toernooi te spelen. Hij wilde zich, gezien de situatie bij PSV waar trainer Dick Advocaat en dragende spelers als Arthur Numan, Phillip Cocu, Jaap Stam en Wim Jonk vertrokken, in de kijker spelen van andere clubs. Bondscoach Georges Leekens liet het team echter uiterst verdedigend spelen, waardoor Nilis niet rendeerde. Na drie fletse gelijkspelen tegen Nederland, Mexico en Zuid-Korea was de ploeg uitgeschakeld en keerde Nilis gedesillusioneerd terug bij PSV, waar hij zijn contract verlengde. Hierna besloot hij zijn interlandcarrière af te sluiten.
Robert Waseige, die in 1999 het stokje van Leekens had overgenomen, haalde Nilis in 2000 over zich toch weer beschikbaar te stellen voor de nationale ploeg. Op 26 april 2000 maakte hij zijn rentree in een vriendschappelijke wedstrijd tegen Noorwegen. Nilis werd opgenomen in de selectie voor het EK 2000, dat werd gehouden in Nederland en België. Tijdens de voorbereiding op dat toernooi kwam Nilis in botsing met Waseige over een gekozen trainingsvorm. Waseige gaf aan niet van Nilis' repliek gediend te zijn, waarop Nilis aangaf het trainingskamp weer te willen verlaten. Hij werd omgepraat door Jacky Peeters en Timmy Simons en besloot te blijven. Hij begon het toernooi echter, tegen zijn verwachting in, als wisselspeler. De bondscoach gaf de voorkeur aan Branko Strupar, evenals Weber een tot Belg genaturaliseerde Kroaat. Nilis kon zich niet vinden in die keuze. Hij speelde uiteindelijk drie wedstrijden op het toernooi, waarvan de eerste twee als invaller. In de laatste groepswedstrijd tegen Turkije mocht Nilis in de basis starten. Toen de ploeg met 2-0 achterkwam door twee doelpunten van Hakan Şükür, werd hij gewisseld voor Strupar. België verloor de wedstrijd met 2-0, eindigde derde in de poule en moest het toernooi verlaten. Zo ging Nilis' interlandcarrière als een nachtkaars uit.
Verdere carrière.
Na het abrupte einde van de voetbalcarrière van Nilis, moest hij lange tijd revalideren van zijn gecompliceerde beenbreuk. Dit deed hij met een fysiotherapeut in zijn woonplaats Zonhoven. Uiteindelijk kwam hij zover terug dat hij zijn been zonder angst leerde gebruiken, hij in het dagelijks leven weer kon functioneren en kon sporten op hobbyniveau. In de zomer van 2001, ongeveer een jaar na het ongeval, vroeg Nilis' voormalige zaakwaarnemer Dirk Degraen of Nilis wilde instappen in een makelaarsbureau dat hij had opgericht met Paul De Geyter. Nilis richtte zich vooral op de scouting van talentvolle spelers, die de andere stafleden onderbrachten bij profclubs.
Begin 2004 werd Nilis gecontacteerd door Stin Husson, de voorzitter van K. Beringen-Heusden-Zolder. Nilis was geïnteresseerd geraakt in de lokale club, nadat deze in 2003 promoveerde naar de eerste klasse. Nilis werd een geregelde gast bij de club, die niet ver van zijn woonplaats Zonhoven aflag, en voelde zich er thuis. Husson bood Nilis de functie van technisch directeur aan. Nilis legde zijn taken bij SEM neer en startte in mei 2004 bij de club, die ondertussen alweer uitkwam in de Tweede klasse. Nilis kreeg in afwachting van een externe financier alvast een budget toegewezen en hij ging enthousiast aan de slag met het aantrekken van nieuwe spelers, waarbij hij het netwerk dat hij had opgebouwd bij SEM gebruikte. Tevens stelde hij Fuat Çapa aan als trainer. Al snel bleek dat hij misleid was door Husson. Er werden geen financiers gevonden en de club kon de door Nilis aangeboden salarissen niet betalen, terwijl ook zijn salaris uitbleef. Een paar maal gaf Nilis spelers uit eigen zak een voorschot op hun salaris, zodat zij konden leven. Toen bleek dat er in de situatie geen verandering kwam, lichtte Nilis de spelers in ze te kunnen helpen aan een groene kaart, waarmee ze de club konden verlaten, als ze drie maanden geen salaris hadden ontvangen. Toen het bestuur dat ter ore kwam, werd hij meermaals bedreigd. Nilis zegde zijn contract op en enkele maanden later, in februari 2006 werd de club failliet verklaard en uit de competitie genomen.
Op het moment dat Nilis' financiële situatie problematisch begon te worden, kreeg hij een telefoontje van Stan Valckx, zijn oude vriend van PSV. In overleg met hoofdcoach Guus Hiddink werd Nilis toegevoegd aan de technische staf van de Eindhovenaren. Hij werd assistent van Anton Janssen bij het tweede elftal, mocht helpen bij de jeugd en werd opgenomen in het scoutingapparaat van de club. Na enkele tijd bracht Nilis masseur Eddy Pepels aan bij de club, met wie hij gewerkt had bij Beringen-Heusden-Zolder. Langzaam aan ging Nilis steeds meer spelers begeleiden bij het eerste elftal. Ook onder Hiddinks opvolger Ronald Koeman bleef dit het geval. Nadat Sef Vergoossen in januari 2008 werd aangesteld, werd Nilis niet meer betrokken bij het eerste elftal en keerde hij terug naar de jeugdelftallen. Kort hierna scheidde hij van zijn vrouw Patsy, met wie hij sinds het begin van zijn loopbaan samen was. In 2010 werd Marcel Brands technisch manager. Hij reorganiseerde het scoutingapparaat en wilde enkel fulltime scouts in de organisatie, waardoor Nilis zijn trainerstaken verloor.
In januari 2011 meldde Fuat Çapa, die Nilis eerder bij Beringen-Heusden-Zolder aanstelde als trainer, zich bij Nilis. Hij wilde Nilis meenemen als assistent-trainer naar de Turkse club Kasımpaşa SK, waar hij was aangesteld. Nadat Çapa en Nilis met Kasımpaşa waren gedegradeerd, werden zij ontslagen. Ze konden hierna echter direct starten als trainer bij de Turkse promovendus Gençlerbirliği SK. Kort na zijn aanstelling kreeg Nilis te horen dat zijn vader Roger ernstig ziek was. Nilis wilde voor minstens twee weken vrijaf, maar de club weigerde hem vrij te geven. Hierop leverde hij zijn contract in en keerde terug naar België, waar zijn vader op 21 september 2011 overleed.
Terug in Zonhoven realiseerde Nilis zich dat hij stom was geweest om PSV halsoverkop te verlaten. Toen hij dit vertelde aan zijn vriend Eddy Pepels, die ondertussen als masseur bij de A-selectie betrokken was, gaf deze aan assistent-trainer Ernest Faber aan dat Nilis openstond voor een terugkeer naar de Eindhovense club. Bij PSV was er aanvankelijk enige scepsis over een terugkeer van Nilis, gezien de wijze waarop hij de club in 2011 had verlaten. Nilis bleef echter een graag geziene gast op De Herdgang. Ondertussen werkte hij onder andere voor de Belgische bond als scout. Tevens was hij enige tijd werkzaam in de technische staf van KSK Hasselt dat uitkwam in de derde klasse, waar zijn zoon Arne als voetballer actief was. Na een seizoen vertrok Nilis bij de club, omdat hij zich vol wilde richten op een carrière als trainer.
In de zomer van 2014 keerde Nilis als stagiair terug bij PSV. De club stelde hem voor een dag per week aan als spitsentrainer in de jeugdopleiding. Hoofdtrainer Phillip Cocu ging echter ook steeds vaker een beroep doen op Nilis en nam hem in de winterstop van het seizoen 2014-2015 mee naar het trainingskamp in Maspalomas. De samenwerking beviel beide partijen zo goed, dat de club hem in april 2015 officieel aan zich bond. Nilis kwam te werken bij het eerste elftal en de bovenbouw van de jeugdafdeling. In zijn rol als spitsentrainer begeleidde Nilis onder anderen Jürgen Locadia en Steven Bergwijn intensief.
Op 14 mei 2016 verscheen zijn biografie "De Waarheid - Luc Nilis Spreekt". In het boek, dat Thijs Slegers schreef in zeer nauw contact met Nilis, hij een beschrijving van carrière en leven. Daarnaast werd hij in open brieven beschreven door verschillende personen. Zo leverden oud-trainers Henri Depireux, Aad de Mos, Johan Boskamp en Dick Advocaat, bestuursleden Michel Verschueren en Harry van Raaij, oud-ploeggenoten Marc Degryse, Ruud van Nistelrooij, George Boateng en Stan Valckx, sportverslaggever Carl Huybrechts, zijn moeder Philomena Nilis en zijn partner Mieke Jonckers bijdragen aan het boek.
Hoewel PSV in 2018 de optie in zijn aflopende contract verlengde, tekende het clubicoon met ingang van het seizoen 2018/19 een contract als assistent-trainer bij VVV-Venlo, waar hij herenigd werd met technisch-directeur Stan Valckx. Nilis koos voor een overstap naar de Venlose eredivisionist omdat hij zich daar uitsluitend kon richten op het eerste elftal. Na twee seizoenen beslisten speler en club in onderling overleg om het aflopende contract van Nilis niet te verlengen.
In augustus 2020 bekende Nilis dat hij met Club Brugge had gesproken over een mogelijke job in de trainersstaf. Vincent Mannaert had zijn kandidatuur voorgelegd aan hoofdtrainer Philippe Clement, maar die had laten weten dat zijn staf al vol zat. Nilis ging dan maar als spitsentrainer aan de slag bij de Turkse eersteklasser Ankaragücü, waar oude bekende Fuat Çapa trainer was. Drie maanden later werd het contract van Nilis evenwel al in onderling overleg ontbonden. De club stond toen na zes wedstrijden laatste in de Süper Lig met slechts twee punten en zes gemaakte doelpunten, de op vier na slechtste aanval.
Op 27 november 2020 kondigde RSC Anderlecht aan dat Nilis vanaf 30 november op proef bij hen aan de slag ging als spits- en techniektrainer. Na een (positief bevonden) proefperiode van twee weken liepen de onderhandelingen tussen beide partijen spaak, waardoor de wegen van Anderlecht en Nilis scheidden. Een kleine twee weken later werd hij assistent-bondscoach bij Jordanië, waar zijn oude ploegmaat Vital Borkelmans bondscoach is. Toen Borkelmans daar in juni 2021 vertrok, zat ook Nilis' passage er daar op.
In augustus 2021 werd Nilis trainer van Belisia Bilzen SV, dat eerder dat jaar was ontstaan uit een fusie tussen Spouwen-Mopertingen en Bilzerse Waltwilder VV. Het werd zijn eerste opdracht als hoofdtrainer. In de 1/16e finale van de Croky Cup werd Bilzen uitgeloot tegen eersteklasser KAA Gent. Eind oktober 2021 verloren ze die bekerwedstrijd met 4-0. Naast het hoofdtrainerschap bij Belisia, werd Nilis in maart 2022 ook spitsentrainer bij de jeugdopleiding 'Talent Academy' van KRC Genk.
In juni 2023 raakte bekend dat Luc Nilis de trainersstaf onder leiding van Stijn Stijnen bij Patro Eisden Maasmechelen vervoegde.
Persoonlijk.
Luc Nilis is een zoon van voetballer Roger Nilis, die in jaren 60 uitkwam voor Sint-Truiden VV. Hij had een hechte band met zijn ouders. Hij groeide op in het Limburgse dorp Zonhoven. Tijdens zijn eerste periode bij RSC Anderlecht verhuisde hij naar een kamer in Brussel, maar nadat dit hem niet beviel, kocht hij een huis in Zonhoven, van waaruit hij reed naar eerst Anderlecht en later PSV. Na zijn transfer naar Aston Villa FC verhuisde hij naar Birmingham. Zijn verblijf in Engeland bleef, door het abrupte einde van zijn carrière, echter beperkt tot enkele weken.
Tijdens zijn jaren bij FC Winterslag ontmoette hij zijn vrouw en ze kregen samen drie kinderen, één zoon en twee dochters. Zijn zoon Arne voetbalde in de jeugd van KRC Genk en PSV. Hier brak hij echter door blessureleed niet door en vertrok naar KSK Hasselt, waar Luc Nilis enige tijd zijn trainer was.
Na zijn carrière als voetballer geraakte Nilis zwaar verslaafd aan gokken waaraan hij veel geld verloor en het kostte hem zijn huwelijk. Een ontwenningskuur in een gespecialiseerde kliniek in Zuid-Afrika hielp hem zijn gokverslaving onder controle te houden. Zijn zoon Arne leed aan dezelfde verslaving en volgde dezelfde ontwenningskuur. Daarna werd Arne begeleider van gokverslaafden.

</doc>
<doc id="38299" url="https://nl.wikipedia.org/wiki?curid=38299" title="Steven Erikson">
Steven Erikson

Steven Erikson (Toronto, 7 oktober 1959) is een pseudoniem van de Canadese archeoloog, antropoloog en schrijver Steve Rune Lundin. Hij is het meest bekend vanwege zijn voltooide fantasyserie "Spel der Goden" ("Malazan Book of the Fallen"), waarvan al meer dan 250.000 exemplaren zijn verkocht.
Biografie.
Erikson werd geboren in Toronto en opgevoed in Winnipeg. Samen met zijn vrouw en zoon heeft hij een tijd in Engeland gewoond, waarna hij terugkeerde naar Canada. Hij is opgeleid tot antropoloog en archeoloog, en studeerde tevens aan de Iowa Writer's Workshop.
Eriksons eerste boek werd gepubliceerd in 1998 en was getiteld "The River Awakens". In 1999 publiceerde hij een fantasyboek genaamd "De Tuinen van de Maan", het eerste deel in zijn epische serie "Spel der Goden". In 2010 kreeg de serie een eind met het tiende deel, genaamd "The Crippled God". De wereld van Malazan bedacht Erikson samen met de schrijver Ian Cameron Esslemont.
In 2012 publiceerde Erikson "Forge of Darkness", het eerste deel in "The Kharkanas Trilogy", een serie die zich afspeelt voor de gebeurtenissen in "Spel der Goden". In 2016 verscheen het tweede deel van deze serie, "Fall of Light". Het derde en tevens laatste deel is getiteld "Walk in Shadow", maar dit deel is nog niet gepubliceerd.
Zijn boeken, en dan met name die uit de "The Kharkanas Trilogy", behandelen vooral filosofische en introspectieve onderwerpen. In zijn beide boekenreeksen komt de schrijver tot de conclusie dat cultuur en beschaving nutteloos zijn.
Bibliografie.
Spel der Goden
De Nederlandse vertalingen van de eerste vier delen van deze serie werden in 2010 door Luitingh Fantasy uitgegeven.
The Kharkanas Trilogy
Novellen in de Malazan wereld
Novellen
Collecties

</doc>
<doc id="38304" url="https://nl.wikipedia.org/wiki?curid=38304" title="Zwollerkerspel">
Zwollerkerspel

Zwollerkerspel (Nedersaksisch: "Zwollerkärspel") is een voormalige gemeente die gelegen was rondom de stad Zwolle. Kerspel betekent een gebied dat bij een kerk hoort.
Grondgebied.
De volgende kernen maakten deel uit van de gemeente Zwollerkerspel: Berkum - Herfte - Zalné - Wijthmen - Genne - Haerst - Ittersum - Schelle - Oldeneel - Windesheim - Harculo - Hoog Zuthem - Laag Zuthem - Westenholte - Voorst - Frankhuis - Spoolde - 's-Heerenbroek - Veecaten - Cellemuiden - Mastenbroek.
Het gemeentehuis is gevestigd geweest op verschillende plekken in het centrum van Zwolle, dus buiten de gemeentegrenzen. Van 1916 tot 1967 was een villa in het Ter Pelkwijkpark het raadhuis van Zwollerkerspel.
Televisietoren.
Het is vooral bekend door de 87 meter (inclusief radiozendmast) hoge straalverbindingstoren die er in 1958-1959 is gebouwd. De toren aan de Bergkloosterweg is gebouwd om tv-uitzendingen vanuit Hilversum door te stralen naar de Televisietoren Smilde. Vanwege de kromming van de aarde was deze zogenaamde relaypost nodig. De toren is voorzien van 2 bordessen en een (glazen) reportagecabine. Vanaf de jaren zestig werden ook telefoongesprekken via paraboolantennes boven in de toren naar andere ontvangstpunten van de toenmalige PTT doorgestuurd. Met de komst van de glasvezelkabel is deze functie vrijwel verloren gegaan. In 1982 werd er voor de regionale omroep een radiozendmast op de toren geplaatst. Het gebouw onder de toren wordt door eigenaar Cellnex Telecom verhuurd als zenderruimte en als rekencentrum.
Gemeente opgeheven.
Op 1 augustus 1967 is de gemeente Zwollerkerspel opgeheven. Het grondgebied werd verdeeld over de gemeente Zwolle en omliggende gemeenten. Zwolle had de ruimte nodig om te kunnen uitbreiden.
In onderstaande tabel staan de gemeenten waaronder Zwollerkerspel verdeeld werd met het aantal personen en oppervlakte in hectare. Behalve Zwolle zijn deze gemeenten later opgegaan in andere gemeenten.

</doc>
<doc id="38305" url="https://nl.wikipedia.org/wiki?curid=38305" title="Manchester United FC">
Manchester United FC

Manchester United Football Club (afgekort MUFC) is een Engelse voetbalclub uit Manchester, opgericht in 1878 als Newton Heath L &amp; YR FC en nam in 1902 de huidige naam aan. Het is de succesvolste Engelse club van het moment met twintig belangrijke bekers sinds hoofdtrainer Alex Ferguson in november 1986 bij Manchester United kwam. Ze wonnen reeds twintig keer het Engels landskampioenschap en won als eerste club de Premier League, dat in seizoen 1992/93 de Football League First Division verving. De club won in 1968, 1999 en 2008 de Europacup I/UEFA Champions League en was in zowel 2009 als in 2011 de verliezend finalist. Beide finales werden verloren van FC Barcelona. Manchester United speelt zijn thuiswedstrijden op Old Trafford, een stadion met een capaciteit van 76.312 plaatsen. De laatste uitbreiding van 7900 plaatsen werd verkregen door de noordoost- en noordwesthoeken van het stadion te verhogen. Zelfs na deze uitbreiding is het stadion bijna elke wedstrijd uitverkocht. De club haalt dan ook de hoogste gemiddelde toeschouwersaantallen van de Premier League. De thuiswedstrijden van de club worden gespeeld in een rood-wit-zwart tenue.
Op 12 mei 2005 kwam de club in handen van de Amerikaanse zakenman Malcolm Glazer. Hij betaalde 800 miljoen pond, zo'n 1,2 miljard euro. Sinds 16 mei wist hij 75% van de aandelen te verwerven. Dit percentage was nodig om de club van de beurs te halen.
Manchester United is een van de weinige clubs die met zijn jeugdopleiding de Europese top wist te bereiken. Manchester United is partner van Unicef en treedt op als nationaal ambassadeur voor het VN-kinderfonds.
Manchester United slaagde er als een van de weinige Europese topclubs in om samen met Ajax, Chelsea, Juventus en Bayern München, alle drie de UEFA-hoofdcompetities (Europacup I/UEFA Champions League, Europacup II, en UEFA Cup/UEFA Europa League) te winnen.
Geschiedenis.
Een mooie start.
In 1878 begint de club onder de naam Newton Heath, een voetbalclub gevormd door de werknemers op de Lancashire-Yorkshire spoorlijn. Aangezien ze zichzelf niet goed genoeg vinden, besluiten spelers en clubs een jaar later niet mee te doen aan de nieuw gestarte Football League. Pas in 1892 volgt toetreding.
Tegen het einde van de 19e eeuw had de club financiële problemen en dreigde te verdwijnen. Met een klein gelukje kwam er een redder in de vorm van John Henry Davies die investeerde in de club met als enige tegenprestaties mee het beleid te mogen bepalen.
Hij was een drijvende kracht achter de naamsverandering aan het begin van de 20e eeuw.
Verschillende namen werden niet goed bevonden waaronder Manchester Central en Manchester Celtic. Uiteindelijk werd Manchester United de naam. Dit was in april/mei 1902.
In 1903 werd Ernest Mangnall aangetrokken als secretaris. Eigenlijk werd hij de eerste manager (in Engeland wordt de trainer van een ploeg manager genoemd omdat zijn job meer is dan enkel de trainingen leiden, hij verzorgt ook de contracten, transfers, etc.) van de ploeg. Hij trok enkele spelers aan en slaagde er in het seizoen 1905/06 in met de ploeg naar eerste klasse te promoveren. Twee seizoenen later (1907/08) won Manchester het kampioenschap en in het seizoen 1908/09 de Charity Shield en nog een seizoen later de FA Cup.
In 1908 was er daarenboven gestart met de bouw van een nieuw stadion, het nu in heel de voetbalwereld bekende Old Trafford. Het stadion werd op 19 februari 1910 in gebruik genomen met een wedstrijd tegen Liverpool.
Het stadion had een capaciteit van 80.000 toeschouwers.
Hoewel de eerste wedstrijd met 3-4 werd verloren, bleek het stadion een goede thuishaven te zijn voor Manchester aangezien ze hun eerste volledige Old Trafford-seizoen (1910/11) konden beëindigen met de titel die ze op de laatste dag van de competitie haalden met een 5-1-overwinning tegen Sunderland.
Dit was echter het einde van een eerste succesperiode. Er volgde een periode met verschillende managerwissels en zwakke resultaten, met als dieptepunt een 18e plaats in het seizoen 1914/15 waarbij nipt degradatie werd ontweken.
Erger was dat stadsrivaal Manchester City dat jaar onder leiding van Uniteds succescoach Magnall de vijfde plek behaalde.
Tijdens de rest van de Eerste Wereldoorlog werd de Football League opgeschort, wat het herstel van Manchester bemoeilijkte.
Een moeilijk vervolg.
Tussen de twee wereldoorlogen had Manchester United het moeilijk. Er werd geen enkele eerste klasse-titel behaald en de club danste tussen de eerste en tweede klasse.
Tegen het einde van het seizoen 1931/32 ging het ook financieel heel slecht. Toen de club bijna bankroet was, trad een nieuwe redder naar voren in de vorm van James Gibson.
Hij investeerde 30.000£ en betaalde de spelers, duidde Scott Duncan aan als manager en gaf hem geld voor nieuwe spelers.
Al deze moeite bleek tevergeefs, want Manchester ontsnapte in het seizoen 1933/34 nipt aan degradatie naar de derde klasse.
Twee seizoenen later was het tij gekeerd en Manchester won de titel in de tweede klasse. De vreugde was echter van korte duur aangezien een seizoen later United opnieuw zakte.
Het seizoen 1939/40 werd dan toch voor het eerst in jaren een seizoen waarin Manchester zich in de eerste klasse kon handhaven.
Tijdens de Tweede Wereldoorlog viel het kampioenschap opnieuw stil. Dit weerhield Manchester United er niet van om in het nieuws te blijven. Op 11 maart 1941 werd het stadion namelijk gebombardeerd.
Ondanks deze tegenslag werd de oorlog voor Manchester op een zeer positieve wijze beëindigd. De Schot
Matt Busby tekende zijn eerste managerscontract bij de club. Wat startte met een contract voor vijf jaar, werd uiteindelijk 25 jaar. En zo begonnen "The Busby Years"
The Busby Years.
Matt Busby had tijdens de Tweede Wereldoorlog een regiment in het leger geleid en had daar zijn leiderscapaciteiten getoond. Daar had hij ook kennisgemaakt en vriendschap gesloten met Jimmy Murphy, een man die hij onmiddellijk in zijn coachingstaf opnam.
Verder trokken ze een aantal spelers aan met als doel United een vaste waarde te maken in de Engelse competitie. In het eerste naoorlogse seizoen (1946/47) slaagden ze hier bijna in door de tweede plaats te behalen achter Liverpool.
Busby's grootste verdienste voor Manchester was waarschijnlijk zijn geloof in eigen jeugdspelers. En zo behaalde hij met een mix van jonge spelers en ervaren mannen een seizoen later de FA Cup.
Op een titel was het echter wachten tot het seizoen 1951/52. Manchester eindigde in de tussentijd vier keer als tweede en nooit lager dan de vierde plaats.
In de jaren nadien werkte Busby hard aan een gedegen jeugdopleiding en vormde de Busby Youth Academy, de voorloper van de nu wereldvermaarde jeugdopleiding bij Manchester United. De spelers uit deze academy werden eerst een beetje lachend Busby Babes genoemd, een spotnaam die later eerder een kwaliteitsmerk werd.
In de seizoenen 55/56 en 56/57 werd de titel tweemaal op rij gewonnen met een ploeg die bijna enkel uit Busby Babes bestond. Bewijs van het hoge niveau van de opleiding was dat United de eerste vijf edities van de in 1953 opgestarte FA Youth Cup op zijn naam schreef.
Een van de meest legendarische spelers die uit de Academy kwam was Duncan Edwards, die in 1953 op 16-jarige leeftijd een vaste stek veroverde in het eerste team.
In 1958 sloeg het noodlot echter toe. Terwijl heel Europa overtuigd was dat Manchester United het ongenaakbare Real Madrid naar de Europese kroon ging steken, stortte hun vliegtuig neer.
Na het winnen van de wedstrijd tegen Rode Ster Belgrado vlogen ze terug naar Engeland. Na het bijtanken in München crashte de vlieger bij een poging om op te stijgen.
Op 6 februari 1958 stierven 22 mensen in de crash waaronder acht spelers. Duncan Edwards overleed 15 dagen later in het hospitaal aan zijn verwondingen. De voetbalwereld was in rouw en niemand geloofde dat Manchester deze klap te boven zou komen.
Met een opgelapt team bereikte United toch nog de finale van de FA Cup, die werd verloren, en werd tweede in de competitie: een onverwacht resultaat.
Aan het stadion van Old Trafford hangt nog steeds een klok waarvan de datumaanduiding stil blijft staan op 6 februari 58. Dit als stille getuige van een zwarte dag in de geschiedenis van Manchester United.
Iedereen die dacht dat Matt Busby na het bouwen van dit team nooit de moed zou vinden om opnieuw te starten, werd door hemzelf terechtgewezen. Aan het begin van de jaren 60 werd alweer hard gewerkt aan een nieuw team van Busby Babes.
Samen met Jimmy Murphy bouwde hij een ploeg die in 1963 de FA Cup won, in 1965 en 1967 het kampioenschap en zijn grootste overwinning in 1968, de Europacup I, tien jaar na de crash. De nieuwe ploeg bestond wederom uit een mix van jeugdspelers en ervaren rotten. Van de ploeg van 58 bleven nog drie spelers over, onder wie Bobby Charlton. In de finale werd het Benfica van Eusébio na verlenging met 4-1 verslagen.
Spelers die deze tweede periode van Busby Babes kleurden, zijn ook vandaag de dag nog steeds legendes. Bobby Charlton, die als aanvoerder Engeland naar het wereldkampioenschap loodste in 1966, George Best, die even berucht was om zijn magie binnen de lijnen als zijn levensstijl erbuiten, en, om het trio af te ronden, Denis Law, die in 1964 tot Europees voetballer van het jaar werd gekroond.
Het jaar na de Europese titel (1968/69) was er te veel gemakzucht in de ploeg en werd slechts de elfde plaats behaald.
Matt Busby nam na 25 jaar als manager ontslag aan het einde van dit seizoen, na alles bereikt te hebben met de ploeg was zijn plaats in de geschiedenis van Manchester verzekerd.
Het opvullen van een leegte.
Een legendarisch figuur die 25 jaar een ploeg geleid heeft opvolgen is niet gemakkelijk. De zoektocht naar een opvolger was dan ook een parcours van vallen en opstaan. Er begon opnieuw een periode van wisselende successen en veel trainerswissels. De eerste opvolger van Busby werd op Tweede Kerstdag in 1970 reeds ontslagen en opgevolgd door... Matt Busby. Busby was door het management gevraagd om opnieuw de managerszetel in te vullen tot het einde van het seizoen in de hoop een betere opvolger te vinden. Deze werd niet gevonden, met een degradatie in 1974 tot gevolg. In de laatste wedstrijd van het seizoen, tegen Manchester City, was het uitgerekend oud-United-ster Denis Law, die de goal scoorde waardoor United degradeerde.
Na opnieuw te promoveren in 1975, eindigde men derde in 1975/76 en zesde in 1976/77, en er werd in 1977 eindelijk weer een titel behaald. De FA Cup werd gewonnen en men dacht opnieuw aansluiting te hebben met de top. De top in de competitie werd echter niet gehaald, slechts de middenmoot in 1977/78 en 1978/79. Wel werd Manchester een vaste FA Cup-klant met het behalen van drie finales in vier jaar. Ook schakelde Manchester United Ajax Amsterdam, dat met spelers als Krol, Dusbaba, Arnesen, Schoenaker, Lerby, Notten, Erkens, Ling en Geels speelde, uit in de eerste ronde van het Europa Cup III-toernooi in het seizoen 1976/77 (september 1976, 1-0 nederlaag in Amsterdam, gevolgd door een 2-0 zege in Manchester).
Aan het begin van de jaren tachtig werd Manchester echter opnieuw een vaste waarde in de top vier van de eerste klasse. In 1979/80 eindigde men als tweede, en tussen 1981/82 en 1985/86 werd 2 maal een derde en twee maal een vierde plaats behaald. Met aankopen van spelers als Bryan Robson en Remi Moses werd het middenveld versterkt. Het ontbrak echter aan een goede aanvaller om de titel te kunnen halen. Dit waren de magische Liverpool-jaren.
Toch werd in deze periode tweemaal de FA Cup gewonnen, in 1983 en 1985. Manager tijdens deze periode was Ron Atkinson. Ondanks tien overwinningen op rij aan het begin van het seizoen '85/86 en klassering als eerste tussen speeldagen 2 en 26, greep Manchester United naast de landstitel. De club eindigde na 42 ronden nog wel als vierde. In het seizoen 1986/87 stond Manchester United na 7 speeldagen, eind september 1986 op de eenentwintigste plaats, de voorlaatste plaats. Ron Atkinson werd in oktober '86 vervangen door een man die met een klein clubje uit Aberdeen had bewezen dat hij thuis in Schotland en Europa kon winnen. De man die eindelijk de leegte, achtergelaten door Matt Busby, kon vullen.
The Fergie Years.
In november 1986 tekende de Schot Alex Ferguson bij Manchester United, nadat hij met Aberdeen FC de Schotse beker, het landskampioenschap, de Europacup II en de UEFA Super Cup had gewonnen, onder het voorbehoud dat hij de tijd zou krijgen om een nieuw Manchester te bouwen. De club gaf hem deze tijd. In het seizoen 1986/87 wist Ferguson Manchester United op te werken van de eenentwintigste plaats tot de elfde plaats in de competitie. Van 1986 tot 1989 werd niets gewonnen en in 1989 dreigde er zelfs ontslag voor Ferguson, ware het niet dat zijn landgenoot en voorganger Matt Busby het bestuur van "MUFC" persoonlijk aanraadde Ferguson nog wat tijd te gunnen, omdat hij het gevoel had dat het de goede kant op ging. In de jaren 90 lukte het "Fergie" om de heerschappij van Liverpool te doorbreken.
In 1990 werd voor het eerst weer een titel behaald in de vorm van de FA Cup. Het jaar nadien werd in Rotterdam voor het eerst in 23 jaar ook weer Europees succes geproefd met het verslaan van FC Barcelona in de finale van de beker voor bekerwinnaars. In het seizoen 1992/93 werd voor het eerst in 26 jaar ook weer het kampioenschap gewonnen, met de excentrieke Éric Cantona als boegbeeld. De ploeg bleef de successen aan elkaar rijgen en ondanks een opstootje rond Cantona die voor een karatetrap aan een supporter acht maanden schorsing kreeg, beleefde United weer de glansrijke jaren als voorheen.
In het seizoen 1995/96 werd de, door Alex Ferguson opnieuw op de rails gezette, traditie van een goede jeugdopleiding tot volle ontplooiing gebracht. Met het inbrengen van jonge spelers als David Beckham, Ryan Giggs, Paul Scholes, Nicky Butt en de broers Neville werd een ploeg gebouwd uit jonkies, bijgenaamd "Fergie's fledglings". Het feit dat de ploeg zo jong was dwong ex-Liverpool speler Alan Hansen tot de uitspraak: "You never win anything with kids", een uitspraak die hem tot vandaag de dag nog achtervolgt.
Deze jongens, geïnspireerd door voorbeeldfiguren als Cantona en Peter Schmeichel, zouden Manchester de komende jaren veel succes brengen. Na het seizoen 1996/97 trok Cantona zich onverwacht terug als voetballer. Het jonge elftal had moeite met het opvullen van het gat dat de Fransman had achtergelaten en prijzen lieten weer even op zich wachten.
Het seizoen 1998/99 werd voor elke Manchester United fan een seizoen om van te dromen. Na een replay in de halve finale van de FA Cup werd de finale gehaald en gewonnen. Het kampioenschap was zes dagen voordien al gewonnen. Ook in Europa was, na een ongelooflijke comeback in de halve finale tegen Juventus (van 2-0 in het verlies aan de rust naar 3-2 winst), de finale gehaald. Hier werd een thriller van formaat geschreven, tot de 90e minuut stond Bayern München aan de leiding, maar in blessuretijd wisten Ole Gunnar Solskjær en Teddy Sheringham te scoren en zo toch nog de overwinning voor Manchester binnen te halen.
De treble was gewonnen. Later in het jaar won Manchester ook nog de Intercontinentale Cup.
Het begin van het nieuwe millennium leek weinig effect te hebben op Uniteds heerschappij in het Engelse voetbal. In 2000, 2001 en 2003 werd de titel behaald en in 2004 de beker. Het seizoen 2004/2005 werd echter trofeeloos beëindigd. Er werd door Ferguson echter opnieuw aan een ploeg gebouwd die Europa kon veroveren. In het jaar 2007 leek het alsof Ferguson zou slagen in zijn opzet. Het klopte in de kwartfinale in de terugronde AS Roma met 7-1, nadat het in de heenronde verloren had met 2-1. Manchester United raakte tot in de halve finale van de Champions League, waarin het de heenwedstrijd tegen AC Milan won met 3-2, maar in de terugwedstrijd de duimen moest leggen met 3-0. Wel werd dat jaar de 16de landstitel behaald, en de mythische FA Cup-finale verloren van Chelsea. Wel werd de Community Shield, de Engelse Supercup, gewonnen, op strafschoppen, tegen datzelfde Chelsea, met Edwin van der Sar in een heldenrol (3 gestopte penalty's). In 2008 wist United opnieuw beslag te leggen op de Engelse titel met drie punten voorsprong op Chelsea en won het op 21 mei in de finale van de Champions League tegen datzelfde Chelsea na strafschoppen. Van der Sar vervulde hierin een heldenrol door de laatste strafschop van Nicolas Anelka te stoppen.
In 2009 en in 2011 werd Manchester kampioen van Engeland, en in beide jaargangen kwam men ook tot de finale van de Champions League. Deze finales werden echter beide verloren, twee keer tegen dezelfde tegenstander: FC Barcelona.
In 2012 eindigde een wisselvallig seizoen van "Man. United" in een pijnlijk drama: de rijke stadsgenoot en aartsrivaal Manchester City wist op de laatste speeldag het kampioenschap binnen te halen op doelsaldo. Dit gebeurde doordat Sergio Agüero een wonderbaarlijke comeback in de allerlaatste minuut wist te voltooien door de winnende treffer te scoren in een hectische slotfase tegen QPR. Een seizoen later haalde United sportieve revanche door al snel op grote voorsprong te komen en vijf speelrondes voor het einde van het seizoen het kampioenschap binnen te halen. Dit gebeurde vooral door de aankoop van Robin van Persie van rivaal Arsenal. "RVP" scoorde onder meer een loepzuivere hattrick in de kampioenswedstrijd tegen Aston Villa. De grootste domper die de fans dat seizoen moesten ondergaan, was de uitschakeling in de Champions League tegen Real Madrid, doordat oud-speler Cristiano Ronaldo bij zijn terugkeer in het "Theatre of Dreams" wist te scoren.
Opvolging Ferguson.
Op 8 mei 2013 kondigde Ferguson aan dat hij met pensioen ging en Manchester United na 26 jaar zou verlaten. Een dag later werd bekend dat zijn landgenoot David Moyes van Everton hem op zou volgen. Enkele jaren eerder had "Fergie" al eens door laten schemeren Moyes als zijn ideale opvolger te zien. In de Community Shield werd Wigan Athletic verslagen, maar na tien maanden dienstverband werd Moyes in april 2014 ontslagen. Manchester United eindigde onder zijn bewind op de zevende plaats in de competitie, het slechtste resultaat sinds het seizoen 1989/90. In de Champions League werd Manchester United uitgeschakeld door Bayern München. In de FA Cup werd Manchester United al in de derde ronde uitgeschakeld door Swansea City en in de League Cup werd er in de halve finales verloren van Sunderland AFC.
Louis van Gaal.
Moyes werd opgevolgd door Louis van Gaal. Manchester United haalde Ángel Di María binnen als duurste Britse aankoop ooit en kocht ook onder anderen Ander Herrera, Luke Shaw, Marcos Rojo en Daley Blind, samen goed voor bijna 200 miljoen euro aan aanschafkosten. Met hen erbij eindigde Van Gaal in zijn eerste seizoen op de vierde plaats op de ranglijst. In de FA Cup en de League Cup bleken Arsenal FC en MK Dons te sterk. Manchester United wilde meer en Van Gaal mocht daarom voor aanvang van het seizoen 2015/16 nog eens voor ruim 200 miljoen euro spelers halen. Hiervoor trok de club ditmaal onder anderen Anthony Martial, Memphis Depay, Morgan Schneiderlin, Bastian Schweinsteiger en Matteo Darmian aan, waarvan sommigen met bonusregelingen die Manchester United op termijn nog tientallen miljoenen extra konden kosten. Recordaankoop Di María mocht alweer vertrekken, evenals voormalig topscorer Van Persie. Hoewel Manchester na zeven speelronden voor het eerst sinds het aantreden van Van Gaal de eerste plaats op de ranglijst bereikte, bleef het ook de enige keer. De club duikelde nog voor het seizoen 2015/16 halverwege was uit de top vier en eindigde op de vijfde plaats. Ook overleefde ze de poulefase van de Champions League niet, waarna Manchester United in de achtste finales van de Europa League onderuit ging tegen Liverpool FC en werd Manchester United al in de vierde ronde van de League Cup uitgeschakeld door Middlesbrough FC. Manchester United won op 21 mei 2016 nog wel de twaalfde FA Cup in de clubgeschiedenis door in de finale Crystal Palace te verslaan, maar dat bleek voor Van Gaal zijn laatste wedstrijd. Twee dagen later kreeg hij zijn ontslag.
José Mourinho.
Op 27 mei 2016 tekende José Mourinho een contract voor drie jaar met de mogelijkheid op verlenging als nieuwe manager van Manchester United. Na zijn aantreden haalde de club Zlatan Ibrahimović transfervrij en Eric Bailly en Henrich Mchitarjan voor €40.000.000,- en €32.000.000,- binnen. Daarnaast maakte United oud-jeugdspeler Paul Pogba de duurste voetballer aller tijden door €105.000.000,- voor hem te betalen aan Juventus. Dat seizoen won Manchester United de Europa League. In de finale werd Ajax met 2-0 verslagen. Ook de Community Shield en League Cup werden gewonnen na zeges op Leicester City en Southampton FC. In de Premier League werd de zesde plaats behaald en in de FA Cup werd een nederlaag geleden tegen Chelsea FC. In het seizoen 2017/18 was Manchester United niet opgewassen tegen de oppermachtige stadgenoot Manchester City onder leiding van trainer-coach Pep Guardiola. Op zondag 15 april 2018 raakte de titel definitief uit zicht, toen de ploeg van Mourinho, een week na een zege op de concurrent, met 1–0 verloor van West Bromwich Albion. Daardoor liep het gat met koploper Manchester City City op tot achttien punten. Jay Rodriguez maakte halverwege de tweede helft de winnende treffer voor "The Baggies". Wel bereikten ze dat seizoen de finale van de FA Cup tegen het Chelsea FC van Antonio Conte. Deze finale ging met 1–0 verloren na een benutte strafschop van Eden Hazard. In de Champions League werd Manchester United in de achtste finales uitgeschakeld door Sevilla FC. Op 18 december 2018 werd Mourinho ontslagen. Op dat moment bezat Manchester United na 17 speelronden de 6de plaats in de Premier League, met 7 overwinningen.
Ole Gunnar Solskjær.
De opvolger van Mourinho, Ole Gunnar Solskjær, was in eerste instantie enkel interim-manager. Na het uitschakelen van Paris Saint-Germain in de achtste finales van de Champions League en een ongeslagen reeks van twaalf wedstrijden in de Premier League werd Solskjær beloond met een definitief contract. Uiteindelijk werd de zesde plaats behaald in de Premier League, werd Manchester United in de kwartfinales van de Champions League uitgeschakeld door FC Barcelona en werd het seizoen zonder prijzen afgesloten. In het seizoen 2019/20 eindigde Manchester United op de derde plaats in de Premier League. In zowel de Europa League, de FA Cup en de League Cup werd Manchester United uitgeschakeld in de halve finales, door Sevilla, Chelsea en Manchester City. In het seizoen 2020/21 werd Manchester United derde in de Champions League-groep met Paris Saint-Germain, RB Leipzig en Istanbul Başakşehir. Vervolgens bereikte Manchester United de finale van de Europa League. Na een strafschoppenserie won Villarreal CF. Manchester United bezat in de Premier League rond de jaarwisseling de koppositie, maar moest het eindelijk doen met een tweede plaats, achter stadsgenoot "City". Wederom werd een seizoen zonder prijs afgesloten. Na een teleurstellende 4-1 verlieswedstrijd tegen Watford werd Solskjaer op 21 november 2021 ontslagen. Op 29 november 2021 stelde Manchester United de Duitser Ralf Rangnick aan als interim manager tot het einde van het seizoen.
Erik ten Hag.
Op 21 april 2022 werd de komst van Erik ten Hag bevestigd; hij verliet Ajax na vijf seizoenen en tekende een contract tot medio 2025 bij de club uit Manchester. Even later werden Mitchell van der Gaag en Steven McClaren toegevoegd aan de staf van Ten Hag. Op 16 mei 2022 stapte Ten Hag vervroegd uit zijn rol bij Ajax als trainer, zodat hij zich kon voorbereiden als trainer voor het seizoen 2022/23 bij Manchester United.
Onder Ten Hag won Manchester United voor het eerst in vijf jaar tijd weer eens zilverwerk, nadat Newcastle United opzij werd gezet in de strijd om de League Cup. Destijds was dat ook onder leiding van een Nederlandse trainer, Louis van Gaal. Aan het einde van het eerste Premier League-seizoen van Ten Hag eindigde het team op de derde plaats, wat recht gaf op Champions League-voetbal. Ook reikte het team tot de finale om de FA Cup, maar hierin was Manchester City te sterk.
Het seizoen 2023/24 ging de boeken in als het slechtste seizoen van Manchester United sinds 1989/90. Het team eindigde op de achtste plaats. Er werd dat seizoen nog wel een prijs gewonnen, want ditmaal won United de FA Cup ten koste van Manchester City. Desondanks werd Erik ten Hag op 28 oktober 2024 ontslagen na een reeks teleurstellende resultaten.
INEOS.
In de zomer van 2024 onderging Manchester United meerdere personele veranderingen. Eerder dat jaar was INEOS aangetreden als minderheidsaandeelhouder van de club, maar kreeg desalniettemin het zeggenschap over de sportieve koers van Manchester United. Sir Jim Ratcliffe en Sir Dave Brailsford voerden wijzigingen door en namen afscheid van ruim 200 personeelsleden. Daar tegenover stond het aantrekken van algemeen directeur Omar Berrada, die over kwam van de City Football Group, sportief directeur Dan Ashworth, van Newcastle United, en technisch directeur Jason Wilcox, van Southampton. Ook in de technische staf van Ten Hag waren er mutaties. Zo traden Ruud van Nistelrooij en René Hake als assistent-trainers ter vervanging van Mitchell van der Gaag en Steve McClaren. Het contract van hoofdtrainer Ten Hag zelf werd opengebroken en verlengd tot medio 2026.
Net als in voorgaande zomers werd er opnieuw veel geld geïnvesteerd in de selectie van het eerste elftal met het aantrekken van onder andere Leny Yoro, Matthijs de Ligt en Joshua Zirkzee. De eerste officiële wedstrijd van het seizoen was de strijd om de Community Shield tegen Manchester City. Deze wedstrijd werd verloren. Ook in de reguliere competitie en Europees kende Manchester United geen goede start. In Europa League werd er driemaal gelijk gespeeld – tegen Twente, Porto en Fenerbahçe – en in de Premier League had het team na negen wedstrijd slechts elf punten. Dit kostte Ten Hag op 28 oktober 2024 zijn baan. Assistent-trainer en oud-speler Van Nistelrooij nam tijdelijk de verantwoordelijkheden waar als interim-hoofdtrainer.
Clubcultuur.
Manchester United kent een rivaliteit met Liverpool FC (de North West-derby) en met stadsgenoot Manchester City (de Manchester-derby).
Clublied.
Het clublied van Manchester United heet Glory Glory Man United. Sinds halverwege de jaren zeventig wordt het lied gezongen door de supporters van de club.
Sinds 2004 wordt een magazine uitgegeven voor de supporters van de club. Dit clubblad heeft de naam gekregen van het clublied. Het blad is vooral bedoeld voor de supporters onder dertien jaar. Het staat bekend als een kidsclub.
Sponsoren.
De shirtsponsor van Manchester United was tot en met het seizoen 2020/21 Chevrolet. Dat tekende een contract voor zeven seizoenen met een waarde van £560 miljoen.(£80 miljoen per jaar).
Vanaf het seizoen 2021/22 is de shirtsponsor TeamViewer, dat een contract ondertekende voor vijf jaar, met een waarde van £235 miljoen.
Het contract met kledingsponsor Nike dat sinds 2003 liep eindigde in 2015. Het contract had een looptijd van vijftien jaar en een waarde van £302,9 miljoen. (£20.2 miljoen per jaar). Het Amerikaanse concern voldeed echter niet aan de vernieuwde financiële eisen van de club en daarom werd besloten het contract al te beëindigen in 2015.
Per 1 augustus 2015 werd Adidas de nieuwe kledingsponsor. Het contract kreeg een looptijd van tien jaar en een recordwaarde van £750,0 miljoen. (£75 miljoen per jaar). Het contract werd in 2023 opengebroken en verlengt tot 2035.
Naast de grote sponsorcontracten heeft de club ook nog officiële sponsorcontracten met verschillende bedrijven in binnen- en buitenland.
Overzichtslijsten.
United in Europa.
Manchester United speelt sinds 1956 in diverse Europese competities. Hieronder staan de competities en in welke seizoenen de club deelnam. De edities die Manchester United heeft gewonnen zijn dik gedrukt:
Bijzonderheden Europese competities:
UEFA Club Ranking: 11 (22-05-2024)

</doc>
<doc id="38306" url="https://nl.wikipedia.org/wiki?curid=38306" title="Cercle Brugge">
Cercle Brugge

Cercle Brugge KSV is een Belgische voetbalvereniging uit Brugge die uitkomt in de hoogste klasse van het Belgisch voetbal. De ploeg is aangesloten bij de KBVB met stamnummer 12 en heeft groen-zwart als kleuren. Cercle kende vooral succes in de eerste helft van de 20e eeuw, toen het driemaal de landstitel binnenhaalde. De ploeg slaagde er in 1911 in om als eerste Vlaamse ploeg ooit kampioen van België te worden. In 1927 was Cercle de eerste Brugse ploeg die zowel het kampioenschap als de beker won in hetzelfde jaar. In 1985 kon Cercle een tweede beker in zijn trofeeënkast zetten. De thuishaven is het Jan Breydelstadion dat men deelt met Club Brugge.
Geschiedenis.
Vooroorlogse successen.
De broeders Xaverianen, de "Frères" in de volksmond, zagen hun katholieke oud-leerlingen niet graag samenspelen met de niet-religieuze oud-leerlingen van het Koninklijk Atheneum in de nasleep van de schoolstrijd. Op 9 april 1899 werd Cercle Sportif Brugeois als tegenreactie boven de doopvont gehouden door de "Vereeniging der Oudleerlingen Broeders Xaverianen". De sportkring had als doel de sportoefeningen te bevorderen: voetbal, cricket, tennis, lopen, wielrennen e.a. Ze sloot op 7 november 1899 aan bij de UBSSA, waaruit de Belgische Voetbalbond gegroeid is. Bij de invoering van de stamnummers kreeg Cercle in 1926 als een van de oudste nog actieve verenigingen het stamnummer 12 toegewezen.
Cercle speelde voor het eerst officieel in het seizoen 1900-1901 in de hoogste afdeling. Het eindigde meestal onderaan of in de middenmoot. Na een decennium slaagde de vereniging erin mee te doen voor ereplaatsen. In 1910 eindigde het derde op twee punten van kampioen Union Saint-Gilloise. In het seizoen 1910-11 was het wel raak en werd Cercle de eerste Vlaamse club die de landstitel veroverde. De volgende jaren bleef Cercle in de middenmoot of subtop meedraaien. Ook in de Beker van België haalde men goede resultaten. In 1913 bereikte men de finale, maar Union Saint-Gilloise ging na verlengingen en een 3-2 zege met de beker lopen. In het seizoen 1922-1923 nam Cercle zijn intrek in een nieuw stadion van 16.000 plaatsen. Dit CS Brugeois-stadion zou in 1950 na het overlijden van de voorzitter de naam Edgard De Smedtstadion krijgen. Bij het 25-jarig bestaan kreeg de vereniging in 1924 de koninklijke titel en werd de naam Royal Cercle Sportif Brugeois.
In 1927 slaagde de vereniging erin een tweede landstitel te veroveren en ook in de Beker van België was het succesvol. De finale werd met 2-1 gewonnen van Tubantia Borgerhout. Ook nu was Cercle de eerste Vlaamse club die hierin slaagde. Drie jaar later volgde in 1930 de derde en laatste landstitel, nadat Antwerp met 3-5 verloren had tegen het mindere Standard Luik. Datzelfde jaar deed Cercle mee in de Coupe Des Nations, de voorloper van de Europacup I. Het verloor tegen SK Slavia Praag en Servette Genève en eindigde het toernooi als negende. Cercle bleef nog enkele seizoenen meedraaien in de hoogste afdeling, tot men in 1936 op een voorlaatste plaats eindigde. Voor het eerst diende Cercle te degraderen naar de tweede klasse. Na twee seizoenen kon men dankzij reekswinst toch terug plaatsnemen in de hoogste afdeling.
Magere jaren 1946-1961.
Na de Tweede Wereldoorlog brak een moeilijker periode aan voor Cercle. Het zakte door een afgetekende laatste plaats in 1946 weg naar de tweede klasse. Ditmaal bleef Cercle vijftien jaar in de lagere reeksen hangen. Cercle werd een middenmoter in de tweede klasse. In 1952 werd de vereniging voorlaatste in zijn reeks en Cercle zakte verder weg naar de derde klasse. Daar duurde het even eer de ploeg weer kon meestrijden voor de hoogste plaatsen. In 1953 werd Pierre Vandamme, de latere burgemeester van Brugge, voorzitter en Cercle begon stilaan aan een remonte. In 1955 strandde men nog als derde op twee punten van reekswinnaar RRC Tournaisien. Het jaar nadien pakte men wel reekswinst met trainer-speler Guy Thys en Cercle kon na vier seizoenen terugkeren naar tweede klasse. In 1959 eindigde Cercle daar derde op amper één punt van stadsgenoot RFC Brugeois die met de promotie ging lopen. In 1960 strandde Cercle opnieuw op een derde plaats met evenveel punten als VV Patro Eisden dat ditmaal de promotie wegsnoepte na een testwedstrijd. De derde keer werd de goede keer. In 1961 pakte men wel de tweede plaats en na vijftien jaar kon Cercle zo terugkeren naar het hoogste nationale niveau.
Zaak-Bogaerts.
Cercle had het niet gemakkelijk om de degradatiedans te ontspringen. Na enkele moeilijke seizoenen eindigde het in 1966 als laatste. De grote verrassing moest echter nog komen. Liersespeler Walter Bogaerts diende klacht in bij de KBVB tegen ondervoorzitter Paul Lantsoght wegens een poging tot omkoperij. De Zaak-Bogaerts bezorgde Cercle een bijkomende degradatie. Lantsoght dagvaardde de KBVB voor de Burgerlijke Rechtbank te Brussel om eerherstel te bekomen en kreeg gelijk. Paul Lantsoght nam zijn taak van ondervoorzitter weer op. Cercle was de grote dupe. Bij de uitspraak van de Burgerlijke Rechtbank zat het eerste seizoen in derde klasse er al op. Het was ook een aantal spelers verloren waaronder Gilbert Bailliu en Jacques De Caluwé. Cercle gooide in 1967 het roer om, stelde Urbain Braems aan als trainer en maakte een vijfjarenplan op: de terugkeer van Cercle naar eerste klasse. Na twee seizoenen pakte het de reekswinst in derde klasse na een lange procedureslag tegen Eendracht Aalst. Aalst had spelers verkeerd ingeschreven op het officiële wedstrijdblad. In 1968 werd de naam van de vereniging vervlaamst tot Koninklijke Sportvereniging Cercle Brugge. Na drie seizoenen in tweede klasse pakte Cercle ook daar de titel en zo keerde het vijf jaar na de omkoopaffaire terug in de eerste klasse.
Middenmoter.
Cercle bleef voor een langere periode van een kwarteeuw een stabiele middenmoter in de hoogste afdeling zonder ooit mee te doen voor de ereplaatsen, enkel onderbroken door één seizoen tweede klasse in 1978-79. In het seizoen 1975-1976 verhuisde Cercle naar het Olympiastadion, dat de Brugse burgemeester Michel Van Maele in Sint-Andries had laten bouwen voor de beide Brugse verenigingen. In de Beker van België kende Cercle wel succes. In 1985 pakte het deze trofee voor de tweede keer onder trainer Georges Leekens. De finale tegen KSK Beveren werd na een 1-1 gelijkspel beslist met strafschoppen. Paul Lambrichts van Beveren trapte de beslissende strafschop tegen de lat. Ook in 1986 stootte Cercle door naar de finale, maar ditmaal won stadsrivaal Club Brugge met 3-0. Dankzij de bekerwinst van het vorig seizoen mocht Cercle deelnemen aan de Europese Beker voor Bekerwinnaars, waar men al na één ronde uitgeschakeld werd door het Oost-Duitse Dynamo Dresden.
Halverwege de jaren 1990 begon weer een moeilijker periode voor Cercle. De Kroaat Josip Weber was het lichtpuntje dat drie keer topscorer werd in 1992, 1993 en 1994. In 1996 speelde Cercle nog een bekerfinale, opnieuw tegen stadsgenoot Club Brugge. De finale werd met 2-1 verloren, maar leverde Cercle toch een Europees ticket op. Het Europese avontuur was opnieuw beperkt tot één ronde, waarin het Noorse Brann Bergen te sterk was.
Op en neer.
In 1997 strandde Cercle op een laatste plaats en zakte naar de tweede klasse. De naam werd in dat jaar gewijzigd in Cercle Brugge Koninklijke Sportvereniging. De verwachtingen waren hoog gespannen, maar de resultaten verbeterden maar langzaam. Na zes seizoenen tweede klasse behaalde Cercle de titel in 2003 onder trainer Jerko Tipurić en kon het promoveren naar de hoogste klasse. In 2007 werd Glen De Boeck hoofdtrainer. Cercle eindigde het seizoen 2007-2008 als vierde, het beste resultaat sinds 1933, scoorde de meeste doelpunten van alle eersteklassers en haalde de kwartfinale van de Beker van België. In 2010 werd de finale van de Beker van België bereikt, maar Cercle verloor met 0-3 van KAA Gent. Toch mocht het Europa in. In de Europa league schakelde Cercle het Finse TPS Turku uit, de eerste en enige naoorlogse Europese kwalificatie. In de derde voorronde werd Cercle verslagen door het Cypriotische Anorthosis Famagusta. In het seizoen 2012-2013 flirtte Cercle met de degradatie. Nadat de bekerfinale met 0-2 verloren werd van KRC Genk, wist het zich in de eindronde te verzekeren van het behoud onder de in extremis aangestelde trainer Lorenzo Staelens. Op 19 juni 2014 werd naast de vzw de cvba Cercle Brugge Koninklijke Sportvereniging opgericht om extra kapitaal te verwerven. De vzw houdt zich enkel nog bezig met de jeugdwerking, de supportersverenigingen, de vrijwilligers en het community-gebeuren.
In 2015 degradeerde Cercle opnieuw. De eerste twee seizoenen kon het zich pas redden op de voorlaatste speeldag. Op 5 mei 2017 kocht AS Monaco een meerderheid van de aandelen van de cvba. De Franse club zou ruim 4,5 miljoen euro betaald hebben in ruil voor zestig procent van de aandelen. Cercle was in handen van de Russische miljardair Dimitri Rybolovlev, eigenaar van AS Monaco. In het volgende seizoen promoveerde Cercle meteen naar 1A onder trainer Frank Vercauteren na het winnen van de promotiefinale tegen Beerschot Wilrijk. In het seizoen 2019-2020 stond Cercle op zes speeldagen van het einde laatste op negen punten van de voorlaatste en wist zich te redden vóór de laatste speeldag.
Zwaard van Damocles.
Toch pakken de donkere wolken zich samen boven de toekomst van Cercle Brugge. AS Monaco wil ervoor zorgen dat Cercle weer op eigen benen kan staan en beloofde in 2017 dat het vier jaar lang alle tekorten zou opvullen. De Franse club moet 8 à 10 miljoen euro per seizoen bijpassen.
Cercle heeft een nieuw stadion nodig. Meer dan tien jaar zocht Club Brugge naar een locatie om een nieuw stadion te bouwen. Club is er nooit in geslaagd om een locatie en een vergunning te bekomen. In januari 2020 sloot Club een akkoord met het Brugse stadsbestuur om het stadion te bouwen op de huidige Olympiasite in Sint-Andries. Het akkoord houdt ook in dat het Jan Breydelstadion afgebroken wordt en Cercle mag uitkijken naar een andere thuishaven. Cercle staat voor de moeilijke taak om in de volgende jaren de vergunningen en de financiering van een nieuw stadion rond te krijgen. Het gewestelijk uitvoeringsplan voor een stadion langs de Blankenbergse Steenweg werd vernietigd, waarna Cercle zich in de nabije toekomst wil focussen op het Kanaaleiland te Brugge voor het stadionproject. Zolang Cercle geen eigen stadion heeft kan het blijven spelen op het Jan Breydelstadion, of in het nieuw stadion van Club Brugge op dezelfde site wanneer Jan Breydel wordt afgebroken.
Vrouwenvoetbal.
Sinds 1971 richt de KBVB ook officieel vrouwenvoetbal in. Cercle Brugge trad in 1974 ook met een vrouwenelftal in competitie. In 1975 promoveerde de ploeg er naar eerste klasse. Het grootste succes kende de ploeg in 1981, toen ze zowel de titel als de beker pakte. De volgende jaren kon ze dit succes niet meer herhalen; vanaf 1993 degradeerde de ploeg naar lagere afdelingen. In 1998 splitste de vrouwenafdeling zich af van Cercle Brugge en ging ze voortaan autonoom verder als Cerkelladies Brugge.
Reserveploeg.
Sinds het 2022/23 seizoen treden de beloften van Cercle aan in de Belgische competitiestructuur. Op basis van hun rangschikking in de Reserve Pro League het seizoen ervoor werd "Jong Cercle" verwezen naar de Tweede Afdeling.
Nieuw logo.
Op 23 juni 2022 stelde de vereniging haar nieuw logo voor. Het felgroen en de typografie vallen op.
Erelijst.
Nationaal.
Belgisch landskampioenschap
Beker van België
Belgische Supercup
Individuele trofeeën.
Topscorer (5)
Resultaten.
Europees.
Zie ook
Records.
Van de twintig recordhouders is Louis Baes (loopbaan 1919-1934) de enige vooroorlogse figuur.
Persoonlijkheden.
Bekende oud-jeugdspelers.
Deze spelers komen uit de Cercle-jeugd:
Verenigingscultuur.
Pop-Poll van d'Echte.
Naar jaarlijkse gewoonte organiseert de supportersvereniging "d'Echte" de Pop-Poll. Iedere supporter kan hieraan deelnemen door op het deelnameformulier hun drie favoriete spelers aan te kruisen. Deze trofee mag beschouwd worden als de "Gouden Schoen" van Cercle. Volgens de reglementen van d'Echte worden de spelers niet alleen beoordeeld op hun voetbalkunde en inzet, maar tevens op hun Cercle-liefde. De winnaars zijn:
Noot:
Brugse stadsderby.
Naast Cercle Brugge is ook Club Brugge een professionele voetbalvereniging uit Brugge. De beide verenigingen treffen elkaar al sinds 1900 regelmatig in competitie- en bekerwedstrijden. Tijdens de derby's ontstaat een ware stadsrivaliteit. Sinds de jaren 1960 is Club uitgegroeid tot een Belgische topclub en treedt normaal als favoriet aan.

</doc>
<doc id="38308" url="https://nl.wikipedia.org/wiki?curid=38308" title="Messerschmidt">
Messerschmidt



</doc>
<doc id="38312" url="https://nl.wikipedia.org/wiki?curid=38312" title="Hendrik VI van Engeland">
Hendrik VI van Engeland

Hendrik VI (Windsor Castle, 6 december 1421 — Londen, 20 mei 1471) was koning van Engeland van 1422 tot 1461 en van 1470 tot 1471. Hij werd getroffen door krankzinnigheid en moest in zijn toestand rekenen op de strijdvaardigheid van zijn koningin Margaretha van Anjou. In 1453 verloor hij de Honderdjarige Oorlog tegen Frankrijk en in 1471 verloor hij het leven in de Rozenoorlogen tegen het Huis York.
Jeugd.
Hendrik was het enige kind en dus de erfgenaam van koning Hendrik V van Engeland. Zijn vader stierf toen hij nog maar enkele maanden oud was. Zijn moeder Catharina van Valois was van Franse afkomst en slechts 20 jaar oud. Vanwege haar afkomst mocht zij zich nauwelijks bemoeien met de opvoeding van haar zoon. Regenten voerden in zijn naam het bewind.
Hendrik werd op 6 november 1429, een maand voor zijn achtste verjaardag, gekroond als koning van Engeland in Westminster Abbey. Twee jaar later, op 16 december 1431, werd hij in de Notre Dame te Parijs gekroond als koning van Frankrijk. De rivaliteit tussen Engeland en Frankrijk wordt geïllustreerd door het feit dat Karel VII van Frankrijk 2,5 jaar eerder ook gekroond was tot koning van Frankrijk. Hendrik VI nam echter zelf pas de regering op zich toen hij zes jaar later, in 1437, op zijn zestiende meerderjarig werd. In het begin van zijn regeringsperiode waren de machtigste regenten zijn ooms Jan van Bedford en Humphrey van Gloucester. Jan stierf in 1435; Humphrey werd beschuldigd van verraad en overleed in 1447.
Honderdjarige Oorlog.
Als gevolg van zijn successen in de Honderdjarige Oorlog had zijn vader Hendrik V grote gebieden verworven in Frankrijk en was door het verdrag van Troyes in 1420 erfgenaam geworden van de Franse kroon, maar tijdens de regering van zijn zoon zou dit gebied volledig verloren gaan. Met de Vrede van Atrecht in 1435 verloor Hendrik zijn belangrijkste bondgenoot Filips de Goede, de hertog van Bourgondië in deze oorlog. Hendrik VI was gericht op het geestelijke en ontbeerde de politieke sluwheid om efficiënt te regeren. De Slag bij Castillon in 1453 beëindigde de oorlog. Enkel Calais bleef over.
Huwelijk en krankzinnigheid.
Zijn vrouw Margaretha van Anjou, dochter van René I van Anjou, vertrouweling van koning Karel VII van Frankrijk, met wie hij in 1445 trouwde, was politiek bekwamer. Het huwelijk was een deel van de wapenstilstand van het verdrag van Tours met Karel VII. Toen hun eerste en enige kind Eduard in oktober 1453 werd geboren, vertoonde de koning al de eerste tekenen van krankzinnigheid. In augustus 1453 verviel Hendrik in een staat van volstrekte lethargie en bleef hij vijftien maanden lang in een verlammende, lege en catatonische krankzinnigheid verkeren als in een wakend coma. Hij herkende niemand en kon niet spreken of op enigerlei manier reageren op vragen. Hij kon niet zelfstandig eten of zich wassen, omdat hij geen controle had over zijn armen en benen. Hendrik was volkomen verstomd en verstild: een koninklijk niets.
Rozenoorlogen.
Tijdens de Rozenoorlogen betwistten het Huis Lancaster en het Huis York elkaar het koningschap vanaf 1455. Op 4 maart 1461 na een hevige strijd werd Hendrik afgezet door Eduard van York, bekend als koning Eduard IV van Engeland. Koningin Margaretha was echter vastbesloten namens haar man en haar zoon de troon te heroveren. Hiertoe sloot zij een verbond met Richard Neville, graaf van Warwick, die in onmin leefde met de nieuwe koning. Richard huwelijkte zijn dochter, Anne Neville, uit aan de zoon van Margaretha, de prins van Wales, Eduard; bestreed en versloeg Eduard van York en herstelde het koningschap van Hendrik VI op 30 oktober 1470. Dit duurde echter niet lang. Eduard IV zocht steun bij zijn Bourgondische bondgenoot, hertog Karel de Stoute en viel Engeland binnen. Warwick werd gedood op 14 april 1471 in de slag van Barnet. Op 4 mei 1471 werd Hendriks zoon, Eduard, gedood in de slag van Tewkesbury. En ook omstreeks mei 1471 werd Hendrik VI gevangengezet in de Tower of London, waar hij waarschijnlijk werd vermoord. Richard, hertog van Gloucester, de latere koning Richard III, wordt weleens genoemd als dader, maar dit wordt onwaarschijnlijk geacht. Hendrik werd begraven in Chertsey Abbey. Later werd zijn lichaam overgebracht naar Windsor Castle en vervolgens naar Westminster Abbey. Eduard IV volgde hem op.
Nalatenschap.
Hendrik VI heeft veel betekend voor het Engelse onderwijs. Hij was de stichter van:
Hendrik VI in de literatuur.
William Shakespeare schreef een cyclus van vier koningsdrama's gebaseerd op het leven Hendrik VI, waar vaak aan wordt gerefereerd als 'The First Tetralogy' met "King Henry VI part 1", "part 2", "part 3" en "King Richard III". Henry VI Part 1 is waarschijnlijk een van Shakespeares vroegste stukken, hoewel sommige wetenschappers ervan overtuigd zijn dat dit deel niet door Shakespeare alleen is geschreven.
Georgiana Fullerton schreef de roman "A Stormy Life" (1867) over het huwelijk van Hendrik VI met Margaretha van Anjou.

</doc>
<doc id="38314" url="https://nl.wikipedia.org/wiki?curid=38314" title="Goochelkunst">
Goochelkunst



</doc>
<doc id="38316" url="https://nl.wikipedia.org/wiki?curid=38316" title="Opitter">
Opitter

Opitter is een dorp in de Belgische provincie Limburg en een deelgemeente van de stad Bree, het was een zelfstandige gemeente tot aan de gemeentelijke herindeling van 1977.
Geschiedenis.
Opitter werd voor het eerst vermeld in 1143, als "Itera et alia Itera quae dicitur nova" (Itter en Nieuw-Itter); dit zijn resp. Opitter en Neeritter. De oudste sporen van bewoning zijn voorwerpen uit het neolithicum. In de 13e eeuw was Opitter een heerlijkheid van het graafschap Loon. Het kasteelpark Opitter is het enige overblijfsel van de plaatselijke burcht. De landsheren stamden uit de geslachten "van Lieck" (15e eeuw), "van Meeuwen" (1511), "van Horion" (1522), "Dans" (1665), "Raes de Scrip" (1683), "Panis" (1710), "de Kellens" (1758) en "Vissers" (1777).
De Sint-Trudokerk was waarschijnlijk een stichting door de graaf van Loon. Het patronaatsrecht werd weggeschonken aan ministeriale ridders, totdat ene "Michiel van Rothem" het aan de abdij van Averbode schonk (1279). Eind 14e eeuw werd de Kapel O.L.V. Troosteres der Bedrukten opgericht, die zich al snel tot een bedevaartsoord ontwikkelde. 
Opitter ligt in het dal van de Itterbeek, maar was omgeven door gemene gronden zoals het 't Hasselterbroek (noorden), de Solterheide (oosten) en de Gruitroderheide (zuiden). Daar waren de grenzen onduidelijk. Grensconflicten met de Vier Crispelen sleepten aan tot 1732. In 1971 werd het gehucht Opsolt opgenomen. Sinds 1977 is Opitter een deelgemeente van Bree.
Economie.
Opitter is nog steeds een landbouwdorp. In de tijd van de Kempense steenkoolmijnen ontwikkelde het zich tot een forenzenplaats. De Brouwerij Cornelissen is de belangrijkste industriële vestiging. De stichtingsdatum is niet bekend, maar ligt vermoedelijk aan het begin van de 19e eeuw.
Natuur en landschap.
Opitter ligt op de overgang tussen het hoge Kempens Plateau en de lage Vlakte van Bocholt. In Opitter is de steilrand tussen deze geologische gebieden duidelijk zichtbaar. Doordat de Itterbeek en de Wijshagerbeek het plateau uitsleten, werd het natuurgebied Itterdal gevormd. Vanuit het kasteelpark Opitter vertrekken verschillende gemarkeerde wandelingen doorheen dit gebied, zowel door de Hoge Kempen als naar Kempen-Broek.
Sport.
De lokale voetbalclub is Opitter FC. Deze club speelt zijn wedstrijden in het Jaak Cornelissen Stadion en heeft geel en groen als clubkleuren. Lei Clijsters, Pier Janssen en Bryan Heynen begonnen er hun voetballoopbaan. Anno 2022 komt het eerste elftal uit in de 3e provinciale afdeling van de KBVB.

</doc>
<doc id="38317" url="https://nl.wikipedia.org/wiki?curid=38317" title="Hendrik V van Engeland">
Hendrik V van Engeland

Hendrik V (Monmouth, 16 september 1386 – Bois de Vincennes, 31 augustus 1422) was koning van Engeland van 1413 tot 1422. Hij was de zoon van Hendrik IV en Maria de Bohun.
Huwelijk en kinderen.
Als kind genoot Hendrik onderwijs aan de Universiteit van Oxford. Op 2 juni 1420 trouwde Hendrik met Catharina van Valois, de dochter van koning Karel VI van Frankrijk. Het echtpaar kreeg één kind:
Koningschap.
Na het overlijden van zijn vader op 20 maart 1413, volgde Hendrik hem op als koning van Engeland. Hij werd op 9 april 1413 in Westminster Abbey gekroond.
Drie problemen wachtten op oplossing door de jonge vorst:
Hendrik pakte alle problemen in één keer aan. Vanaf het begin maakte hij duidelijk dat hij over een verenigd Engeland wenste te heersen en dat oude geschillen moesten worden vergeten.
Nadat hij een opstand van de Lollards (of Lollarden, een radicale afsplitsing van de beweging van John Wyclif) onder John Oldcastle had onderdrukt, trok hij naar Frankrijk.
Op 25 oktober 1415 behaalde hij een grote overwinning bij de Slag bij Azincourt. In oktober 1416 erkende Jan zonder Vrees, de hertog van Bourgondië, hem als koning van Frankrijk.
In augustus 1417 keerde Hendrik terug naar Frankrijk en veroverde hij stelselmatig Normandië. Na de dood van Jan zonder Vrees bemiddelde diens zoon Filips de Goede tussen Hendrik en de Franse koning Karel VI. Op 21 mei 1420 sloten de Engelse en de Franse koning het Verdrag van Troyes. Karels dochter Catharina werd Hendrik ten huwelijk gegeven; deze werd als Franse kroonprins erkend en kreeg alvast samen met Filips de Goede het bewind in Frankrijk in handen. Tijdens de strijd tegen de kroonprins, de latere Karel VII van Frankrijk, werd Hendrik ziek en overleed onverwachts op 31 augustus 1422 in Bois de Vincennes, bij Parijs, waarschijnlijk ten gevolge van dysenterie.
Hendrik V wordt beschouwd als een bekwaam koning. Hij hield van sport en had belangstelling voor culturele zaken. Hij ligt begraven in Westminster Abbey.
Hij werd opgevolgd door zijn nog geen jaar oude zoon Hendrik VI.
William Shakespeare baseerde zijn toneelstuk Hendrik V op het leven van de koning.

</doc>
<doc id="38320" url="https://nl.wikipedia.org/wiki?curid=38320" title="Siemens ES 64 F4">
Siemens ES 64 F4



</doc>
<doc id="38321" url="https://nl.wikipedia.org/wiki?curid=38321" title="BR189">
BR189



</doc>
<doc id="38322" url="https://nl.wikipedia.org/wiki?curid=38322" title="BR 189">
BR 189



</doc>
<doc id="38323" url="https://nl.wikipedia.org/wiki?curid=38323" title="Robert Boyle">
Robert Boyle

Robert Boyle (Lismore Castle (Ierland), 25 januari 1627 – Londen, 30 december 1691) was een Anglo-Iers filosoof en scheikundige/alchemist. Hij liet het werk van de mystieke Antoinette Bourignon naar het Engels vertalen. Een van zijn werken, "The Sceptical Chymist" uit 1661, wordt gezien als het werk dat de scheikunde vestigde als aparte tak van de natuurwetenschappen, los van de alchemie en de biologie.
Boyle ontdekte 16 jaar eerder dan Edme Mariotte de wet van Boyle: "Het product druk en volume van een bepaalde massa van een bepaald gas is constant als de temperatuur constant is."
Boyle was het 14e kind van een welgestelde Anglo-Ierse familie. Hij vond dat elke natuurwetenschappelijke theorie gebaseerd moet zijn op experimenten. Hij bestreed daarom de van Empedocles en Aristoteles (die beweerden dat alle materie zou zijn opgebouwd uit de elementen water, lucht, vuur en aarde) en voerde zelf een nieuwe elementenleer in. Hij herdefinieerde de term scheikundig element als een partikel dat niet verder kan gedeeld worden. 
Volgens Boyle kwamen de verschillende stoffen voort uit het aantal, de beweging en de positie van de primaire deeltjes (de corpuscules). Tussen 1656 en 1668 verbleef Boyle aan de Universiteit van Oxford, waar hij met de assistentie van Robert Hooke een luchtpomp bouwde, waarmee hij vervolgens allerlei experimenten uitvoerde in verband met de fysische karakteristieken van lucht. Hij toonde ook het belang aan van lucht in de verbranding, de ademhaling en in de voortplanting van het geluid. 
In 1664 publiceerde hij "Experiments and considerations touching colours". Hierin stelde Boyle o.a. dat licht uit materie bestaat en dat warmte gewogen kan worden. Hij beschreef ook zeer gedetailleerd allerlei chemische kleurexperimenten, waaronder een experiment dat de vorming van een neerslag van zilverchloride beschrijft en het fenomeen van het donker worden van deze neerslag; een belangrijk experiment in de geschiedenis van de fotografie. Boyle schreef de verkleuring echter nog toe aan de inwerking van de lucht en van vochtigheid en niet aan het licht.

</doc>
<doc id="38324" url="https://nl.wikipedia.org/wiki?curid=38324" title="Junkers Ju 88">
Junkers Ju 88

De Junkers Ju 88 was een door Junkers geproduceerd tweemotorig standaardvliegtuig van de Luftwaffe dat een belangrijke rol speelde in de Slag om Engeland.
Het prototype maakte zijn eerste vlucht op 21 december 1936. De eerste operationele missies werden eind september 1939 uitgevoerd.
De Ju 88 was een veelzijdig toestel. Het opereerde als dag- en nachtjager, grondaanvalsvliegtuig, bommenwerper, torpedobommenwerper en verkenningsvliegtuig en het werd tegen het eind van de oorlog zelfs kortstondig ingezet als Mistel (vliegende bom).
In Nederland werd het als nachtjager ingezet in de 2e Gruppe Nachtjagdgeschwader vanaf de Fliegerhorst Deelen en in de 5e Gruppe Zerstörer vanaf de Fliegerhorst Volkel.
De Ju 88 werd gebruikt door Duitsland, Roemenië, Hongarije, Italië en Finland. Ook de Vrije Fransen gebruikten een aantal van deze toestellen.
Er werden ongeveer 15.000 exemplaren gebouwd.

</doc>
<doc id="38326" url="https://nl.wikipedia.org/wiki?curid=38326" title="Nyaminyami">
Nyaminyami

Nyaminyami is een riviergod van de Afrikaanse Tonga volksstam in Zambia en Zimbabwe. Hij woont samen met zijn vrouw in de rivier de Zambezi.
Hij heeft het hoofd van een vis en het lichaam van een slang. Hoe groot hij is weet niemand, maar volgens de "Tonga" moet hij enorm groot zijn. Zijn afbeelding is veelvuldig terug te vinden op allerlei plaatselijke curiosa.
"Nyaminyami" is de beschermer van de bewoners van de Zambezi-vallei. Tijdens periodes van hongersnood staat hij hun toe zich te voeden met het vlees van zijn eigen lichaam. Zij op hun beurt, beloven hun loyaliteit aan hem door het uitvoeren van ceremoniële dansen.
Alles wordt aan hem toegeschreven, van de kleinste aardschok tot en met de grootste droogteperiode en/of overstroming. Hij kwam vooral in de belangstelling tijdens de problemen met de bouw van de Kariba-dam, waarvoor in 1957 ongeveer 57.000 Tonga en vijfduizend wilde dieren moesten verhuizen naar vaak onherbergzame gebieden.
Nyaminyami en de bouw van de Kariba-dam.
Volgens de legendes van de Tonga verbleven "Nyaminyami" en zijn vrouw gedurende vele jaren veilig in hun woonplaats in Kariba. Hieraan kwam echter een einde toen de "blanken" er omstreeks 1955 een stuwdam bouwden.
"Nyaminyami's" vrouw was, volgens de Tonga, op het ogenblik van het begin van de bouwwerken via de indrukwekkende Kariwa kloof, vertrokken naar de lager gelegen gebieden om er de gebeden van de daar wonende mensen te aanhoren. Haar terugkeer werd daarna door deze stuwdam verhinderd.
Omdat "Nyaminyami" niet gestoord wenste te worden duurde het enkele jaren voordat hij zich van dit probleem bewust werd. In een poging zich terug met zijn echtgenote te herenigen veroorzaakte hij in 1957 en 1958 de grootste overstromingen sinds duizend jaar in het Kariba gebied. Hierdoor verloren een honderdtal mensen het leven en werd de stuwdam ernstig beschadigd.
Aan de stamoudsten en hun geestelijke mediums werd gevraagd om "Nyaminyami's" goedkeuring te verkrijgen voor het indammen van de "Zambezi". Nyaminyami stemde uiteindelijk toe en werd daardoor gedoemd om gescheiden te leven van zijn vrouw.

</doc>
<doc id="38328" url="https://nl.wikipedia.org/wiki?curid=38328" title="Maxwellvergelijkingen">
Maxwellvergelijkingen



</doc>
<doc id="38329" url="https://nl.wikipedia.org/wiki?curid=38329" title="'t Kofschip">
't Kofschip

 't Kofschip (met als varianten 't fokschaap en recentelijk in NT2-onderwijs soft ketchup) is een ezelsbruggetje om te bepalen hoe de onvoltooid verleden tijd en het voltooid deelwoord van zwakke werkwoorden volgens de Nederlandse spelling geschreven moeten worden.
Ezelsbrug in het kort.
Alleen als een stam (het volle werkwoord zonder "en") van een zwak werkwoord eindigt op een van de medeklinkers uit " 't kofschip" (met "ch" één medeklinker), eindigt het voltooid deelwoord op een "-t" en de onvoltooid verleden tijd op "-te(n)". Zo niet, dan is de uitgang van het voltooid deelwoord "-d" en die van de onvoltooid verleden tijd "-de(n)".
Achtergrond van " 't kofschip".
Het ezelsbruggetje berust op het feit dat alle medeklinkers in de woordcombinatie " 't kofschip" stemloos zijn, dus de plofklanken /p/, /t/ en /k/ en de wrijfklanken /f/, /s/ en /ch/, en dat er in de klankinventaris van het Nederlands geen andere stemloze medeklinkers zijn.
Zwakke werkwoorden kennen in het Nederlands voor de onvoltooid verleden tijd (OVT) en het voltooid deelwoord twee varianten van het suffix: met een t en met een d:
De uitgangen met t worden gebruikt als de stam fonetisch gezien onderliggend eindigt op een stemloze medeklinker; eindigt de stam op een stemhebbende medeklinker, dan worden de uitgangen met d gebruikt.
Onder deze laatste categorie vallen ook de zwakke werkwoorden waarvan de onderliggende "v" of "z" in de spelling in een "f" en een "s" veranderen, bijvoorbeeld "leven" en "grazen" versus "ik leef", "ik leefde"; "de koe graast, de koe graasde".
De fonologie van het Nederlands kent tevens de regel van eindklankverscherping, waardoor een stemhebbende medeklinker aan het eind van een woord altijd als stemloos wordt uitgesproken ("heb" klinkt als /hep/, "hond" klinkt als /hont/, etc.). Een woord dat op een "-d" eindigt klinkt daardoor alsof het op een /t/ eindigt, zodat aan de uitspraak van een voltooid deelwoord niet te horen is of het met een "d" of een "t" moet worden gespeld. Dit laatste vormt een van de grootste struikelblokken in de Nederlandse spelling.
De "-e-proef".
Een andere manier om te bepalen of een voltooid deelwoord van een zwak werkwoord met een "d" of een "t" moet worden gespeld is door het te verlengen met een "-e". Op deze manier is aan de uitspraak meestal te horen of er een "t" of een "d" geschreven moet worden: "gezakt" &gt; "gezakte"; "geleefd" &gt; "geleefde", etc.
Deze proef werkt echter niet voor anderstaligen die Nederlands leren. Zij hebben nog te weinig Nederlands gehoord en zullen blijven twijfelen tussen "geleefd(e)" en het onjuiste "geleeft(e)". Overigens kan ook bij Nederlandstaligen verwarring ontstaan bij een werkwoord zoals "boren" ("boorde", "geboord") met bestaande zelfstandige naamwoorden ("geboorte" versus "geboorde").
Toepassing van " 't kofschip".
De toepassing van het ezelsbruggetje kan goed worden uitgelegd aan de hand van voorbeelden, zoals "maken", "blaffen", "krabben", "leven", "knoeien" en "verhuizen".
Bij het toepassen van de " 't kofschip"-regel moet dus altijd gekeken worden naar de laatste letter van de "technische" stam. Zo wordt het voltooid deelwoord van "geloven" niet geschreven als "gelooft" maar als "geloofd", aangezien na weglating van de uitgang "-en" van het hele werkwoord de stam "gelov-" eindigt op een medeklinker die niet in " 't kofschip" voorkomt. Dit geldt ook voor de werkwoorden die een verharde s hebben zoals: verhuizen.
Voorbeelden:
Bij werkwoorden als "leven" en "verhuizen", dus met v en z, is het extra oppassen met de spelling:
Enkele problemen bij de toepassing.
Bij een aantal zwakke werkwoorden - met name die van Engelse herkomst - is de toepassing van het ezelsbruggetje problematisch.
Ook kan verwarring ontstaan dat er een "i" in " 't kofschip" voorkomt, zodat sommigen de regel ook toepassen op werkwoorden waarvan de stam op een 'i' eindigt, zoals "zaaien" of "gooien". " 't Fokschaap" (zie hieronder) wordt daarom soms als een betere variant beschouwd. 
Werkwoordstammen eindigend op x.
De letter "x" zit niet in " 't kofschip", maar werkwoorden waarvan de stam op een "x" eindigt krijgen in de onvoltooid verleden tijd ook de uitgang "-te". De verleden tijd van het werkwoord "faxen" is dus "faxte". De reden daarvoor is dat de "x" uitgesproken wordt als "ks", en de stemloze "s" de doorslag geeft. Voor dit soort gevallen wordt " 't kofschip" weleens verlengd tot " 't ex-kofschip", "kofschiptaxi" of vervangen door "xtc-koffieshop". " 't fokschaap" wordt in deze gevallen ook wel vervangen door " 't sexy fokschaap".
Werkwoordstammen eindigend op sj.
De eindletter van een aantal uit andere talen geleende werkwoorden, zoals "crashen", "douchen" en "ramsjen", eindigt op een palato-alveolaire fricatief ofwel de sisklank /sj/, in het IPA geschreven als /ʃ/. De ezelsbrug " 't kofschip" voorziet niet in deze klank, maar de klank /sj/ is ook stemloos, zodat ook voor werkwoorden als "crashen", "douchen" en "ramsjen" de uitgang "-te" gebruikt wordt: "crashte, "douchte, "ramsjte".
Werkwoordstammen eindigend op ce.
Bij uit het Engels ontleende werkwoorden als "racen", "outsourcen", "patiencen" en andere eindigt de stam weliswaar qua spelling op "-ce", maar in de uitspraak op een sisklank /s/. Daarom krijgen deze woorden in de onvoltooid verleden tijd de uitgang "-te": "racete, "outsourcete en "patiencete". De voltooid deelwoorden zijn overeenkomstig: "geracet", "gepatiencet" en "geoutsourcet". 
Werkwoorden met een dubbele uitspraak.
Een aantal werkwoorden kan op meerdere manieren worden uitgesproken. Sommige mensen "sausen" hun muren, anderen "sauzen" ze. Het gevolg van dit uitspraakverschil is dat er ook twee vormen zijn van de verleden tijd: "sauste (van het grondwoord "sausen") en "sausde (van het grondwoord "sauzen").
Sterke en onregelmatige werkwoorden.
De regel van " 't kofschip" gaat niet op voor sterke werkwoorden. Deze krijgen in de verleden tijd een "ablaut" in de stam zelf in plaats van een uitgang. Het voltooid deelwoord van deze werkwoorden eindigt in de regel op -("e")"n". Voorbeelden van onregelmatige werkwoorden zijn de vervoegingen van "kopen", "zoeken", "zijn" en "hebben" (zie verder de Lijst van sterke en onregelmatige werkwoorden in het Nederlands).
Onvolledig zwakke werkwoorden.
Er bestaan ook werkwoorden die slechts gedeeltelijk zwak vervoegd worden. De verleden tijd van "lachen" is bijvoorbeeld "lachte", maar omdat dit oorspronkelijk een sterk werkwoord was is het voltooid deelwoord nog altijd "gelachen".
(Zie verder de Lijst van sterke en onregelmatige werkwoorden in het Nederlands).
Geschiedenis.
De populariteit van het ezelsbruggetje van " 't kofschip" gaat terug op de tweede helft van de negentiende eeuw en is verbonden met de naam van de taalkundige L.A. te Winkel. In 1859 publiceerde hij een schoolboekje onder de titel "De Nederlandsche spelling onder beknopte regels gebragt", waarin in 274 regels de in die tijd gebruikte spelling-Siegenbeek beschreven wordt. In een van deze regels vinden we " 't kofschip" terug: "De tijdsuitgang: "-de" verandert in "-te" achter de scherpe medeklinkers". Deze "scherpe medeklinkers", tegenwoordig bij voorkeur stemloze medeklinkers genoemd, worden beschreven in regel 129: "De "scherpe medeklinkers" zijn dus zes in getal: "p", "f", "k", "ch", "t" en "s"; zij worden gehoord in " 't kofschip"."
Het is onbekend of Te Winkel het ezelsbruggetje zelf bedacht heeft of dat hij het slechts vastlegde. De wijde verbreiding van " 't kofschip" kan echter wel aan hem worden toegeschreven. Het boekje van Te Winkel werd namelijk positief ontvangen en al spoedig door hem voorzien van oefenmateriaal. In 1865 verscheen een aangepaste en uitgewerkte versie, "Leerboek der Nederlandsche spelling". Dit boek werd tot in de jaren negentig van de negentiende eeuw in het onderwijs gebruikt. Zodoende raakte het hulpmiddel van Te Winkel eerst bij onderwijzers, later ook bij vele generaties scholieren in zwang.
Alternatieven.
"′t Fokschaap" is begin jaren 90 in de lessen Nederlands in de plaats gekomen van "′t kofschip". De reden om liever " 't fokschaap" in plaats van " 't kofschip" te gebruiken is dat voor nogal wat mensen verwarring ontstaat bij werkwoorden waarvan de stam op een "i" eindigt, bijvoorbeeld "gooien". De "i" staat immers in " 't kofschip" en kan daarmee ten onrechte de indruk wekken dat ook werkwoorden met de stam op "i" een onvoltooid verleden tijd en voltooid deelwoord hebben met een "t". "′t Fokschaap" wordt wel uitgebreid tot "′t sexy fokschaap" om duidelijk te maken dat werkwoorden met de stam op "x" een onvoltooid verleden tijd en voltooid deelwoord hebben met een "t".
Andere moderne alternatieven zijn "taxi kofschip", "soft ketchup" en "xtc-koffieshop".

</doc>
<doc id="38333" url="https://nl.wikipedia.org/wiki?curid=38333" title="Gaai">
Gaai

De gaai ("Garrulus glandarius") en , ook wel Vlaamse gaai, 'schreeuwekster', 'Spaanse ekster', 'hannebroek' of 'meerkol' genoemd, is een opvallend gekleurde kraaiachtige. De wetenschappelijke naam van de soort werd als "Corvus glandarius" in 1758 gepubliceerd door Carl Linnaeus.
Kenmerken.
De gaai is 32 tot 35 cm lang. De nominaatvorm van de vogel, die onder andere in de Benelux voorkomt, is overwegend grijsbruin met een roze tint. De keel, onderbuik, cloaca-streek, de stuit en een gedeelte van de handpennen zijn wit. Kenmerkend zijn een brede zwarte snorstreep en een blauw vleugelveld dat bestaat uit lichtblauwe veertjes met daarin een fijne, zwarte bandering. De vogel kan bij opwinding de kruinveren opzetten, deze zijn afwisselend licht van kleur met zwart.
Voedsel.
Voedsel vindt de gaai in bomen en struiken, in de lucht en op de grond; het betreft een breed spectrum van dierlijk en plantaardig dieet: insecten en ongewervelden (waaronder veel plaagdieren), eikels, beukennootjes, hazelnoten en andere zaden en noten, vruchten als bramen, kersen, frambozen en lijsterbessen. Ook kleine of jonge zangvogels en eieren behoren tot het dieet, evenals kleine knaagdieren. Met de sterke snavel hakt de gaai gaten in harde omhulsels als slakkenhuizen, notendoppen en eierschalen en doorwoelt hij bodem, dierenpoep en menselijk afval.
De eik is afhankelijk van de gaai voor het verspreiden van eikels: de gaai vervoert ze in zijn keel en tussen zijn snavel naar plaatsen met een zachte ondergrond, waarna hij ze in de aarde duwt. Zo legt hij een wintervoorraad aan. Hij vergeet alleen een aantal plekjes. Wat niet teruggevonden wordt, kan uitgroeien tot een nieuwe eik. Om deze reden wordt de gaai ook wel 'de grootste bosbouwer' genoemd. De Duitse naam voor de gaai (Eichelhäher) typeert het gedrag. De wetenschappelijke naam "Garrulus glandarius" valt vrij te vertalen als "voortdurend krassende eikelzoeker".
Geluid.
Luid geschreeuw, niet te verwarren met het geluid van andere vogels. In bosgebieden reageren zij luid op mogelijke indringers, wat als alarmfunctie voor andere dieren fungeert.
Voortplanting.
De gaai bouwt zijn nest het liefst in bomen en legt eenmaal per jaar 5 tot 7 eieren, van half april t/m mei. De broedtijd bedraagt 16 dagen. De eieren zijn lichtgroen tot lichtblauw met zwarte spikkeltjes en een donkere krans aan de stompe kant. De jongen vliegen na 15-17 dagen uit.
Verspreiding.
Deze vogel komt voor in het cultuurlandschap en in bossen. Hij is over heel Europa verspreid met uitzondering van het hoge noorden. In nieuwbouwwijken ziet men in eerste instantie vaak de ekster, maar naarmate de bomen en struiken in het openbaar groen en in tuinen groter worden, wordt deze langzaamaan verdrongen door de gaai.
Naamgeving.
Op sommige plaatsen wordt de gaai ook wel "meerkol" genoemd. Deze betekenis komt van "Marcolf", een mythische grappenmaker uit onder meer de sage "Salomon ende Marculphus". In een vogel die andere vogels nabootst zag men ook een lolbroek.
In de Kempen wordt deze vogel ook wel "rotzak" of "roeter" genoemd. In Nieuwstadt (Nederland) wordt de aan "Marcolf" verwante naam Mêrkuf gebruikt.
De naam (Vlaamse) gaai komt vermoedelijk van het Picardische "Gai" en het latere officiële Franse "Geai". Voor de oorsprong van "Vlaamse" in Vlaamse gaai bestaan meerdere theorieën. Een mogelijke verklaring is dat het Franse "gai flammant", de gaai met de "flamende" kleuren, verbasterd werd tot Vlaamse gaai. Een andere mogelijkheid is dat de naam komt van "in het Vlaams gaai" omdat de vogel in Wallonië eerder een naam, "gay", zou hebben gekregen dan in Vlaanderen.
Folklore.
Ook in folkloristische verhalen komt de Vlaamse gaai voor. Zo wordt deze zangvogel in Hamme de "Hamse wuiten" genoemd. De jaarlijkse carnavalstraditie van Hamme is rond deze vogel gebouwd.

</doc>
<doc id="38335" url="https://nl.wikipedia.org/wiki?curid=38335" title="'t kofschip">
't kofschip



</doc>
<doc id="38336" url="https://nl.wikipedia.org/wiki?curid=38336" title="Ingrid Alexandra van Noorwegen">
Ingrid Alexandra van Noorwegen

Ingrid Alexandra van Noorwegen (Oslo, 21 januari 2004) is een Noorse (erf)prinses. Ze werd geboren in het Rikshospitalet. 
Ingrid is het eerste kind van kroonprins Haakon Magnus van Noorwegen en het tweede van prinses Mette-Marit. Prinses Ingrid is tweede in de lijn van de Noorse troonopvolging, na haar vader. Ze heeft een halfbroer uit een vorige relatie van haar moeder: Marius Borg Høiby (1997). Op 3 december 2005 kreeg ze er een broer bij: Sverre Magnus.
Troonopvolging.
In 1990 werd er een wet ingesteld dat het oudste kind, ongeacht het geslacht, de eerste is in de lijn van de troonopvolging. Ingrid zal daardoor, bij leven en welzijn, de eerste koningin van Noorwegen in haar eigen recht worden. Kroonprins Haakon blijft nog wel voor op zijn zus Märtha Louise van Noorwegen, aangezien de wet nu nog niet van kracht is. Zodra Haakon de troon bestijgt gaat dat wel gebeuren.
Net als haar vader is Ingrid Alexandra een directe afstammeling van koningin Victoria van het Verenigd Koninkrijk. Daardoor staat ze ook in de lijn van de Britse troonopvolging. Door de Britse wet rondom deze kwestie staat ze echter een plaats lager dan haar broer Sverre Magnus, die voorrang heeft.
Doop.
Ze werd gedoopt op 17 april 2004 door Bisschop (Gunnar) Stålsett in de kapel van het koninklijke paleis in Oslo. 
Haar peetouders zijn: 

</doc>
<doc id="38337" url="https://nl.wikipedia.org/wiki?curid=38337" title="Ooibos">
Ooibos

Ooibos is een op natuurlijke wijze ontstaan bos langs rivieren. Ooi is een oud woord voor nat terrein nabij een rivier (cf. Duits: "Au" en "Auwald"). De aanwezigheid van dit biotoop is een belangrijke voorwaarde voor een natuurlijk riviersysteem. Waar rivieren bedijkt zijn en uiterwaarden het beeld bepalen zijn de bossen in de afgelopen eeuwen vrijwel overal omgevormd tot weidegrond en hooilanden.
Zachthout en hardhout.
Schietwilg en kraakwilg domineren het "zachthoutooibos", ze zijn vaak aangeplant. Daarnaast kunnen lagere bosschages ontstaan met amandelwilg, bittere wilg en katwilg. Langs Rijn en Waal komt ook de zwarte populier voor en langs de Maas de zwarte els. Al deze soorten kunnen overleven op oevers die tijdens het groeiseizoen geregeld overstroomd worden. Langs sommige rivieren staan ze zo'n 150 dagen per jaar in het water. Met name wilgen zaaien gemakkelijk uit, terwijl ook vegetatieve vermeerdering door middel van worteluitlopers en afgebroken takken een belangrijke manier van voortplanting is. In een zich ontwikkelend ooibos staan laag op de oever de kiemplanten dicht bijeen, daarachter bevindt zich tot zo'n vier meter hoog opgaand struweel van wilgen en populieren. Nog weer wat hoger op de oever staat door grote grazers uitgedund bos dat uitgroeit tot een volwassen ooibos.
Naast wilgen was de zwarte populier langs de rivieren ooit veelvuldig aanwezig. In het jaar 2000 telde men van deze rivierpopulier in Nederland nog maar enkele vitale populaties met elk zo'n veertig bomen. De zwarte populier kan ook op wat drogere grond aarden en vormt zo een overgangszone naar "hardhoutooibos" waarin bomen als eik, iep, en es voorkomen. Deze soorten zijn veel gevoeliger voor overstroming en kunnen niet veel meer dan 20 dagen per jaar in het water staan. De langs de rivieren van de Lage Landen zeldzame hardhoutooibossen zijn, indien ze zich hebben kunnen ontwikkelen met een gevarieerde ondergroei, vooral voor vogels van veel waarde.
Waar in een rivierengebied sprake is van getijdewerking kunnen wilgenvloedbossen ontstaan. Ze zijn bijvoorbeeld aanwezig langs de kreken in de Biesbosch waar grote wilgenbossen zijn gecultiveerd voor de griendcultuur.
Plantengemeenschappen.
Zachthoutooibossen vormen een verbond van plantengemeenschappen, het verbond van wilgenvloedbossen en -struwelen ("Salicion albae"). Dit verbond telt in Nederland en Vlaanderen drie associaties, met elk nog een aantal subassociaties.
Hardhoutooibossen behoren tot de associatie van het abelen-iepenbos ("Violo odoratae-Ulmetum"), dat drie subassociaties omvat.
Beheer.
Biologen stelden in 1985 met het Plan Ooievaar voor de uiterwaarden aan de natuur terug te geven. Omdat zachthoutooibos zich snel kan ontwikkelen wordt dit op een toenemend aantal plaatsen werkelijkheid. Langs de grote rivieren werden in het jaar 2000 64 locaties van ooibos onderscheiden, 17 daarvan stonden onder invloed van de getijden. Bij het realiseren van een ecologische hoofdstructuur van Nederland zijn rivierbegeleidende bossen van grote betekenis.
De uiterwaarden worden vaak door kuddes vrij levend winterhard vee van rassen als konik (paarden) en galloway (runderen) begraasd, wat de dynamiek van het milieu ten goede komt. Door het aanpassen van de intensiteit van de begrazing kan de ontwikkeling en de dichtheid van het bos worden gestuurd. Door het intensieve landbouwbeheer in het verleden is er bijna geen hardhoutooibos meer aanwezig. Voorwaarden scheppen voor de ontwikkeling van hardhoutooibos is dan ook een belangrijk doel in natuurontwikkelingsplannen voor de uiterwaarden.
Zo zal tussen 2014 en 2016, in het kader van natuurherstel en waterberging, de Hemelrijkse Waard die tussen de dorpen Oijen en Lithoijen in de uiterwaarden van een voormalige Maasmeander is gelegen, omgevormd worden tot natuurgebied, waarvan ongeveer 55 ha ooibos deel uit gaat maken.
Veiligheid.
Bebossing en andere begroeiing heeft een remmende werking op de waterafvoer van een rivier. Dat gaat met name op voor de periodes van hoogwater. De sterk vergrote watertoevoer dient juist dan met zo weinig mogelijk belemmeringen naar zee af kunnen te vloeien. Daarom is bepaald dat niet meer dan 10% van de uiterwaarden aan de Rijntakken met bos bedekt mag zijn. Het percentage kan per locatie echter sterk verschillen, op bepaalde plaatsen zal niet meer dan 5% bos toegestaan worden terwijl dat op andere, niet kritische plaatsen wel 30% kan zijn. Het is Rijkswaterstaat die hierover het laatste woord heeft. Natuurbeheerders zullen samen met de rivierbeheerders nauwkeurig bepalen waar ooibos zich kan ontwikkelen en het beheer daarop afstemmen. Voorkomen dient te worden dat er alleen snippers bos worden getolereerd, omdat zich daar geen duurzame populaties van planten en dieren kunnen ontwikkelen. Beheer met grote grazers kan ervoor zorgen dat er open bossen ontstaan die bij hoogwater niet voor ongewenste opstuwing zorgen. Uiterwaardverlaging, het graven van nevengeulen en de ontwikkeling van ooibos dicht tegen de winterdijk op plaatsen waar ook bij hoogwater de stroomsnelheid beperkt is, zijn mogelijkheden om de waterveiligheid te waarborgen.
Omdat er door veranderde beheermaatregelen weer zand wordt afgezet aan de oevers van de Rijn, komen hier en daar ook nieuwe rivierduintjes tot ontwikkeling. Als de fysieke omstandigheden voor planten en dieren hersteld worden kan een veelzijdig en stabiel rivierecosysteem terugkeren. Dieren die profiteren van nieuwe natuur in de uiterwaarden zijn onder andere de bever, de aalscholver en de ooievaar.

</doc>
<doc id="38339" url="https://nl.wikipedia.org/wiki?curid=38339" title="Juveniel">
Juveniel

Een juveniel is een jeugdig organisme, een niet-geslachtsrijp exemplaar. Bij veel dieren is er niet alleen sprake van een jeugdvorm (uiterlijk), maar is er ook sprake van ander gedrag. Dit gedrag bestaat uit bijvoorbeeld uitproberen, provoceren en rondzwerven.
Voorbeelden van jeugdvormen:
Bij geleedpotigen worden juvenielen ook wel genoemd:
Geologie.
In de geologie wordt het woord gebruikt als synoniem voor nieuw gevormd, zoals in juveniel water, juveniel gesteente en juveniel magma, zie bijvoorbeeld stollingsgesteente en palingenese.

</doc>
<doc id="38340" url="https://nl.wikipedia.org/wiki?curid=38340" title="8 (getal)">
8 (getal)

Acht is het natuurlijke getal dat zeven opvolgt en aan negen voorafgaat. Het getal wordt weergegeven door het enkele cijfer 8. 

</doc>
<doc id="38341" url="https://nl.wikipedia.org/wiki?curid=38341" title="9 (getal)">
9 (getal)

Negen is het natuurlijke getal dat acht opvolgt en aan het getal tien voorafgaat. Het getal wordt weergegeven door het enkele cijfer 9. 
Overig.
"Negen" komt voor in:

</doc>
<doc id="38342" url="https://nl.wikipedia.org/wiki?curid=38342" title="14 (getal)">
14 (getal)

Veertien (14) is het natuurlijke getal dat 13 opvolgt en 15 voorafgaat.

</doc>
<doc id="38343" url="https://nl.wikipedia.org/wiki?curid=38343" title="Deensgambiet">
Deensgambiet



</doc>
<doc id="38346" url="https://nl.wikipedia.org/wiki?curid=38346" title="Geluksgetal">
Geluksgetal

Een geluksgetal is een getal waarvan men aanneemt dat dit geluk brengt.
In het Westen wordt de zeven (7) als geluksgetal beschouwd. In de christelijke traditie waar het geluksgetal 7 vandaan komt zijn er meerdere geluksgetallen, maar wordt 7 gezien als het getal dat het meeste geluk brengt. Drie (3) is echter ook een geluksgetal, aangezien het de drie-eenheid symboliseert. Het getal tien (10) is het getal van de perfectie en drieëndertig (33) is het aantal jaren dat Jezus Christus te leven had op aarde.
In China is acht (8) het geluksgetal.
Veel mensen hebben een persoonlijk geluksgetal. Als zij bijvoorbeeld een staatslot kopen, vragen ze om een lot dat eindigt op een 7 of op hun eigen geluksgetal.

</doc>
<doc id="38347" url="https://nl.wikipedia.org/wiki?curid=38347" title="Middengambiet">
Middengambiet

De Middengambiet heeft meerdere betekenissen op het gebied van schaken. Deze staan hieronder omschreven.
Middengambiet.
Uitleg.
Het Middengambiet is in de opening van een schaakpartij een variant in de koningspionopening; het heeft als beginzetten: 1.e4 e5 2.d4 exd4 ("zie diagram") en nu:
Eco-code C 21
en het is ingedeeld bij de open spelen.
Het gambiet is ook bekend onder de naam Von der Lasa gambiet.
Middengambiet in de Nahand.
Uitleg.
Het Middengambiet in de Nahand is ook een variant in de koningspionopening en het heeft als beginzetten 1.e4 e5 2.Pf3 d5 "(diagram)" code C 40; het is ingedeeld bij de open spelen. De opening staat als dubieus te boek (gerenommeerde spelers als Euwe keuren de variant af). Er volgt: 3. exd5 e4 4. De2 Pf6, en wit staat veel beter.

</doc>
<doc id="38349" url="https://nl.wikipedia.org/wiki?curid=38349" title="Scandinavisch in de voorhand">
Scandinavisch in de voorhand

Het Scandinavisch in de voorhand is bij de opening in het schaken een variant van het middengambiet.
Het heeft de volgende beginzetten:
Het heet Scandinavisch in de voorhand omdat wit het omgekeerde van de Scandinavische opening (1.e4 d5 2. exd5) speelt, echter met één tempo meer. De opening valt onder ECO-code C22.

</doc>
<doc id="38353" url="https://nl.wikipedia.org/wiki?curid=38353" title="Evanescence">
Evanescence

Evanescence is een Amerikaanse rockband uit Little Rock in Arkansas.
Bezetting.
De band bestond oorspronkelijk alleen uit Amy Lee (zang/piano/gitaar/harp) en Ben Moody (gitaar, piano). Ze ontmoetten elkaar op een kamp, waar ze erachter kwamen dat hun muzieksmaken niet ver uit elkaar lagen, en ze begonnen samen nummers te schrijven en te spelen in lokale gelegenheden. Zo ontstond Evanescence. Tijdens concerten vulden John LeCompt (gitaar) en Rocky Gray (drums) de band altijd aan.
Lee en Moody zijn lange tijd de basis gebleven van de band. Des te opmerkelijker was het dat Moody eind 2003 opstapte, midden in een tour door Europa. In 2005 volgde Terry Balsamo Moody als gitarist op. Het is niet helemaal zeker waarom Moody opstapte, maar volgens een interview met Amy in het tijdschrift "Aardschok" omdat hij met zichzelf in de knoop zat. Ook het muzikale meningsverschil (Moody wilde zo veel mogelijk cd's verkopen, Lee wilde meer de creatieve kant op) speelde mee. In de zomer van 2006 stopte ook bassist Will Boyd. Hij zag het niet zitten om opnieuw te gaan toeren. Tim McCord werd zijn opvolger.
Op 4 mei 2007 maakte de "LA Daily Newspaper" bekend dat John LeCompt door zangeres Amy Lee, naar eigen zeggen zonder een goede reden, uit de band gezet was. LeCompt maakte daarna bekend dat drummer Rocky Gray ook stopte met Evanescence, omdat ze al hun energie in de nieuwe band Machina wilden steken. Rocky Gray en John Lecompt werden vervangen door Will Hunt en Troy Mclawhorn, beiden van Dark New Day.
Op 7 augustus 2015 werd bekend dat gitarist Terry Balsamo de band ging verlaten. Jen Majura werd gepresenteerd als het nieuwe bandlid.
Biografie.
Het Engelse woord "evanescence" ([ev'e-nes'ens]) komt van het Latijnse "evanescere" ("verdwijnen") en betekent "vervaging" of "verdwijning".
In een interview geeft zangers Amy Lee de verklaring: "Het betekent zoiets als vluchtig; het is een ongewone naam, maar onze muziek is ongewoon."
Toen de band net begon, werd hun muziek als christelijke rock omschreven, de band heeft hier later afstand van genomen. Ze zien zichzelf als een rockband, die 'epische, dramatische en duistere' rockmuziek maakt. Evanescence wordt vaak onterecht bij de stijl gothic gerekend. Elementen die bijdragen tot het imago van een gothic-band zijn het bleke gelaat van de leadzangeres en de outfits van de bandleden (waaronder zwierige zwarte jurken, korsetten en een voorliefde voor donkere kleuren, sieraden met stalen pinnen etc.) Evanescence toont voornamelijk kenmerken van nu metal.
Hun eerste cd, uitgebracht in januari 1999, droeg de naam "Evanescence EP". In augustus 1999 kwam de cd "Sound Asleep" uit. Deze cd's zijn niet langer te verkrijgen, voor zover ze ooit echt te verkrijgen waren. Ze waren in zeer beperkte oplage onder eigen toezicht gedrukt en werden op concerten gratis uitgedeeld of tegen zeer lage prijzen verkocht. Nu en dan worden ze nog wel aangeboden op veilingsites. Amy Lee en Ben Moody hebben tijdens een radio-interview in 2003 toestemming gegeven om de albums, die voor "Fallen" uit zijn gebracht, te downloaden.
Hun volgende album "Origin" verwierf ook weinig bekendheid. Deze cd kwam uit in november 2000. De sound die deze cd's overheerst evolueert al zeer sterk naar hun bekendste album "Fallen". Op de drie cd's zijn verschillende versies te horen van liedjes die het tot op "Fallen" haalden, maar dan in akoestische versies.
De verschijning van hun bekendste album, "Fallen", in 2003, betekende hun definitieve doorbraak. De eerste single die van dit album kwam was "Bring me to Life", die tevens deel uitmaakte van de soundtrack van de film "Daredevil". In "Bring me to Life" zong Amy Lee samen met zanger Paul McCoy van 12 Stones. Hierna werden het hardere nummer "Going under" en de gevoelige ballad "My immortal" als single uitgebracht. Het cynische "Everybody's Fool" was de laatste single.
Amy Lee heeft haar stem geleend aan de fantasy-film "The Chronicles of Narnia" (2005). Ze weigerde echter een acteursrol.
Op 2 oktober 2006 kwam na drie jaar en met bijna een jaar vertraging hun nieuw album "The Open Door" uit in Europa. De eerste videoclip, "Call me When You're Sober" werd uitgebracht op 7 augustus 2006. Op 18 december 2006 kwam de daaropvolgende videoclip en single uit, namelijk "Lithium", gevolgd door de singles "Sweet Sacrifice" (april 2007) en "Good Enough" (november 2007).
Amy Lee verklaarde dat het maken van deze plaat haar enorm veel deugd deed, na alle tegenslagen van de laatste maanden en jaren zijn ze eindelijk zo ver gekomen. Ze heeft haar energie en haar inspiratie voor deze nieuwe plaat gehaald uit al deze tegenslagen. Zo was er de breuk in haar relatie met de leadzanger van Seether, en een hersenbloeding van hun gitarist Terry Balsamo.
In mei 2007 werd bekendgemaakt dat John LeCompt is ontslagen uit Evanescence. LeCompt heeft ook bekendgemaakt dat Rocky Gray is gestopt met de populaire band. Stil blijven zitten deden de mannen niet, ze staken al hun energie in de in 2005 opgerichte band Machina. Tijdens een persconferentie op 17 mei maakte Amy Lee de nieuwe bandleden bekend: drummer Will Hunt en gitarist Troy McLawhorn. Beiden zijn afkomstig van de band Dark New Day. "I'm a big fan of Dark New Day and can't wait for the fans to see what the guys bring to our live show", aldus Amy Lee.
Het eerste optreden met de nieuwe bandleden vond plaats op 19 mei 2007 tijdens Rock on the Range Festival. Op 28 mei 2007 trad de band op op Pinkpop.
Op 1 maart 2010 liet leadzangeres Amy Lee weten dat de band samen met producent Steve Lillywhite (U2, Rolling Stones) de studio in ging om een nieuw album te maken. Het nieuwe album zou eind herfst 2010 uitkomen, maar op 21 juni 2010 maakte Amy Lee bekend dat ze meer tijd nodig hadden om in de juiste creatieve stemming te komen.
Na het uitbrengen van het album "Evanescence" in 2011 bleef het enige tijd stil rondom de band. Leadzangeres Amy Lee heeft zich in de jaren na de albumtour beziggehouden met enkele soloprojecten, waaronder een kinderalbum genaamd "Dream Too Much". Geheel onverwachts volgde in de zomer van 2015 het nieuws dat de band zou optreden op het Ozzfest-festival in Japan. Dit bleek een voorbode voor een nieuwe tour van Evanescence. Kort na de bekendmaking van het optreden in Japan kwam de band met het nieuws in 2016 een Amerikaanse tour te organiseren. 
Op 7 augustus 2015, kort na het aankondigen van nieuwe optredens van de band, werd bekend dat gitarist Terry Balsamo na twee albums en talloze optredens over de hele wereld de band ging verlaten. De Duitse gitariste Jen Majura werd gepresenteerd als het nieuwe bandlid. 
Na het succes van de Amerikaanse tour kondigde de band in december 2016 aan dat de band in 2017 op zou treden in Zuid-Amerika en Europa. In april 2017 begon de band in Zuid-Amerika met vijf concerten en vervolgens trok de band vanaf juni met tien concerten door Europa. In deze concertreeks deed de band ook Nederland aan. Op 17 juni 2017 trad de band op in Poppodium 013 in Tilburg. Op zondag 18 juni 2017 stonden ze op de Main Stage I op GMM 2017.
In mei 2017 kondigde de band aan bezig te zijn met het nieuwe project "Synthesis". Het album verscheen op 10 november 2017 en bestaat met name uit reeds bestaande liedjes die zijn bewerkt. Los van de oude nummers staan er ook twee nieuwe nummers op.
De band maakte ter ondersteuning van dit album een tournee tot september 2018. In het laatste gedeelte van de tour werd de band vergezeld door Lindsey Stirling.

</doc>
<doc id="38355" url="https://nl.wikipedia.org/wiki?curid=38355" title="Kwartel">
Kwartel

De kwartel ("Coturnix coturnix") is een vogel uit de familie van de fazantachtigen (Phasianidae) en de enige trekvogel uit de orde der hoendervogels.
Kenmerken.
De kwartel is een schuwe en gedrongen vogel, circa 17 centimeter en 100 tot 150 gram, met korte staart en relatief grote vleugels. Hij verbergt zich vaak en vliegt zelden op. Hij is aardekleurig en bruingestreept met een witte oogstreep. Op de rug vormen langere lengtestrepen twee duidelijke banden. Het mannetje heeft een donkerder kop dan het vrouwtje en is iets groter.
Voortplanting.
De tweede helft van mei tot juni worden zeven tot veertien bruingevlekte, geelachtige eitjes in een grondnest gelegd. De hen broedt zeventien dagen alleen. Ze voert de jongen alleen. De jongen kunnen na twee dagen vliegen. In gevangenschap kunnen de jongen, uitgebroed in broedmachines, vanaf de eerste dag zelfstandig eten.
Leefwijze.
De vogel voedt zich met al wat op de grond te vinden valt: insecten zoals meelwormen, en groenvoer zoals gras en zaden.
Buiten de trek vliegt de kwartel weinig en stuntelig. Wanneer hij tussen de begroeiing betrapt wordt, zal hij zich voor dood tegen de grond drukken, weglopen al of niet zonder eerst te zijn opgesprongen en pas in uitzonderlijke gevallen wegvliegen.
De kwartel zingt niet echt, hij slaat. De mannetjes produceren midden in de zomer een karakteristiek en krachtig "kwik-me-dit" om hun territorium af te bakenen. De vrouwtjes roepen een lager "priet, priet".
Leefgebied.
De kwartel is een echte trekvogel die broedt in het grootste deel van Europa, behalve Scandinavië, en in Azië. Hij verbergt zich bij voorkeur in erwten-, graan-, hooi-, klaver-, luzerne- en onkruidvelden in moerasgebieden.
De soort telt vijf ondersoorten:
Trek.
De kwartel trekt van april tot mei en van eind augustus tot oktober. Tijdens de trek op geringe hoogte wordt tot 100 km aan een stuk gevlogen. De kwartel overwintert voornamelijk in Afrika, maar ook in Zuid- Europa. Vaak bezochte gebieden zijn de Nijldelta, de Sinaïwoestijn en de zuidelijke Sahara.
In de Bijbel staat in het boek Exodus als wonder beschreven dat ten tijde van Mozes een grote zwerm kwartels zowat op de etensborden kwam gevlogen. Dat was waarschijnlijk zeer welkom in verband met de voedingssituatie, maar niet echt uitzonderlijk voor die tijd en plaats.
Voor de 20e eeuw waren periodieke invasies en de jacht op kwartels heel gewoon. Industriële landbouw en overbejaging rond de Middellandse Zee hebben de soort echter de das omgedaan. De laatste grote invasies waren in 1947 en 1964 toen de kwartel met honderdduizenden naar Europa kwam.
Bescherming.
Rond 1900 bestond er nog een profijtelijke jacht op kwartels in Nederland, deze werd in 1925 verboden. Tussen 1940 en circa 1970 is de stand van de vogel sterk achteruitgegaan door de veranderingen in het agrarisch landschap. In de jaren 1980 en 1990, in het bijzonder in 1989 en 1997, waren er oplevingen. Volgens SOVON bedroeg het aantal broedparen in de periode 1990-2007 2000-6500 paar. Sinds 1985 is het aantalsverloop grillig, maar eerder stijgend dan dalend, daarom heeft de kwartel geen vermelding op de Nederlandse Rode Lijst voor vogels. De soort staat met de notitie 'gegevens ontbreken' op de Vlaamse Rode Lijst. In Nederland geniet de kwartel, net als bijna alle vogelsoorten, bescherming krachtens de Wet natuurbescherming.
BirdLife International doet haar best om de jacht op deze soort in heel Europa verboden te krijgen, ook op Malta. Het behoud van het traditionele voorrecht om op vele soorten vogels, waaronder de kwartel, op hun laatste pleisterplaats tijdens de oversteek van de Middellandse Zee te kunnen jagen, was een van de voorbehouden die het eiland bij toetreden tot de Europese Unie stelde.
Consumptie.
Vleeskwartel.
De vleeskwartel is een cultuurkwartel en het kleinste vederwild dat geconsumeerd wordt. Verschillende industriële kwekerijen leveren het kwartelwildbraad aan, voornamelijk vanuit Frankrijk en Italië.
Legkwartel.
De legkwartel is eveneens een cultuurkwartel, geselecteerd op de productie van kwarteleitjes. De circa 11 gram zware eitjes worden zowel om hun decoratieve kwaliteiten als om de specifieke smaak verwerkt. Legkwartels eindigen meestal als kattenvoer.

</doc>
<doc id="38357" url="https://nl.wikipedia.org/wiki?curid=38357" title="Halaszgambiet">
Halaszgambiet

Het Halaszgambiet of Halasz-McDonnellgambiet is in de opening van een schaakpartij een variant in het middengambiet, welke valt onder ECO-code C21.
Het gambiet begint met de zetten:
De opening staat ook bekend als het Marshallgambiet. Een voorbeeld van een partij met het Halaszgambiet is de correspondentiepartij van de Hongaarse correspondentieschaker Tamás Halász tegen de Rus Tanin, 1985. Halász won de partij in 12 zetten:

</doc>
<doc id="38358" url="https://nl.wikipedia.org/wiki?curid=38358" title="Lancgambiet">
Lancgambiet

Het Lancgambiet is in het schaken een openingsvariant in het Middengambiet die is ingedeeld onder de schaakopening Koningspion. Het is ingedeeld bij de open spelen.
Het gambiet begint met de zetten: 1.e4 e5 2.d4 ed 3.Pf3.
Eco-code C 21.

</doc>
<doc id="38362" url="https://nl.wikipedia.org/wiki?curid=38362" title="Sörensengambiet">
Sörensengambiet



</doc>
<doc id="38367" url="https://nl.wikipedia.org/wiki?curid=38367" title="Noagambiet">
Noagambiet

Het Noagambiet is in de opening van een schaakpartij een variant in het Tweepaardenspel. Het gambiet is ingedeeld bij de open spelen.
Het heeft als beginzetten: 1.e4 e5 2.Pf3 Pc6 3.Lc4 Pf6 4.Pc3 Pxe4 5.Lxf7+.
Eco-code C 55.

</doc>
<doc id="38368" url="https://nl.wikipedia.org/wiki?curid=38368" title="Melaats">
Melaats



</doc>
<doc id="38369" url="https://nl.wikipedia.org/wiki?curid=38369" title="Pfeiffergambiet">
Pfeiffergambiet

Het Pfeiffergambiet is in de opening van een schaakpartij een variant van het tweepaardenspel en het is ingedeeld bij de open spelen.
Het gambiet heeft de volgende beginzetten: 1.e4 e5 2.Pf3 Pc6 3.Lc4 Pf6 4.0-0 Pxe4.
Eco-code C 55.

</doc>
<doc id="38370" url="https://nl.wikipedia.org/wiki?curid=38370" title="Clervaux">
Clervaux

Clervaux (Luxemburgs: "Klierf", Duits: "Clerf") is een stad en gemeente in het noorden van het Groothertogdom Luxemburg. De stad is de hoofdstad van het gelijknamige kanton Clervaux.
Op 1 januari 2012 werden de toenmalige gemeenten Munshausen en Heinerscheid bij Clervaux gevoegd.

</doc>
<doc id="38372" url="https://nl.wikipedia.org/wiki?curid=38372" title="Lei Clijsters">
Lei Clijsters

Leo (Lei) Clijsters (Opitter, 6 november 1956 – Gruitrode, 4 januari 2009) was een Belgische voetballer en voetbaltrainer.
Levensloop.
Clijsters startte zijn carrière bij Opitter FC in Opitter. Daarna speelde hij onder andere bij Club Brugge, SK Tongeren, Patro Eisden, Thor Waterschei, KV Mechelen en Club Luik. In zijn KV Mechelen-periode, waar hij tevens aanvoerder was, was hij als verdediger ook een vaste waarde in de nationale ploeg van België en won hij in 1988 de Gouden Schoen.
Hij heeft de WK's van 1986 in Mexico en van 1990 in Italië meegemaakt. Nadien werkte hij enkele jaren als trainer bij Patro Eisden, KAA Gent, SK Lommel, KV Mechelen en Diest.
Ook bekend zijn zijn dochters Kim Clijsters en Elke Clijsters. Tijdens de succesvolle tenniscarrière van zijn dochter Kim hield hij zich vooral op de achtergrond. Nadat ze was gestopt met tennissen, pakte Clijsters de draad als trainer weer op bij KSK Tongeren. Kim hervatte overigens in 2009 haar tenniscarrière.
Op 11 januari 2008 werd gemeld dat Clijsters ongeneeslijk ziek was; later besloot hij niet langer tegen de vergevorderde kanker te vechten en de chemo-behandeling stop te zetten.
Begin juni 2008 verscheen hij nog in het openbaar met zijn toen pas getrouwde dochter Elke, haar man Jelle Van Damme, dochter Kim en man Brian Lynch ter gelegenheid van het huwelijk van Elke met Jelle.
Lei Clijsters overleed begin 2009 op tweeënvijftigjarige leeftijd aan de gevolgen van een uitgezaaide huidkanker die zijn longen had aangetast. Hij werd op 6 januari 2009 in intieme kring te Hasselt gecremeerd.

</doc>
<doc id="38373" url="https://nl.wikipedia.org/wiki?curid=38373" title="Lleyton Hewitt">
Lleyton Hewitt

Lleyton Glynn Hewitt (Adelaide, 24 februari 1981) is een voormalig Australisch tennisser. Hij werd professioneel tennisser in 1998 en werd de jongste winnaar van een ATP-toernooi toen hij datzelfde jaar als relatief onbekende speler het ATP-toernooi van Adelaide won. In 2001 werd hij de jongste speler ooit die nummer 1 werd op de ATP-ranglijst. Hij is een tweevoudig grandslamwinnaar (US Open in 2001 en Wimbledon in 2002) en heeft tweemaal de Tennis Masters Cup gewonnen (in 2001 en 2002). Hij was in totaal tachtig weken nummer één op de wereldranglijst en eindigde de jaren 2001 en 2002 als nummer één. In totaal heeft hij in zijn carrière dertig enkeltoernooien gewonnen en drie herendubbeltoernooien, waaronder de US Open 2000 (tennis, mannendubbel) samen met de Wit-Rus Maks Mirni. Hij won ook één challenger in het enkelspel.
Hewitt staat bekend om zijn nooit aflatende vechtlust en fysieke fitheid. Zijn uitroep "come on" is befaamd en berucht. Na kritiek, onder meer uit de Australische pers, is hij zich een stuk rustiger gaan gedragen.
Op 21 januari 2016 nam hij afscheid van het enkelspel tijdens de Australian Open 2016 na de verloren partij in de tweede ronde tegen de Spanjaard David Ferrer, al kwam Hewitt hierna nog enkele malen uit in het dubbelspel. Na zijn actieve carrière werd hij captain van het Australische Davis Cup Team.
Carrière.
Jaarverslagen.
1997 - 1999.
Hewitt kwalificeerde zich in 1997 voor de Australian Open. Hij was met 15 jaar en 11 maanden de jongste qualifier ooit op de Australian Open. Hij verloor in de eerste ronde van de Spanjaard Sergi Bruguera met 3-6, 4-6, 3-6.
In januari 1998 won Hewitt, toen nog een relatief onbekende speler, zijn eerste ATP-toernooi, de Next Generation Adelaide International. Om de titel te bemachtigen had hij in de halve finale Andre Agassi en in de finale zijn landgenoot Jason Stoltenberg verslagen. Hewitt werd zo op 16 jaar en 10 maanden een van de jongste spelers die ooit een ATP-toernooi gewonnen hebben. Hij was de jongste winnaar van een toernooi sinds Michael Chang in 1988 en de laagst gerangschikte winnaar ooit (Hewitt stond op plaats 550). Hij nam opnieuw deel aan de Australian Open, maar werd, net zoals in 1997, in de eerste ronde gewipt. Hij verloor van de Tsjech Daniel Vacek. Hewitt eindigde het jaar met een finaleplaats op de challenger van Hongkong en winst op de challenger van Perth.
In de twee eerste toernooien van 1999 maakte Hewitt een sterke indruk: hij stond opnieuw in de finale van het toernooi van Adelaide, die hij verloor van Thomas Enqvist, en haalde de kwartfinale op het ATP-toernooi van Sydney, waar hij in de eerste ronde nog de nummer 4 van de wereld Patrick Rafter versloeg. Op de Australian Open verloor hij in de tweede ronde van Tommy Haas. In maart bereikte hij de finale van het ATP-toernooi van Scottsdale. Hewitt verloor die van de Amerikaan Jan-Michael Gambill. In mei 1999 won hij zijn tweede ATP-titel door in de finale van het ATP-toernooi van Delray Beach de Belg Xavier Malisse te verslaan. Op Roland Garros werd hij in de eerste ronde verslagen door Martin Rodriguez. In de voorbereiding op Wimbledon toonde Hewitt zich ook een sterke grasspeler met een halve finale op het ATP-toernooi van Londen en een kwartfinale in Nottingham. Op Wimbledon haalde Hewitt de derde ronde. Hij verloor van Boris Becker. Ook op de US Open strandde hij in de derde ronde tegen Andrej Medvedev. In het najaar bereikte hij nog de halve finale op het ATP-toernooi van Singapore en de finale van het ATP-toernooi van Lyon, die hij verloor van de Ecuadoraan Nicolás Lapentti. Hij haalde ook de derde ronde op het Masterstoernooi van Parijs, met winst in de tweede ronde op Jevgeni Kafelnikov, de toenmalige nummer 2 van de wereld. Hewitt eindigde het jaar voor het eerst binnen de top 100 en de top 50, op plaats 22.
2000.
Hewitt startte 2000 sterk. Hij won in januari het toernooi van Adelaide voor de tweede maal, in een heruitgave van de finale van 1999, en zegevierde ook op het ATP-toernooi van Sydney, waar hij zijn landgenoot Jason Stoltenberg versloeg in de finale. Op de Australian Open behaalde hij de vierde ronde. Hij verloor die van de Zweed Magnus Norman. In maart schreef hij het ATP-toernooi van Scottsdale op zijn naam, met winst op onder andere Marcelo Ríos in de kwartfinale en Tim Henman in de finale. Op de Masterstoernooien van Miami en Rome haalde hij de halve finale. In Miami klopte hij onder andere Tommy Haas en Jevgeni Kafelnikov en in Rome Thomas Enqvist. Op Roland Garros bereikte hij, zoals op de Australian Open, de vierde ronde, waarin Albert Costa hem uitschakelde. In juni won hij het ATP-toernooi van Londen. Hij versloeg daar Cédric Pioline in de kwartfinale en Pete Sampras in de finale, beide met 6-4, 6-4. Op Wimbledon werd hij in het enkelspel echter meteen in de eerste ronde uitgeschakeld door Jan-Michael Gambill. Hewitt haalde wel de finale van het gemengd dubbel met zijn toenmalige vriendin Kim Clijsters. Het duo verloor in twee sets van het Amerikaanse duo Donald Johnson en Kimberly Po. Tijdens de zomer haalde Hewitt de halve finale in Indianapolis (verlies tegen Gustavo Kuerten) en op de US Open. Hij had in de vierde ronde gewonnen van Thomas Enqvist, de nummer 5 in de wereld, maar verloor zijn eerste halve finale van een Grand Slam van Pete Sampras met 6-7(7), 4-6, 6-7(5). In het dubbelspel op de US Open wist Hewitt zijn eerste grandslamtitel binnen te halen. Hij won het herendubbelspel met zijn partner Maks Mirni en werd met 19 jaar en 6 maanden de jongste speler die in het "open tijdperk" een grandslamzege in het dubbel behaalde. In oktober bereikte hij nog de halve finale op het ATP-toernooi van Bazel en de finale van het Masterstoernooi van Stuttgart, met winst op onder andere Tim Henman en Jevgeni Kafelnikov. In de finale moest hij echter de duimen leggen tegen de Zuid-Afrikaan Wayne Ferreira. Hewitt plaatste zich voor de Tennis Masters Cup, maar bleef in de groepsfase zitten. Hij won van Pete Sampras, maar verloor van Marat Safin en Àlex Corretja.
Hewitt was de eerste speler jonger dan 20 jaar die vier enkeltitels in een jaar kon winnen sinds Pete Sampras in 1990 en de eerste speler jonger dan 20 die in de top 10 eindigde (op plaats 7) sinds Andrej Medvedev in 1993. Hij werd dat jaar ook de beste Australische tennisser op de wereldranglijst. Hij was ook de eerste speler jonger dan 20 die zich wist te kwalificeren voor de Tennis Masters Cup.
2001.
In 2001 wist Hewitt met succes zijn titel op het ATP-toernooi van Sydney te verdedigen. Hij versloeg de Zweed Magnus Norman in de finale met 6-4, 6-1. Hetzelfde was niet mogelijk op het ATP-toernooi van Adelaide, waar hij in de kwartfinale werd uitgeschakeld door de uiteindelijke winnaar Tommy Haas. Het was voor het eerst in drie jaar dat hij er niet in de finale stond. Op de Australian Open was Hewitt het zevende reekshoofd. Hij won van Jonas Björkman en Tommy Haas, maar werd in de derde ronde naar huis gestuurd na verlies tegen Carlos Moyà. In februari haalde hij de kwartfinale van het ATP-toernooi van San José en in maart haalde hij drie halve finales op rij: Scottsdale (verlies tegen Francisco Clavet) en de Masterstoernooien van Indian Wells (verlies tegen Andre Agassi) en Miami (verlies tegen Jan-Michael Gambill). Ook op het Masterstoernooi van Hamburg in mei haalde hij de halve finale, maar hij verloor van de Spanjaard Albert Portas. In de voorbereiding op Roland Garros won Hewitt met het Australische team de World Team Cup in Düsseldorf. Hij won twee van zijn vier enkelpartijen: verlies tegen Àlex Corretja en Tommy Haas, maar winst tegen Magnus Norman (de toenmalige nummer 9 van de wereld) en Marat Safin (de toenmalige nummer 2). Op Roland Garros haalde hij zijn beste resultaat tot dan toe met een kwartfinale, die hij verloor van Juan Carlos Ferrero. Ter voorbereiding op Wimbledon won Hewitt twee grastoernooien: de Queen’s Club Championships, waar hij Pete Sampras in de halve finale en Tim Henman in de finale klopte en het ATP-toernooi van 's-Hertogenbosch, waar hij Roger Federer in de halve finale en Guillermo Cañas in de finale versloeg. Op Wimbledon was hij vijfde reekshoofd en werd hij tot de kanshebbers gerekend. Toch werd hij al verrassend in de vierde ronde uitgeschakeld door de Fransman Nicolas Escudé.
Tijdens de Amerikaanse hardcourtzomer haalde Hewitt zijn beste resultaat op het Masterstoernooi van Cincinnati, waar hij in de halve finale werd verslagen door Patrick Rafter. Op de US Open van 2001 won Hewitt zijn eerste grandslamtitel in het enkelspel. Hij versloeg Pete Sampras in de finale in "straight sets": 7-6(4), 6-1, 6-1. Onderweg naar de finale had hij ook Tommy Haas, Andy Roddick en Jevgeni Kafelnikov uitgeschakeld. Na de US Open won hij het ATP-toernooi van Tokio en haalde hij de halve finale op het Masterstoernooi van Stuttgart (verlies tegen Tommy Haas). Hij werd dat jaar op 19 november ook nummer 1 op de ATP-ranglijst en was met 20 jaar en 268 dagen de jongste speler ooit die deze positie had ingenomen. Hij was ook de eerste Australiër die de nummer 1 van de ATP-ranglijst werd. Hewitt eindigde 2001 ook als nummer 1. Hij onderstreepte zijn goede vorm door op het eind van het jaar in Sydney de Tennis Masters Cup te winnen. Hij won al zijn matchen en versloeg de Fransman Sébastien Grosjean in de finale met 6-3, 6-3, 6-4.
2002.
Het jaar 2002 begon slecht voor Hewitt met een uitschakeling in de eerste ronde op de Australian Open. Hij was het topreekshoofd en verloor verrassend van de Spanjaard Alberto Martín. In de volgende maanden herpakte hij zich echter. In februari won hij het ATP-toernooi van San José door in de finale Andre Agassi te verslaan en in maart was hij de sterkste op het prestigieuze ATP-toernooi van Indian Wells, waar hij onder andere won van Carlos Moyà, Thomas Enqvist, Pete Sampras en, in de finale, Tim Henman. Hij bereikte ook de halve finale van het Masterstoernooi in Miami, die hij verloor van Roger Federer. Hewitt haalde ook nog de halve finale in Barcelona (verlies tegen Gastón Gaudio) en de kwartfinale in Hamburg (verlies tegen Marat Safin). Op Roland Garros was hij het eerste reekshoofd en werd hij uitgeschakeld in de vierde ronde door Guillermo Cañas. In de aanloop naar Wimbledon won hij voor de derde opeenvolgende maal de Queen’s Club Championships in Londen. Zijn titel in 's-Hertogenbosch kon hij niet verlengen. Hij werd daar in de kwartfinale verslagen door Arnaud Clément. Op Wimbledon kon Hewitt zijn status van eerste reekshoofd wel waar maken en won hij de tweede grandslamtitel van zijn carrière. Hij versloeg thuisspeler Tim Henman in de halve finale en de Argentijn David Nalbandian in de finale met 6-1, 6-3, 6-2. Hewitt bewees met zijn winst dat ook baselinespelers een grastoernooi in de wacht konden slepen. Hij was immers de eerste echte baselinespeler die het toernooi won sinds Andre Agassi tien jaar eerder. Tijdens de zomer haalde hij de finale van het ATP-toernooi van Cincinnati (verlies tegen Carlos Moyà). Op de US Open van 2002 wist hij zijn titel niet te verdedigen. Hewitt verloor in de halve finale van Andre Agassi met 4-6, 6-7(5), 7-6(1), 2-6. Aan het einde van het jaar haalde hij de finale van het Masterstoernooi van Parijs, die hij verloor van Safin, en won hij voor de tweede maal de Tennis Masters Cup door in de finale Juan Carlos Ferrero te verslaan. Hewitt had heel 2002 op de eerste plaats van de wereldranglijst gestaan en sloot het jaar ook af als nummer 1. Hij was de vierde speler ooit die elke week van het jaar op nummer een had gestaan en de zevende speler ooit om twee jaar na elkaar bovenaan de ranglijst te eindigen.
2003.
Hoewel hij eerste reekshoofd was, raakte Hewitt op de Australian Open niet verder dan de vierde ronde. Hij werd uitgeschakeld door de Marokkaan Younes El Aynaoui met 7-6(4), 6-7(4), 6-7(5), 4-6. In maart won hij eerst het ATP-toernooi van Scottsdale, waar hij in de finale zijn landgenoot Mark Philippoussis versloeg en de week erna het ATP-toernooi van Indian Wells, dat hij in 2002 ook had gewonnen. Hij versloeg daar in de finale voormalig nummer 1 Gustavo Kuerten met 6-1, 6-1. De maanden daarna ging Hewitt door een mindere periode met vroege uitschakelingen en een derde ronde op Roland Garros. Hij zakte na 75 weken ook weg van de eerste plaats, toen op 28 april Andre Agassi de nummer 1 van hem overnam. Hewitt herwon die plaats wel weer na een week.
Op Wimbledon verloor Hewitt als titelverdediger meteen in de eerste ronde van de Kroatische qualifier Ivo Karlović met 6-1, 6-7(5), 3-6, 4-6. Hewitt werd zo de eerste mannelijke titelverdediger op Wimbledon die in het "open tijdperk" in de eerste ronde uit het toernooi ging. Dit was eerder nog maar een keer eerder gebeurd op Wimbledon, toen titelverdediger Manuel Santana in 1967 in de eerste ronde verloor van Charles Pasarell. Hewitt was ook nog maar de derde titelverdediger die in de eerste ronde van een grandslamtoernooi verloor, na Boris Becker op de Australian Open van 1997 en Hewitts landgenoot Pat Rafter op de US Open van 1999. Door het verlies in de eerste ronde op Wimbledon verloor Hewitt veel ranglijstpunten en zakte hij naar de tweede plaats. Andre Agassi nam de fakkel aan de top van het klassement opnieuw over. Hierna zou Hewitt nooit meer bovenaan de ranglijst staan. In totaal stond hij 80 weken op een.
Na Wimbledon verloor Hewitt de finale van het ATP-toernooi van Los Angeles van Wayne Ferreira en werd hij op het Masterstoernooi van Montréal in de tweede ronde uitgeschakeld door Maks Mirni en op dat van Cincinnati zelfs in de eerste ronde door Xavier Malisse. Op de US Open haalde hij de kwartfinale, waar hij de duimen moest leggen voor de latere verliezende finalist Juan Carlos Ferrero. Na de US Open speelde Hewitt in 2003 enkel nog matchen in de Davis Cup. Hij eindigde het jaar op plaats 17.
2004 - 2005.
2004 begon sterk voor Hewitt met winst op het ATP-toernooi van Sydney (zijn vierde toernooizege daar) in januari en op het ATP-toernooi van Rotterdam in februari. Het toernooi van Rotterdam was Hewitts eerste Europese indoortitel. Op de Australian Open daarentegen werd hij in de vierde ronde al naar huis gestuurd door de uiteindelijk winnaar Roger Federer. In de drie andere grandslamtoernooien van het jaar verloor Hewitt ook telkens van de uiteindelijke winnaar en werd hij zo de eerste man in de geschiedenis van het tennis die in een jaar op elke Grand Slam werd uitgeschakeld door de latere kampioen. Op Roland Garros werd hij in de kwartfinale uitgeschakeld door Gastón Gaudio en op Wimbledon eveneens in de kwartfinale, maar door Federer. Op de US Open verloor hij de finale, opnieuw van Federer, met 0-6, 6-7(3), 0-6. De finale op de US Open was voorafgegaan door een sterk hardcourtseizoen tijdens de zomer met winst op de toernooien van Washington en Long Island en een finaleplaats op het Masterstoernooi van Cincinnati. In het najaar haalde Hewitt nog de halve finale van het ATP-toernooi van Tokio en de kwartfinale op het masterstoernooi van Parijs. Aan het einde van 2004 bereikte Hewitt opnieuw de finale van de Tennis Masters Cup, maar ook daar verloor hij opnieuw van Federer. Hij eindigde het jaar opnieuw in de top 10, op plaats 3.
In 2005 won Hewitt zijn enige titel in het begin van het jaar door op het toernooi van Sydney zijn titel te verlengen. Hij was derde reekshoofd op de Australian Open en haalde er voor het eerst de finale, door onder andere David Nalbandian en Andy Roddick te verslaan. Hij verloor in de finale 6-1, 3-6, 4-6, 4-6 van de Rus Marat Safin, het vierde reekshoofd. In maart haalde hij de finale van het ATP-toernooi van Indian Wells. Hij versloeg onder andere Andre Agassi en Andy Roddick, maar verloor van Roger Federer. Hij miste Roland Garros omwille van een blessure. Op het ATP-toernooi van Londen werd hij in de kwartfinale uitgeschakeld door Ivo Karlović. Op Wimbledon verloor hij in de halve finale van Roger Federer en hetzelfde gebeurde op de US Open. Hewitt had zo de laatste zeven Grand Slams telkens verloren van de uiteindelijke winnaar. In november 2005 trok Hewitt zich terug uit de Tennis Masters Cup om bij zijn vrouw Bec te zijn die hoogzwanger was. Hij werd op de tabel vervangen door Gastón Gaudio. Hewitt sloot het jaar voor de vijfde maal in zes jaar af binnen de top vijf, op plaats 4.
2006.
Na een weinig goede start van 2006, met onder andere een uitschakeling in de tweede ronde van het ATP-toernooi van Adelaide en van de Australian Open verbeterden de resultaten na een korte pauze. Hewitt bereikte de finales van San José en Las Vegas in februari, waar hij respectievelijk verloor van de jonge Brit Andy Murray en de Amerikaan James Blake. In de Masterstoernooien van Indian Wells en Miami verloor Hewitt echter al vrij vroeg in het toernooi, respectievelijk van Tomáš Berdych in de derde ronde en Tim Henman in de tweede ronde. Op Roland Garros verloor hij in de vierde ronde in vier sets van de titelverdediger en uiteindelijke winnaar Rafael Nadal. In de voorbereiding op Wimbledon won Hewitt het toernooi van Londen. Hij versloeg Rafael Nadal in de kwartfinale, Tim Henman in de halve finale en James Blake in de finale met 6-4, 6-4. Dit was zijn eerste en ook enige toernooiwinst van 2006 en zij kwam na een periode van zeventien maanden zonder toernooiwinst. Hewitt won het toernooi voor de vierde maal en evenaarde zo het record van John McEnroe en Boris Becker. Op Wimbledon werd hij in de kwartfinale uitgeschakeld door de Cyprioot Marcos Baghdatis. Ook op de US Open was de kwartfinale zijn eindstation. Hewitt werd in straight sets verslagen door Andy Roddick met 3-6, 5-7, 4-6. Het was het zevende opeenvolgende jaar dat Hewitt op de US Open de kwartfinale had bereikt. In het najaar speelde Hewitt enkel nog in de Davis Cuppartij tegen Argentinië. Hij eindigde het jaar op plaats 20.
2007.
Op de Australian Open van 2007 verloor Hewitt in de derde ronde van de uiteindelijke runner-up Fernando González met 6-2, 6-2, 5-7, 6-4. In februari won hij zijn enige toernooi van het jaar door in de finale van het ATP-toernooi van Las Vegas de Oostenrijker Jürgen Melzer te verslaan met 6-4, 7-6(10). Door deze winst behaalde Hewitt het record dat hij gedurende tien jaar minstens een titel per jaar had gewonnen, wat toen een record was onder de actieve spelers. Hij haalde dat jaar nog de halve finale van het Masterstoernooi van Hamburg, waar hij verloor van Rafael Nadal, en van Pörtschach, waar hij verloor van de Fransman Gaël Monfils. Op Roland Garros verloor hij, net zoals in 2006, in de vierde ronde van Nadal. Ook op Wimbledon haalde hij de vierde ronde. Hij werd in vier sets uitgeschakeld door Novak Đoković. In het voorbereidingstoernooi op Queens was hij al in de tweede ronde uitgeschakeld geweest door veel lager geklasseerde Jo-Wilfried Tsonga, die toen nog niet in de top 100 stond. Na Wimbledon werd bekendgemaakt dat Hewitt de voormalige tennisprof Tony Roche onder de arm had genomen om hem te coachen gedurende de grandslam- en Masterstoernooien in 2007 en 2008. Tijdens het hardcourtseizoen in de zomer bereikte Hewitt respectievelijk de kwartfinale en halve finale van Montréal en Cincinnati. In beide gevallen verloor hij van Roger Federer. De US Open was een tegenvaller, met een uitschakeling in de tweede ronde tegen de Argentijn Agustín Calleri. In het najaar bereikte hij nog twee kwartfinales: in Mumbai en Tokio. Het was het eerste jaar sinds 1999 dat Hewitt geen kwartfinale had gehaald op minstens een van de Grand Slams. Hij sloot het jaar af op plaats 21.
2008.
Op de Australian Open was Hewitt als 19e geplaatst en haalde hij de vierde ronde. Hij versloeg achtereenvolgens Steve Darcis, Denis Istomin en de finalist van 2006, Marcos Baghdatis. De match met Baghdatis was spannend en duurde 282 minuten, tot half vijf 's ochtends. Setstanden waren 4-6, 7-5, 7-5, 6-7(4), 6-3. Hewitt verloor in de vierde ronde van het derde reekshoofd Novak Đoković, die uiteindelijk ook het toernooi zou winnen. In maart 2008 werd Hewitts voorbereiding op Roland Garros gehinderd door een heupblessure. Daardoor kon hij gedurende een tijdje niet spelen en kon hij zijn halvefinaleplaats op de Masters van Hamburg niet verdedigen. Ondanks de blessure nam Hewitt deel aan Roland Garros, waar hij verloor van David Ferrer in de derde ronde. Op het Queens Club Championships bereikte hij de kwartfinale, waar Novak Đoković hem versloeg met 2-6, 2-6. Op Wimbledon werd hij in de vierde ronde uitgeschakeld door Roger Federer met 6-7(7), 2-6, 4-6. Na Wimbledon paste Hewitt voor de toernooien van Montréal en Cincinnati om zijn heup voldoende rust te geven in aanloop naar de Olympische Spelen van Peking. In het olympisch toernooi versloeg hij de Zweed Jonas Björkman in de eerste ronde met 7-5, 7-6(2) en verloor Hewitt in de tweede ronde van Rafael Nadal met 6-1, 6-2. In het dubbelspel op de Olympische Spelen haalde Hewitt met zijn partner Chris Guccione de kwartfinales. Het duo versloeg eerst het Argentijnse duo Agustín Calleri/Juan Mónaco en vervolgens het Spaanse duo Rafael Nadal/Tommy Robredo. Zij verloren van het Amerikaanse koppel Bob Bryan en Mike Bryan. Na de Olympische Spelen besloot Hewitt om de US Open en de rest van het seizoen op te geven om een heupoperatie te ondergaan. 2008 was het eerste jaar sinds 1998 dat Hewitt geen titel won. Hij eindigde het jaar ook voor de eerste maal sinds 1998 buiten de top 25, op plaats 67.
2009.
Hewitt keerde na zijn heupoperatie op 5 januari 2009 terug in de Hopman Cup. Hij versloeg er Nicolas Kiefer in drie sets. Hij haalde de kwartfinale van Sydney, waarin hij verloor van David Nalbandian. Op de Australian Open verloor hij meteen in de eerste ronde van Fernando González. Op 2 februari zakte Hewitt voor het eerst sinds januari 1999 uit de top 100. Op het ATP-toernooi van Memphis haalde Hewitt de halve finales door in de eerste ronde verrassend James Blake uit te schakelen en vervolgens Chris Guccione en Christophe Rochus. Hij verloor van Andy Roddick met 6-2, 6-7(4), 4-6. Door zijn halve finale kwam hij op 23 februari terug de top 100 binnen op plaats 78. Op de Masterstoernooien van Indian Wells en Miami verloor hij telkens in de tweede ronde, respectievelijk van Fernando González en Gilles Simon. Hij won zijn eerste toernooi van 2009 in Houston door Wayne Odesnik te kloppen in de finale met 6-2, 7-5. Dit was Hewitts eerste titel sinds maart 2007 en zijn eerste titel op gravel in tien jaar. Zijn laatste gewonnen graveltoernooi was Delray Beach in 1999. Door deze overwinning maakte Hewitt weer een sprong op de wereldranglijst van plaats 88 naar 57. Voor het Masterstoernooi van Monte Carlo kreeg Hewitt een wild card. Hij verloor in de eerste ronde van Marat Safin met 4-6, 5-7. Op het ATP-toernooi van München boekte Hewitt de 500e zege uit zijn carrière door in de eerste ronde te winnen van Philipp Petzschner. Op Roland Garros versloeg hij in de eerste ronde het 26e reekshoofd Ivo Karlović en vervolgens Andrej Goloebev. Hij verloor in de derde ronde van Rafael Nadal met 1-6, 3-6, 1-6. Op het ATP-toernooi van Londen was Hewitt het 15e reekshoofd. Hij versloeg Eduardo Schwank vrij gemakkelijk met 6-1, 6-0 in de eerste ronde en klopte vervolgens Frederico Gil. Hij verloor in de derde ronde van Andy Roddick met 6-7(2), 6-7(4) in een zeer nauw bevochten match. Op Wimbledon haalde Hewitt de kwartfinale. Hij versloeg in de tweede ronde het vijfde reekshoofd Juan Martín del Potro en in de achtste finale de Tsjech Radek Štěpánek, reekshoofd nummer 23. Hij verloor de kwartfinale van de uiteindelijke verliezende finalist Andy Roddick. Net zoals op het toernooi van Londen was het een felbevochten match die tot vijf sets ging: 3-6, 7-6(10), 6-7(1), 6-4, 4-6. Tijdens de zomer haalde Hewitt de kwartfinale op de Masters van Cincinnati. Op de US Open lag hij eruit in de derde ronde. In beide toernooien was het Roger Federer die hem uitschakelde. Hewitts beste resultaat van het najaar was de halve finale in Tokio. Hij sloot het jaar af op plaats 22.
2010 - 2011.
Hewitt startte 2010 met een kwartfinale in Sydney, die hij verloor van de uiteindelijke winnaar Marcos Baghdatis. Op de Australian Open werd hij in de vierde ronde uitgeschakeld, eveneens door de latere winnaar, Roger Federer. Meteen na de Australian Open onderging Hewitt een operatie aan de heup. In april kwam hij terug op het circuit en haalde hij de kwartfinale van het ATP-toernooi van Houston en de dubbelspelfinale op het ATP-toernooi van Barcelona. Op Roland Garros verloor hij opnieuw van de uiteindelijke winnaar, Rafael Nadal ditmaal, in de derde ronde. In juni won hij het ATP-toernooi van Halle, een van de voorbereidende grastoernooien van Wimbledon. Op Wimbledon bereikte hij de vierde ronde. Hij verloor er van Novak Đoković. De zomer was weinig succesvol. Op de US Open verloor hij meteen in de eerste ronde. Daar speelde hij, op de Davis Cup na, meteen ook zijn laatste partij van 2010. Hewitt eindigde het jaar op de 54e plaats.
Hewitt werd op zijn eerste toernooi van 2011, de Australian Open, meteen in de eerste ronde uitgeschakeld. In februari haalde hij twee kwartfinales: in San José en Memphis. Begin juni haalde hij de kwartfinale op het grastoernooi van Halle, maar op Wimbledon verloor hij al in de tweede ronde. Daarna speelde hij nog maar twee toernooien en tweemaal voor de Davis Cup. Na midden september kwam hij niet meer in actie. Hewitt sloot het jaar voor het eerst sinds 1998 af buiten de top 100, op plaats 188.
2012.
Hoewel hij ver buiten de top 100 stond, haalde Hewitt met een vierde ronde toch een mooie prestatie op de Australian Open. In februari vertegenwoordigde hij Australië in de Davis Cup in het duel tegen China. Hij blesseerde er zich aan zijn linkerteen en speelde daardoor niet meer tot aan Roland Garros, waar hij in de eerste ronde verloor. Hetzelfde gebeurde op Wimbledon. In juli haalde hij de finale van het Newport, die hij verloor van John Isner. Het was de eerste keer dat Hewitt in zijn carrière een finale op gras verloor.
Davis Cup.
Hewitt maakte deel uit van het Australische Davis Cup-team dat in 1999 en 2003 de overwinning behaalde en dat in 2000 en 2001 de finale speelde. Op 22-jarige leeftijd had hij meer Davis Cup-overwinningen op zijn naam dan enige andere Australische tennisser. In totaal speelde Hewitt 48 enkel- en 13 dubbelpartijen, waarvan hij er respectievelijk 37 en 10 won.
1999 - 2002.
In 1999 speelde Hewitt de kwartfinale tegen de Verenigde Staten en won hij zijn beide enkelpartijen tegen Todd Martin en Alex O'Brien. Ook in de halve finale tegen Rusland won hij zijn beide wedstrijden tegen Marat Safin en Jevgeni Kafelnikov. In de finale tegen Frankrijk won Australië, ondanks het feit dat Hewitt zijn beide enkelwedstrijden, tegen Cédric Pioline en Sébastien Grosjean, verloor.
In de eerste ronde tegen Zwitserland in 2000 won Hewitt zijn beide matches tegen Georg Bastl en Roger Federer. In de kwartfinale tegen Duitsland won hij van Michael Kohlmann, maar verloor hij van Rainer Schüttler. In de halve finale tegen Brazilië wist hij zijn beide partijen tegen Fernando Meligeni en André Sá te winnen. De finale tegen Spanje werd door het Australische Davis Cup-team verloren. Hewitt won zijn partij tegen Albert Costa, maar verloor van Juan Carlos Ferrero.
In 2001 won Hewitt zijn twee wedstrijden in de eerste ronde tegen Ecuador van Giovanni Lapentti en Nicolás Lapentti. Ook in de kwartfinale tegen Brazilië was Hewitt tweemaal de winnaar tegen Fernando Meligeni en Gustavo Kuerten. Tegen Zweden in de halve finale herhaalde Hewitt zijn sterke Davis Cup-prestaties door dubbele winst tegen Jonas Björkman en Thomas Johansson. In de finale tegen Frankrijk, die Australië verloor, verloor Hewitt zijn eerste Davis Cup-wedstrijd van het seizoen tegen Nicolas Escudé. Hij won wel zijn tweede match tegen Sébastien Grosjean.
Australië verloor in 2002 zijn eersterondewedstrijd tegen Argentinië met 0-5 en moest een kwalificatiewedstrijd spelen om in de Wereldgroep te blijven. Australië won de wedstrijd tegen India met 5-0. Hewitt won daarbij zijn enige match tegen Harsh Mankad.
2003 - 2007.
In 2003 nam Hewitt deel vanaf de eerste ronde. Hij versloeg Alex Bogdanovic in de eerste ronde tegen Groot-Brittannië. In de kwartfinale tegen Zweden won hij zijn partij tegen Thomas Enqvist. In de halve finale tegen Zwitserland wist Hewitt zijn beide partijen tegen Michel Kratochvil en Roger Federer te winnen. In de finale, die werd gewonnen door Australië, won hij zijn partij tegen Juan Carlos Ferrero. De laatste enkelmatch tegen Carlos Moyà werd niet meer gespeeld omdat Australië leidde met 3-1.
Ondanks het feit dat Hewitt in 2004 zijn enkelmatch tegen Robin Söderling won, verloor het Australische Davis Cup-team in de eerste ronde van Zweden met 1-4. In de kwalificatiewedstrijd tegen Marokko won Hewitt zijn match tegen Mehdi Tahiri en won Australië met 4-1.
In 2005 won Australië in de eerste wedstrijd van Oostenrijk met 5-0. Hewitt won zijn enige wedstrijd tegen Alexander Peya. De wedstrijd tegen Argentinië werd verloren met 1-4. Hewitt scoorde het enige punt door te winnen van Guillermo Coria. Hij verloor zijn tweede wedstrijd van David Nalbandian.
In de kwartfinale tegen Wit-Rusland in 2006 won Hewitt zijn enige match tegen Vladimir Votsjkov met 6-2, 6-1, 6-2. De halve finale tegen Argentinië werd met 0-5 verloren door Australië. Hewitt verloor zijn match tegen José Acasuso met 1-6, 6-4, 4-6, 6-2, 6-1.
In 2007 verloor Australië zijn eersterondewedstrijd van België met 2-3. Hewitt verloor van Kristof Vliegen, maar won van Olivier Rochus. Hewitt won ook de dubbelmatch samen met zijn partner Paul Hanley. Ook de play-off tegen Servië werd verloren met 1-4. Hewitt scoorde het enige punt voor Australië door te winnen van Janko Tipsarević. Door het verlies zakte Australië weg uit de Wereldgroep.
2008 - 2012.
In de periode 2008-2012 speelde Australië in de Aziatisch/Oceanische Zone. Hewitt speelde elk jaar voor zijn land. Hij won acht van de elf enkelpartijen en alle zeven zijn dubbelpartijen.
Coaches.
Hewitt heeft Darren Cahill, Jason Stoltenberg, Roger Rasheed, Tony Roche en Nathan Healy gehad als coaches. Momenteel wordt hij opnieuw gecoacht door Tony Roche.
Controverse.
Hewitt is competitief ingesteld en zijn verbetenheid maakt hem niet altijd geliefd bij de andere spelers. Voormalig tennisprofessional en tennisanaliste Mary Carillo zegt dat hij andere spelers gek maakt doordat hij altijd aan de andere kant van het net staat te tieren. (He makes guys crazy. They try hard to ignore him, but he’s always barking on the other side of the net.) Guillermo Coria zegt dat Hewitt ongeliefd is bij elke speler op het internationale circuit. In 2006 werd Hewitt genomineerd als een van de 10 meest gehate atleten door het magazine GQ.
Privéleven.
Hewitts vader Glynn is een voormalige speler van Aussie Rules Football (een sport die Hewitt tot 13 jaar zelf speelde) en zijn moeder Cherilyn was leerkracht lichamelijke opvoeding. Hij heeft een jongere zus Jaslyn (geboren 23 februari 1983) die nummer een was bij de junioren in Australië in 2000.
Hewitt onderhield jaren een relatie met de tennisspeelster Kim Clijsters uit België met wie hij zich in 2003 verloofde. Op 22 oktober 2004 maakten ze echter een einde aan hun relatie, die vier jaar geduurd had. De dag na de Australian Open van 2005 heeft hij Rebecca Cartwright (ook wel "Bec" genoemd), een Australische actrice, ten huwelijk gevraagd. Zij huwden op 21 juli 2005. De ceremonie vond plaats in de wereldberoemde opera van Sydney. Op 29 november 2005 werd hun eerste kind geboren, een dochter met de naam Mia Rebecca. Op 11 december 2008 werd hun tweede kind, zoon Cruz Lleyton, in Sydney geboren. Op 19 oktober 2010 werd hun derde kind geboren, dochter Ava Sydney Hewitt. De naam van hun derde kind werd niet meteen bekendgemaakt. Mensen konden voor het bedrag van 2 dollar per sms een gokje wagen hoe de kleine zou heten. Op 27 oktober 2010 werd uiteindelijk bekend hoe de kleine zou heten.
Hewitt steunt ook verschillende goede doelen voor kinderen in Australië, zoals de Starlight Foundation en de McGuinisses-McDermott Cancer Foundation. In augustus 2002 werd hij ambassadeur voor de Special Olympics met de bedoeling het ledenaantal van de organisatie te verhogen. Tijdens de Tennis Masters Cup in 2002 lanceerde hij het Special Olympics Tennis Program. Hewitt zette zich ook speciaal in tijdens de Special Olympics van 2003.

</doc>
<doc id="38374" url="https://nl.wikipedia.org/wiki?curid=38374" title="Zomereik">
Zomereik

De zomereik ("Quercus robur") is een zeer lang levende, Europese, hardhout leverende boom. De bladeren van de zomereik verteren moeilijk wat zijn invloed heeft op de strooisellaag in het bos.
De eik heeft zich sinds de laatste ijstijd (Weichselien) vanuit Zuid-Spanje, Zuid-Italië en het zuiden van de Balkan naar het noorden over Europa verspreid. De Nederlandse en Belgische autochtone eiken komen oorspronkelijk uit Zuid-Spanje en Zuid-Italië. Daarnaast zijn er in Nederland en België ook veel uit andere gebieden afkomstige eiken aangeplant. 
Eik en het bos.
De eik is historisch een van de dominante soorten in het West-Europese bos. Men zou verwachten dat, wanneer je een bos op zijn beloop laat, de eik zijn positie kan bewaren. Dit blijkt echter niet zo te zijn. Eiken hebben licht nodig om te ontkiemen en op te groeien tot een boom (het is een uitgesproken lichtminnende boomsoort). In een 'natuurlijk' bos zonder grote grazers is de concurrentie voor licht in het nadeel van de eik. Schaduwverdragende soorten als beuk en haagbeuk zijn beter in staat om die gaten te dichten.
In een natuurlijke wildernis met grote grazers (rund, paard, herten, eventueel wisent en eland) bestaat een bos uit een boomgroep omgeven door bosranden van struweel. Dat struweel, bestaande uit sleedoorn, braam, meidoorn en roos, is in eerste instantie boomloos. Eiken worden hoofdzakelijk door de gaai en de bosmuis verspreid. De gaai zorgt voor transport op lange afstand (tot enkele kilometers ver), terwijl de bosmuis vooral zorgt voor verspreiding van de eikels binnen het bos (tot meer dan 50 m). Indien ze beschermd zijn tegen de grazers, kan de eik er opgroeien tot een boom en is er een begin van een bos. In dergelijke begraasde gebieden is de eik door deze hulp en door zijn krachtige wortelstelsel in het voordeel ten opzichte van andere boomsoorten.
Kenmerken.
Het blad van de zomereik is onregelmatig gelobd, met drie tot zeven diepe bochtige insnijdingen en heeft een asymmetrische vorm. Het blad is kaal en heeft zijn grootste breedte boven het midden. De bladsteel is kort (1–9 mm); de bladvoet is hartvormig en aan beide zijden oorvormig teruggebogen. De bladvorm is het makkelijkst te herkennen onderscheid met de nauw verwante wintereik. De bladeren zitten voornamelijk in kortloten, in groepjes nabij de toppen van de twijgen. Hierdoor en doordat de bladeren onregelmatig gericht staan, maakt de kroon een losse en rommelige indruk.
De eik verliest heel laat zijn bladeren. Jonge eiken houden vaak gedurende de hele winter hun verdorde blad vast. De bladontplooiing in de lente vindt plaats eind april, begin mei.
De knoppen zijn kort en stomp, glanzend lichtbruin en meestal kaal, maar erg variabel.
De zomereik is eenhuizig. De mannelijke en vrouwelijke bloemen komen in aparte bloeiwijzen op de boom voor.
De 2–3 cm lange eikels staan, vaak gepaard, op flinke (5–12 cm) lange steeltjes (vandaar de Duitse naam: "Stieleiche").
De schors van jonge bomen is glad en zwak grauwgroen glanzend, van oudere bomen wordt de schors diep en vrij onregelmatig gegroefd en grijsgroen van kleur. Naast lengtegroeven zijn er, in tegenstelling tot bij de wintereik of de tamme kastanje, ook vaak horizontale dwarsgroeven. Zeer oude eiken vertonen vaak zeer diepe groeven.
De zomereik is zeer variabel van groeivorm. Er is een grote variatie in genetische herkomst bij zomereiken, wat zijn weerslag heeft op uiterlijke kenmerken. In vrije stand vertakt de stam zich meestal spoedig en vormt op den duur een brede, losse kroon van zware, vaak grillig kronkelende takken.
Afhankelijk van de standplaats worden vrijstaande eiken 15-25, soms 30-35 meter hoog. De kroon kan zeer breed uitgroeien, tot een koepel van 25 en soms 35-40 meter breed.
In gesloten bosopstanden daarentegen vormt de eik een lange rechte stam met een hoog aangezette, relatief kleine kroon. In bossen bereiken eiken hoogtes van 20-30, in optimale omstandigheden 35-40 meter.
Op arme bodems groeien eiken langzaam en ontwikkelen er meestal spichtige of gedrongen vormen. Op vruchtbaarder en voldoende vochthoudende bodems groeien ze veel sneller en kunnen er formidabele afmetingen bereiken.
De dikste eik van Nederland, op landgoed Verwolde, Laren - Gelderland, heeft een stamomtrek van 765 cm bij een hoogte van 25 m. In de omringende landen staan echter vele dikkere eiken, met een stamomtrek tot 12-14 meter. De wat betreft het houtvolume grootste eik van Europa is vermoedelijk de grote eik van Ivenack, Duitsland, met een hoogte van 32,2 meter en een stamomtrek op borsthoogte van 11 meter.
Voorkomen en verspreiding.
De zomereik komt in de Lage Landen en in een groot deel van Europa algemeen voor. Ook autochtone herkomsten zijn nog voldoende aanwezig en zijn opgenomen in de Rassenlijst voor Bomen.
Het is de eik met het grootste verspreidingsgebied in Europa: hij is te vinden van Ierland en Noord-Portugal in het westen tot de Oeral, de Kaukasus en Noord-Turkije in het oosten. Hij ontbreekt slechts in het zuiden van het Iberisch Schiereiland, Sicilië, Zuid-Griekenland, het noorden van Scandinavië en noordelijk Rusland.
Binnen Nederland is de zomereik vooral algemeen op de zandgronden in het zuiden en oosten. Op de zandige stuwwallen zoals de Utrechtse Heuvelrug en de Veluwe gaat het daarbij vaak om voormalig hakhout. In de oude cultuurlandschappen op de zandgronden gaat het om talrijke kleine bosjes, houtwallen, landgoedbossen, brinken en om vrijstaande bomen in het land. De zomereik is hier al eeuwenlang de dominante boomsoort. Dit geldt voor het oude esdorpenlandschap van Drenthe, het kampenlandschap in grote delen van Overijssel en de Achterhoek en in mindere mate voor delen van Noord-Brabant en Limburg. Goede voorbeelden van het eikenrijke cultuurlandschap zijn te zien in Noordoost-Twente, op landgoederen als Twickel nabij Delden en Eerde nabij Ommen, in de Graafschap en rond Winterswijk.
Ook in de omringende landen is de zomereik algemeen. Dit gaat zeker op voor Engeland, waar men spreekt van 'the English oak'. Veel gebieden in Engeland hebben een golvend coulisselandschap met kleine bosjes, houtwallen en veel vrijstaande bomen. De eik is voor dit landschap de bepalende boom, zeker sinds de eveneens algemene iep door de iepziekte is weggevaagd. Overigens is met name in het westen van Groot-Brittannië ook de wintereik erg algemeen. Ook in delen van Duitsland en Frankrijk zijn zomer- en wintereik zeer algemeen. Hier is de eik na de beuk ook in bossen de meest voorkomende loofboom.
Het beste ontwikkelt de zomereik zich op voedselrijke, diepe (eventueel zandige) leem- en kleibodems. Dankzij de grote wortelenergie kan deze soort zich ook op tamelijk natte pseudogley- en gleybodems handhaven. De zomereik heeft veel licht nodig (het is een lichtminnende boomsoort) en wordt in West- en Midden-Europa op normale groeiplaatsen verdrongen door de schaduwtolerante en sterk concurrerende beuk. Hierdoor is de zomereik van nature alleen op bijzondere plaatsen overheersend: in de periodiek overstroomde gebieden langs grote rivieren in het zogenaamde hardhoutooibos, in kleiige eikenhaagbeukenbossen met stagnerend grondwater en op voedselarme, droge zandgronden in eikenberkenbossen en eikendennenbossen. In Oost-Europa komt de beuk door zomerdroogte en late nachtvorst niet voor en is de zomereik een dominante soort op de meeste bodems.
Veel wilde dieren eten eikels. Eekhoorns en Vlaamse gaaien verzamelen de vruchten en verstoppen ze als wintervoorraad, waarbij een flink deel wordt vergeten. Hierdoor zorgen ze tevens voor de verspreiding van de eik.
Betekenis voor de mens.
Eikels.
De zomereik is vele eeuwen van groot belang voor de mens geweest. Wanneer de eikels rond oktober en november uit de boom vallen, is er veel voedsel aanwezig voor dieren. De eikels zijn zeer voedzaam en bevatten tot 38 % vet. Door de tannine zijn deze echter onbewerkt, voor mensen ongenietbaar.
Varkensvoer van eikels en beukennoten werd mast genoemd. In de Middeleeuwen werden de varkens in de herfst de bossen ingedreven en "vetgemast". In die tijd ontstond ook het gezegde "op eiken groeit het beste spek". Vanwege dit belang mocht de eik niet zomaar gekapt worden. Hij kreeg daardoor een belangrijk aandeel in de bossen. Omdat de zomereik meer en grotere eikels produceert dan de wintereik, werd de eerste veel meer aangeplant.
Hout.
Eiken is hard, taai, zeer duurzaam en goed te bewerken. Zomereik kan op het kopse vlak qua uiterlijk sterk variëren. Het verse hout heeft doorgaans een goed te onderscheiden, licht- tot donkerbruin kernhout, met bleekbruin spint. Onder invloed van licht verdwijnt het kleurverschil geleidelijk. Eikenhout heeft een karakteristieke geur als men het bewerkt en kenmerkend zijn ook de zogenaamde "spiegels" die vaak zichtbaar zijn op het dosse vlak. Het kernhout bevat veel looistoffen, waardoor het hout blauw uitslaat als het in aanraking komt met metaal. 
Het is voor veel doeleinden te gebruiken: als bouwhout voor woningen en grotere gebouwen, in de waterbouw, voor spoorbielzen, palen en masten en in de scheepsbouw. Binnenshuis is het geschikt voor parket, trappen en als meubelhout. 
De breedte van jaarringen kan bij eiken enorm variëren. Dit is van veel factoren afhankelijk, zoals; de standplaats, de temperatuur, hoeveelheid neerslag, de bodemgesteldheid, de soort, de concurrentie van andere bomen en de genen van de boom. De ringen kunnen in sommige gevallen zo klein zijn als 0,3mm, tot soms wel 15mm. Dit kan het schatten van de leeftijd van een eik soms erg lastig maken.
Vanaf de Romeinse tijd is in grote delen van Europa vooral eikenhout gebruikt voor balken en in woningen en andere gebouwen. Inlands eikenhout uit de middeleeuwen heeft tijdens de groei vaak veel concurrentie gehad van andere bomen, doordat er destijds nog grote onontgonnen wouden stonden. Het hout uit deze tijd is door de trage groei vele malen beter van kwaliteit dan eiken dat snel heeft kunnen groeien. Monumentale boerderijen hebben vrijwel altijd eikenhouten gebinten. 
Door de bestudering van het patroon van de jaarringen door de 'dendrochronologie' zijn vele reeksen aangelegd. Hiermee kan de bouwgeschiedenis van vele constructies nauwkeurig worden bepaald. Ook levert het jaarringonderzoek informatie op over het klimaat van de afgelopen duizenden jaren.
Hakhout.
De bast van de eik werd vroeger veel gebruikt voor de leerlooierij. Hierdoor ontstond al vanaf de vroege Middeleeuwen het eikenhakhout. Jonge eiken werden op geringe hoogte afgezet, waarna er meerdere nieuwe uitlopers groeiden. Elke 10 tot 12 jaar werden deze opnieuw gehakt. Het hout werd als brandhout gebruikt. Tot begin twintigste eeuw kwamen nog grote oppervlakten eikenhakhout voor, met name op de Veluwe.
Daarna raakte deze cultuur in onbruik. Veel hakhoutpercelen werden 'op énen gezet' ofwel omgezet in 'spaartelgenbos'. Op de Veluwe kunnen nog veel voormalige hakhoutpercelen worden aangetroffen. Recent zijn er, bij een inventarisatie van inheemse houtgewassen, op de Veluwe meerdere zeer grote groepen van zomer- en wintereik gevonden. Aanvankelijk werd verondersteld dat deze groepen restanten waren van eeuwenoud hakhoutbeheer, en werden leeftijden geschat tot 1500 à 2000 jaar. Recent is aangetoond dat veel van deze groepen op een andere wijze dan als hakhout zijn ontstaan, en dus van veel recenter oorsprong zijn (tot enkele honderden jaren oud). Dit kan o.a. zijn door instuiving en begrazing.
Symboliek en mythologie.
De eik speelt in de geschiedenis van vele Europese volken een speciale rol. De Germanen vereerden de eik als heilige boom van de dondergod Donar, ook wel van Wodan/Odin. Aan de voet van heilige eiken vonden rituele bijeenkomsten plaats, werden doden begraven en offers gebracht. Ook verschillende andere volken, waaronder de Kelten, Grieken, Romeinen en Slaven, vereerden een met de eik verbonden dondergod (respectievelijk Taranis, Zeus, Jupiter en Peroen). Dit had te maken met het gegeven dat eiken vaker en duidelijker zichtbaar worden getroffen door de bliksem. In het oude Griekenland (Hellas) was de eik aan de oppergod Zeus gewijd. Deze sprak zijn wil uit via het ruisen van de bladeren van de heilige eik van Dodona.
Leven.
Jonge eiken zijn gevoelig voor aantasting door bijvoorbeeld insecten. Vanaf hun 100e tot 200e levensjaar neemt de snelheid waarmee zij groeien af. Na deze tijd groeien zij voornamelijk in dikte. Veel eiken worden, indien de mens ze de kans geeft, 300 tot 400 jaar oud, een kleiner aantal haalt 500 tot 900 jaar. Beweringen van 1300 tot 2000 jaar oude eiken moeten met de nodige korrels zout worden genomen. In West-Europa komen de meeste van deze aloude eiken voor in Engeland, maar ook in Zweden, Duitsland en Polen zijn veel oude eiken te vinden. In Frankrijk zijn alleen lokaal echt oude solitaire eiken te vinden. De vermaarde oude Franse eikenbossen bestaan in meerderheid uit wintereiken.
Monumentale oude eiken.
Nederland.
In Nederland, waar het schaarse eikenhout intensief werd gebruikt, zijn slechts enkele opgaande eiken van meer dan 300 jaar aan te treffen.
Hieronder enkele bekende voorbeelden.
België.
In België is de situatie vergelijkbaar. De oudste eik in België overtreft alle Nederlandse eiken echter ruimschoots waar het gaat om omvang en de vermoedelijke leeftijd. Deze eik is te vinden in het dorpje Liernu, iets ten noorden van Namen. Hier staat in het dorpscentrum, vlak voor de kerk, de dikste boom van de Benelux: "Le Gros Chêne de Liernu" heeft een stamomtrek van ruim 10 meter en een leeftijd die door velen wordt geschat op 700 jaar. Uit onderzoek naar de leeftijd van vergelijkbaar dikke eiken in Engeland en Duitsland is echter gebleken dat deze omvang al na 500 tot 700 jaar is te bereiken, wat ook voor de eik van Liernu een realistischer leeftijd zal zijn.
De Onzelievehereboom in Kortessem zou uit de 9e eeuw gedateerd zijn. Hij was zwaar beschadigd tijdens een storm in de 19e eeuw. Een zware rukwind velde de boom op 18 juli 2009.
Een andere bekende eik in België is de "Duizendjarige eik" of "Heilige eik" van Lummen, ten noordwesten van Hasselt. Ook deze eik is ondanks verschillende legendes waarschijnlijk minder oud.
In het kasteelpark in Edingen staat "Le Chêne du Duc Prosper", met een hoogte van 34 meter en een stamomvang op 1,5 m hoogte van 7 meter, met een leeftijd die waarschijnlijk minstens 300 jaar bedraagt.
In Stal-Koersel stond tot 1994 een oude eik gekend onder de naam "Droogmanseik". Deze werd geschat op 750 jaar en werd in 1994 geveld tijdens een onweer (H.B.v.L. april 1994). Op 1,50 meter hoogte had deze eik een omtrek van +/- 4,82 meter.
Groot-Brittannië.
Enkele plaatsen in Groot-Brittannië waar indrukwekkende oude zomereiken kunnen worden aangetroffen.
Scandinavië.
De meest noordelijke eiken van Europa groeien langs de kust van Noorwegen en tot rond Stockholm in Zweden.
Ziekten en plagen.
De zomereik kan vooral als zaailing en in de jeugdfase aangetast worden door "Mycrosphaera alphitoides" (een echte meeldauw). Op de bladeren zitten dan witte meelachtige vlekken. Ook de zogenaamde sint-jansloten (tweede groeischeut) zijn gevoelig voor deze aantasting. Bladluizen kunnen kleine, geelachtige vlekken veroorzaken, waardoor de bladeren kunnen verdorren.
De eikenprocessierups is de laatste jaren vooral in het zuiden van Nederland een jaarlijks terugkerende plaag geworden. Andere rupsen die op de zomereik voorkomen zijn de groene eikenbladroller, de kleine wintervlinder, de eikenpage en de bastaardsatijnvlinder. Soms komt ook de ringelrups op de zomereik voor.
Daarnaast kan de lindebladwesp op de bladeren voorkomen. De larve vreet het bladmoes aan de achterzijde van het blad op.
Op de bladeren kunnen ook gallen voorkomen. Grote ronde galappeltjes, kleine platte en andere vormen. De meest bekende soort is de eikengalwesp ("Cynips quercusfolii"), die op de onderkant van eikenbladeren 3 centimeter grote gele tot rode galappels veroorzaakt.
Op de onderkant van de bladeren zijn in de herfst platronde bolletjes te zien van de vrouwelijke lensgal ("Neuroterus quercusbaccarum"), die makkelijk loslaten. Vaak is de grond ermee bezaaid. In deze bolletjes overwintert de larve. In mei komen van dezelfde galwesp besgalletjes voor zowel op de jonge bladeren als op de bloemsteeltjes. In deze galletjes kunnen vrouwelijke of mannelijke wespjes zitten.
Ook komt de plaatjesgal of Eikennapjesgal ("Neuroterus albipes" forma "laeviusculus") op de eikenbladeren voor. De kleur kan wit, bleekroze of purperrood zijn en ze zijn 2–4 mm in doorsnee. Ze kunnen zowel aan de onderkant als aan de bovenkant van het blad zitten. Uit deze gallen komen alleen vrouwelijke galwespen, die hun eitjes in bloemknoppen leggen. In mei komen zo besgalletjes voor op de bloemsteeltjes. In deze galletjes kunnen zowel vrouwelijke als mannelijke wespjes zitten.
De ananasgal of eikenroos wordt veroorzaakt door de galwesp "Andricus foecundatrix". De schutbladen van de knop groeien dakpansgewijs uit tot een 2 tot 3 cm grote, op een dennenappel lijkende, gal. In de herfst opent de knop en valt er een tot 6 mm grote binnengal uit met daarin de larve van de galwesp.
De knikkergal wordt veroorzaakt door de galwesp "Andricus kollari". In de bladoksels ontstaan ronde gallen, waaruit in september de 3,5-4,5 mm grote galwespjes tevoorschijn komen.
Verzwakte bomen kunnen worden aangetast door de eikenprachtkever ("Agrilus biguttatus"), waarvan de larven gangen onder de bast graven. Hierdoor wordt de sapstroom onderbroken en gaan de bomen dood.
Naast aantastingen van biotische aard, is de zomereik ook gevoelig voor bepaalde abiotische factoren zoals lentevorst, waardoor vorstscheuren kunnen ontstaan.

</doc>
<doc id="38375" url="https://nl.wikipedia.org/wiki?curid=38375" title="Marc Herremans">
Marc Herremans

Marc Herremans (Merksem, 19 december 1973) is een Belgisch triatleet. Hij nam deel aan verschillende Ironman wedstrijden. Sinds 2002 is hij verlamd en nam daarna een aantal jaren in een rolstoel deel aan deze sport. 
Sportloopbaan.
Herremans was voor zijn sportloopbaan werkzaam als bouwvakker. Ook was hij paracommando en vrijwilliger bij de lokale brandweer. Hij begon eind jaren 90 met deelname aan triatlons. Door zijn vierde plaats in de Ironman Australia kon hij een plek bemachtigen voor de Ironman Hawaï. Na tweemaal een achtste plaats op het WK triatlon behaalde hij een zesde plaats in de Ironman van Hawaii (beste nieuwkomer) op 6 oktober 2001. 
Door een fietsval tijdens een training op het eiland Lanzarote op 28 januari 2002 raakte Herremans deels verlamd en kwam in een rolstoel terecht. Hij besloot triatleet te blijven. Met behulp van een voor zijn handicap omgebouwde fiets voor het lopen en fietsen en door alleen met de armen te zwemmen strijdt hij mee in aparte triatlons. In 2003 reed Herremans de Ironman in Hawaï van start tot finish uit. In 2007 was hij de eerste rolstoelatleet die deelnam aan de loodzware Crocodile Trophy in Australië.
Herremans won op 22 oktober 2006 in zijn categorie hand-cycle de overwinning in de Ironman Hawaï, een hoogtepunt in zijn sportloopbaan. In 2007 beëindigde hij de Crocodile Trophy, maar door de totale uitputting moest hij hiervan maanden herstellen. Hierna besloot Marc Herremans te stoppen met topsport.
Na de sportloopbaan.
Herremans startte een organisatie "To Walk Again" die onderzoek doet naar ruggenmergletsels. Sindsdien is hij trainer van triatleten en andere sportmensen en teammanager van het Athletes For Hope-team. Hij is oprichter van het 185 Coaching Center en van de Athletes For Hope weide. Hij organiseert regelmatig charity events en is in te huren als motivational spreker.
Persoonlijk en erkenning.
In 2002 werd hij door de Belgische sportpers tot sportpersoonlijkheid van het jaar gekozen. Daarnaast won hij de Vlaamse Reus, werd hij geridderd door de Koning en kreeg de Nationale erepenning van het Vlaamse Parlement. In 2005 eindigde hij op nr. 151 in de Vlaamse versie van de verkiezing van De Grootste Belg, buiten de officiële nominatielijst. In 2006 werd hij door de organisatie "Inside Triathlon" uitgeroepen tot Athlete of the year. Eind 2007 werd Herremans veroordeeld voor bewezen uitkeringsfraude tot acht dagen gevangenisstraf met uitstel en een boete van 2750 euro met uitstel. Hij had verzuimd na zijn ongeval door te geven dat hij opnieuw ging werken en de triatlonsport ging hervatten. Marc Herremans heeft drie kinderen.

</doc>
<doc id="38376" url="https://nl.wikipedia.org/wiki?curid=38376" title="Consthum">
Consthum

Consthum (Luxemburgs: "Konstem", Duits: "Consthum") is een plaats in de Luxemburgse gemeente Parc Hosingen.
Tot 2012 was het tevens de naam van een gemeente.

</doc>
<doc id="38377" url="https://nl.wikipedia.org/wiki?curid=38377" title="Sportpersoonlijkheid van het Jaar">
Sportpersoonlijkheid van het Jaar



</doc>
<doc id="38378" url="https://nl.wikipedia.org/wiki?curid=38378" title="Ai Sugiyama">
Ai Sugiyama

Ai Sugiyama (Japans: 杉山 愛, "Sugiyama Ai") (Yokohama, 5 juli 1975) is een voormalig professioneel tennis­speelster uit Japan. Sugiyama begon met tennis toen zij vier jaar oud was. Zij speelt rechtshandig en heeft een tweehandige backhand. Zij was actief in het proftennis van 1990 tot en met 2009. Haar hoogste notering op de WTA-ranglijst in het enkelspel is de 8e plaats, die zij bereikte in februari 2004.
Loopbaan.
Sugiyama debuteerde in september 1990 in het dubbelspel, op het Tier II-toernooi van Nichirei. In januari 1993 had zij haar grandslamdebuut, op het Australian Open dubbelspeltoernooi, samen met landgenote Misumi Miyauchi. Een half jaar later kwalificeerde zij zich voor het eerst voor het enkelspel op een grandslamtoernooi, op Wimbledon. Haar beste resultaat op de grandslamtoernooien in het enkelspel is het bereiken van de kwartfinale, eenmaal op het Australian Open 2000 (waar zij in de vierde ronde de als vierde geplaatste Française Mary Pierce had uitgeschakeld), en andermaal op Wimbledon 2004 (verslagen door Maria Sjarapova).
Sugiyama speelde vaak dubbelspeltoernooien met de Belgische Kim Clijsters. Gezamenlijk hebben zij verscheidene trofeeën gewonnen waaronder die van Wimbledon en Roland Garros in 2003. Met Française Julie Halard-Decugis won Sugiyama voorts nog het US Open 2000.
In 2000 stond Sugiyama op de eerste plaats van de wereldranglijst voor dubbelspeelsters. Ai Sugiyama werd gecoacht door haar moeder Fusako, op Sugiyama's eigen tennisacademie in Japan.
Tijdens haar lange loop­baan wist Sugiyama zes WTA-toernooien te winnen en was zij zevenmaal verliezend finaliste. Daarnaast won zij 38 vrouwendubbelspeltoernooien en één gemengd dubbelspel­toernooi, op het US Open 1999 samen met Mahesh Bhupathi uit India.
Vanaf september 2009 hield Sugiyama lange tijd het record van het aantal opeenvolgende grandslamtoernooi-deelnames bij het enkelspel bij de vrouwen, namelijk 62. Vroeger was Sugiyama ook in het bezit van het record bij zowel de mannen als de vrouwen, maar in juli 2019 heeft Roger Federer dit record bij de mannen overgenomen. Op 30 augustus 2022 heeft Française Alizé Cornet het record bij de vrouwen overgenomen.
In de periode 1995–2009 maakte Sugiyama deel uit van het Japanse Fed Cup-team – zij behaalde daar een winst/verlies-balans van 25–22.
Begin oktober 2009 zette zij op het toernooi van Tokio een punt achter haar carrière.
Posities op de WTA-ranglijst.
Positie per einde seizoen:

</doc>
<doc id="38379" url="https://nl.wikipedia.org/wiki?curid=38379" title="Getijde-energie">
Getijde-energie



</doc>
<doc id="38381" url="https://nl.wikipedia.org/wiki?curid=38381" title="Elke Clijsters">
Elke Clijsters

Elke Clijsters (Bilzen, 18 januari 1985) is een voormalig tennisspeelster. Ze moest in 2004 stoppen wegens een rugblessure. Clijsters is de jongere zus van tennisspeelster Kim Clijsters en dochter van voetballer Lei Clijsters.
Clijsters begon met tennis toen zij vijf jaar oud was. Haar favoriete ondergrond is hardcourt. Zij speelt rechtshandig en heeft een tweehandige backhand. Als juniore werd ze in 2003 wereldkampioene in het dubbelspel. In 2002 won zij Wimbledon (met Barbora Strýcová) en het US Open (met Kirsten Flipkens) bij de junioren. Bij de professionele toernooien kende Elke minder succes. Haar hoogste ranking in het enkelspel was 389 (15 september 2003) en 244 (6 oktober 2003) in het dubbelspel.
In Antwerpen bereikte ze tweemaal (2003 en 2004) de kwartfinales in het dubbelspel. In 2003 met Kirsten Flipkens en in 2004 met haar zus Kim. In 2004 won Clijsters haar eerste ITF-toernooi, in het enkelspel in Bournemouth. Enkele weken later raadden artsen haar aan te stoppen opdat haar rugblessure niet chronisch zou worden.
Privé.
Clijsters trouwde op 31 mei 2008 met voetballer Jelle Van Damme. Ze werden in 2009 ouders van een zoon en in 2010 van een dochter. De twee gingen in 2016 uit elkaar. Nadien had ze in 2017 gedurende 2 maanden een relatie met Johan Gerets, zoon van oud-voetballer Eric Gerets. In 2021 deed ze mee aan het dating-programma "The Bachelorette".
Posities op de WTA-ranglijst.
Positie per einde seizoen:

</doc>
<doc id="38382" url="https://nl.wikipedia.org/wiki?curid=38382" title="Beuk (boom)">
Beuk (boom)

De beuk ("Fagus sylvatica") is een plant uit de napjesdragersfamilie ("Fagaceae"). Het is een van nature in Europa voorkomende boom.
Naamgeving.
De wetenschappelijke naam van het geslacht is afkomstig van Latijn "fāgus" ‘beuk’ mogelijk van het Oudgriekse "phēgós" ‘eik’ verwijzend naar de eetbare beukennootjes. De soortaanduiding "sylvatica" is afgeleid van het Latijnse "silva" ‘bos’ en betekent hier 'in het wild groeiend'. Het Nederlands woord "beuk", het Vlaamse "boek" en het Middelnederlandse "boeke", "bōke" (Duits "Buche", Nederduits "Böök", Engels "beech", Zweeds "bok") zijn waarschijnlijk afgeleid van het Proto-Germaanse *"bōkō" ~ "*bōkjon", dat op zijn beurt komt van de Indo-Europese wortel "*bʰeh₂ǵos" (het sterretje geeft aan dat het woord is geconstrueerd).
Kenmerken.
De beuk kan tot 46 meter hoog worden. De stam is glad en grijs en de bast is dun, waardoor de boom bij plotselinge blootstelling aan zonlicht gevoelig is voor schorsbrand. Het blad is veernervig, licht gegolfd en licht glanzend.
De plant is eenhuizig; er zijn dus mannelijke en vrouwelijke bloemen aan dezelfde boom. De knoppen zijn langwerpig en geschubd. De bestuiving vindt plaats door de wind. De beuk kan goed tegen schaduw. Het is een climaxsoort.
De beukennootjes worden omsloten door een napje, dat gevormd wordt uit de vruchtbladen en de schutbladen. In elk napje zitten twee nootjes. Als de nootjes rijp zijn opent het napje in vier delen en vallen de beukennootjes op de grond. De beukennootjes worden onder andere verspreid door eekhoorns, die ze als wintervoorraad gebruiken. Beukennootjes, die tot de echte noten worden gerekend, zijn voor menselijke consumptie geschikt.
De beuk gedijt goed op vochthoudende, goed doorlatende, kalkrijke, leemhoudende bodem. Hij verdraagt periodiek verhoogde waterstanden of extreem droge zandgronden niet. De boom leeft in symbiose met bodemschimmels, ook wel "mycorrhiza geheten".
Een oud Duits gezegde dat betrekking heeft op inslag van bliksem en de beschermende werking van de beuk luidt: 
("Vermijd eiken en schuil onder beuken"). Volgens onderzoek blijkt dat voor gemengde bossen in ieder geval op te gaan. Het is wel zo dat de beuk vaak los zittende, dode takken in zijn kruin bewaart. Deze kunnen bij felle windstoten naar beneden komen, wat niet bijdraagt aan een veilige schuilplaats bij storm. De beuk heeft een zogeheten verhoogd risico op takbreuk.
Verspreiding.
In België komt de beuk algemeen voor in Vlaanderen, maar is zeer zeldzaam in de polders. In Wallonië is hij algemeen in de Ardennen, langs de Maas en in Brabant en elders vrij algemeen tot vrij zeldzaam. In Nederland is hij algemeen op de hogere gronden op zand, leem en mergel en in de binnenduinen, maar zeldzaam tot zeer zeldzaam op de Waddeneilanden en in laagveen- en zeekleigebieden. De beuk komt in het algemeen veel voor in Europa en westelijk Azië en is nu wereldwijd verspreid in gematigde klimaatzones. De boom groeit goed op een zonnige of licht beschaduwde plaats, in matig rijke en vochthoudende grond en houdt van lange warme zomers.
Plantengemeenschap.
De beuk is een preferente kensoort voor het bochtige smele-beukenbos ("Deschampsio-Fagetum").
Aanplant.
Beuken worden veel in hagen geplant. Omdat de beuk in symbiose met een schimmel leeft mogen de wortels van het plantgoed nooit schoon gespoeld worden en mag direct na het planten niet te overvloedig water gegeven worden. Jonge beuken behouden hun afgestorven blad tot eind april wanneer het nieuwe blad uitloopt. Ze vormen een dichte, hoge haag.
Beuken worden vaak in lanen geplant. Wanneer een boom in een rij sterft kan daarna door zonnebrand de een na de andere volgen. Omwikkelen van de stam met jute gaat dit tegen, de boom kan dan geleidelijk aan meer zonlicht wennen. 
Bij beukenbossen valt op dat er weinig tot geen ondergroei is, met name op kalkarme bodem. Het beukenstrooisel met afgevallen looizuurrijk en zeer calcium-arm blad hoopt op op armere bodemsoorten, die vaak inderdaad kalkarm zijn. Het ophopen van strooisel verstikt de ondergroei, die in het licht van de lente wel tot bloei kan komen onder boomsoorten met strooisel dat meer calcium bevat. Voorbeelden van boomsoorten met 'rijker' strooisel zijn winterlinde, Amerikaanse vogelkers en zoete kers.
Leeftijd.
Beuken worden 200 tot 400 jaar oud, wat voor bomen niet veel is. Ter vergelijking: zomereik wordt tot 1000 jaar oud, en winterlinde kan meer dan 1000 jaar oud worden. In de Middachter Allee bij Kasteel Middachten in De Steeg stonden lang een aantal van de oudste beuken in Nederland. De dikste was 5 meter in omvang, en enkele waren 44-46 meter hoog. Ze waren in 1776 aangeplant. Omdat twee beuken in de winter van 2004/2005 spontaan omvielen en meerdere beuken hol en aangetast bleken door de korsthoutskoolzwam, heeft de eigenaar van Landgoed Middachten ze in 2005 laten kappen. In Haastrecht staat in de achtertuin van Museum Bisdom van Vliet een beuk uit 1692. Deze beuk is geplant als herinnering aan het feit dat Adriaan Bisdom zich in Haastrecht vestigde. Op de Veluwe staat in de gemeente Hattem op het landgoed Molencaten een van de oudste beuken van Nederland: de Mariabeuk deze is circa 400 jaar geleden aangeplant.
Records.
In het beschermd bosreservaat Joseph Zwaenepoel in het Zoniënwoud in Brussel, sinds 2017 door UNESCO erkend als werelderfgoed binnen de omschrijving Oude en voorhistorische beukenbossen van de Karpaten en andere regio's van Europa, bevindt zich een beuk van 46 meter hoog met omtrek van vijf meter. Deze beuk is anno 2018 de hoogste geregistreerde beuk in de wereld.
Beuken met een grote omtrek, gemeten op een hoogte tussen 1,30 m en 1,50 m, staan in Nederland op begraafplaats Groenesteeg te Leiden (7,54 meter) en in een tuin te Westerblokker (7,43 meter). Op begraafplaats Sparrendreef te Vianen staat een beuk met de naam Capitein ter Zee die 7,21 meter meet. In Wales, in het Verenigd Koninkrijk, groeit een beuk met een omtrek van 9,97 m in het park van Plas Newydd in Llanfairpwll.
Hout.
Als een beuk voor het hout gekapt wordt moet deze niet te oud zijn. Het is anders onbruikbaar door verkleuring en aantasting door schimmels. Beukenhout kan voor allerlei producten gebruikt worden, bijvoorbeeld speelgoed, meubilair en parket. Het splintert nauwelijks. Omdat het hout snel zwart verkleurt door schimmelaantasting, is het niet geschikt voor gebruik buiten, in keukens of in natte ruimtes. Het wordt verder gemakkelijk aangetast door houtworm. In de fijne korrel van beuk zitten bacteriën vast. Als het hout (snijplank) opdroogt, sterven de bacteriën.
Ziekten en plagen.
De beuk kan aangetast worden door het gewoon meniezwammetje, bastkanker ("Nectria ditisima"), roetdauw en het beukenbladsnavelkogeltje dat necrotische vlekken in het blad veroorzaakt. De waterschimmel "Phytophthora syringae" veroorzaakt vochtige zwarte plekken op de stam. Aantasting ermee vermindert de vitaliteit van een beuk. Door de extreme zomers en winters ten gevolge van de klimaatverandering is tot een derde van het beukenbestand in de Benelux in meer of minder mate aangetast. 
Insecten die de beuk kunnen belagen zijn beukenbladluis, wollige beukenluis, beukenspringkever, galmijt ("Aculops fuchsiae") en verschillende galmuggen zoals de beukengalmug.
Toxiciteit.
Het vliesje om beukennootjes bevat fagine, een saponine. Het is in grote hoeveelheden giftig. Vooral paarden zouden er zeer gevoelig voor zijn. De bladeren van de boom zijn weinig toxisch.
Cultivars.
De beuk is een inheemse en talrijk aangeplante boom in de westerse cultuurlandschappen. Sinds de 19e eeuw worden er veel cultivars gekweekt. De bruine beuk ("F. sylvatica" 'Atropunicea') is een populaire cultivar die regelmatig ook spontaan opslaat.
Een greep uit de grote hoeveelheid cultivars:

</doc>
<doc id="38383" url="https://nl.wikipedia.org/wiki?curid=38383" title="Demer (rivier)">
Demer (rivier)

De Demer is een rivier in de Belgische provincies Limburg en Vlaams-Brabant. Ze maakt deel uit van het stroomgebied van de Schelde. Men beschouwt de waterloop als een regenrivier met hoog debiet tijdens periodes met veel neerslag en een laag debiet in tijden van droogte. De rivier vormt de noordgrens van het Hageland en de zuidgrens van de Kempen.
Etymologie.
De riviernaam "Demer" zou afkomstig zijn van het Keltische "tam" (donkerkleurig) plus "ara" (water). Demer zou dan "donkere rivier" betekenen.
Kenmerken.
De Demer ontspringt 90 meter ten zuiden van kilometerpaal 95 van de E313 in Ketsingen, een woonkern van Berg, een deelgemeente in het oosten van Tongeren in Vochtig Haspengouw. De rivier stroomt aanvankelijk naar het noorden en buigt bij Bilzen af naar het westen. Via Hasselt, Lummen, Halen, Diest, Zichem en Aarschot bereikt de rivier bij Werchter de Dijle. Het water van de Demer wordt via de Dijle, de Rupel en de Schelde afgevoerd naar de Noordzee.
Ter hoogte van Aarschot takte de Laak zich vroeger af van de Demer om parallel met deze naar het westen te stromen.Nu wil de Vlaamse Waterweg, SIGMA plan, die opnieuw koppelen vanaf Betekom.
Zijrivieren zijn de Velpe, de Zwarte Beek en de Gete die bij Halen in de Demer vloeien. De Gete is overigens langer dan de weg die de Demer tot dat punt heeft afgelegd. Ook de Stiemerbeek mondt in Diepenbeek in de Demer uit. De Herk mondt uit in de Gete, kort voor deze laatste in de Demer vloeit.
Vanaf Linkhout, ten oosten van Diest, stroomt de Demer via talrijke meanders door een brede vallei waar ze water opvangt van de Hulpe, Motte en Winge. Veel van die meanders werden in dat gebied afgesloten. Momenteel (2004) liggen plannen ter studie om ze opnieuw op de rivier aan te sluiten.
Officieel mondt de Demer in de Dijle uit, maar bij de samenvloeiing van beide, te Werchter, is de Dijle een kleinere stroom dan de Demer. Een mogelijke verklaring ervoor dat de rivier toch Dijle blijft heten, is dat de Dijle door de historisch belangrijkere stad Leuven stroomt dan de Demer met Aarschot en Diest. Daarnaast vloeit in Leuven al eeuwenlang ongeveer 40 % van het Dijlewater af naar de Leuvense vaart, terwijl de naamgeving ouder is dan het kanaal. Ten slotte is het duidelijk dat het Demerwater bij de monding een bocht maakt, terwijl het Dijlewater rechtdoor stroomt: de oorspronkelijke Demerbedding lag overigens meer noordelijk. In die zin mondt de Demer dus wel degelijk in de Dijle uit.
Bevaarbaarheid.
Het Pakhuis te Lummen was de plaats tot waar de Demer tot de jaren twintig van de 20e eeuw werd bevaren met platbodems. Hier werden de goederen afkomstig uit Mechelen, Diest... tijdelijk gestockeerd om verder met paard en kar vervoerd te worden naar steden zoals Hasselt, Maastricht en plaatsen in Duitsland.
De Demervallei.
De Demervallei is een moerassig gebied dat zich profileert als een groene zone met broekbossen (zoals het Schulensbroek), vochtige weilanden op de iets hogere delen, en grote zones met populierenaanplantingen. In de natste delen van de vallei is de bodem zeer vochtig en venig: er is een zwarte moerassige laag waardoor de vallei ongeschikt is voor de landbouw. Echter, vanaf Aarschot, brachten overstromingen voedingsstoffen aan in de winter met vruchtbare grond in de zomer. De stukken met kleigronden en goede vochthuishouding in de zomer zorgen voor hoge oobrengsten. Natuurlijke landbouw Langs de Demer en oude meanders vinden we langgerekte rietvelden en bosjes. De ecologische waarde is hoog, maar landbouwkundig ook. Op een klein perceel bij mensen thuis of van kleinschalige boeren zijn er door intensieve bewerking extreme opbrengsten met een uiterst lage voetafdruk. Verschillende zeldzame planten- en diersoorten kunnen er gevonden worden en er is zelfs een klein gebied tussen een oude meander, Europees beschermd als Natura 2000-gebied.
Geschiedenis.
Toen in Hasselt in de 13e eeuw stadswallen werden gebouwd was het debiet van de Helbeek te laag om de grachten te vullen en de bevolking van water te voorzien. Er werd een nieuwe waterloop gegraven. Die takte in Diepenbeek af van de Demer, liep tot in de stadsgracht en tot aan de Paardsdemerstraat, de Nieuwe Demer. Daar mondde die Nieuwe Demer in de Helbeek die op zijn beurt ten noorden van Hasselt in de Demer uitmondde. Omdat het water van de Demer, komende uit Haspengouw vervuild was werd het water van de Stiemer, een snel vloeiende beek uit Winterslag en Waterschei over de Demer in de Nieuwe Demer overgeheveld.
Het Demermanneke had als taak de dijken te controleren. Hij werd al snel de boeman van de Hasseltse jeugd. Ouders zeiden dan ook: "Braaf zijn, anders komt het Demermanneke!" Zijn standbeeld staat op een plaats waar de nu overwelfde Nieuwe Demer onder de stad loopt.
Trivia.
In Eindhoven, Huijbergen en Heusden komt de naam Demer ook voor. (In Eindhoven betreft het een straat, in Heusden een stadsgracht.)
De Demer stroomt sinds september 2016 opnieuw door Diest. Eind jaren 1960 verdween de Demer uit het centrum van Diest. De overstromingen en de geurhinder waren een last en men leidde de rivier rond de stad. De oude rivierbedding werd dichtgemaakt. De voorbije decennia is de waterkwaliteit in de Demer zo verbeterd dat de openlegging opnieuw mogelijk was. Bij het ontwerp werd er zoveel mogelijk rekening gehouden met de oorspronkelijke loop van de Demer. Het traject start aan de Saspoort en het water stroomt vervolgens via de Ezeldijksite, de Verversgrachtsite, de Demerstraat en de kaai naar de Zichemsepoort. Het hele traject in de binnenstad is ongeveer 1,5 km lang. In september 2012 gingen de werken gedurende 4 jaar gefaseerd van start. De Demer is terug feestelijk geopend op 4 september 2016 tijdens een heus volksfeest en een eendjeskoers met 12.000 deelnemers.

</doc>
<doc id="38384" url="https://nl.wikipedia.org/wiki?curid=38384" title="Stoofvlees">
Stoofvlees

Stoofvlees (of suddervlees of hachee) is vlees dat op laag vuur gedurende lange tijd gegaard is (gestoofd) om het mals te maken. Tijdens het sudderen worden stoffen als collageen en elastine afgebroken die het vlees stug houden. Doordat de structuur van rundvlees uit vezels bestaat, valt het na het sudderen in draden uit elkaar. Het gebruik van een hogedrukpan kan de gaartijd (en dus het energiegebruik) aanzienlijk bekorten, tot wel eenderde. 
Het vlees wordt gewoonlijk eerst aangebraden en kan dan met water gestoofd worden, maar ook met andere vloeistoffen die een eigen smaak hebben, zoals wijn of bier. Vaak moet tijdens het sudderen het vocht af en toe bijgevuld worden. Soms worden er andere ingrediënten met het vlees meegestoofd voor de smaak of om het vlees mals te maken, zoals uien, een tomaat, laurierblaadjes of kruidnagels.
Stoverij.
De stoofkarbonade of stoverij is een typisch Vlaams gerecht. In Wallonië heet het ook wel "carbonade flamande". Het gerecht is verkrijgbaar in de meeste frietkotten en talrijke restaurants in België. Ook in de meeste friettenten in Zuid-Nederland is stoofvlees verkrijgbaar, in Limburg zoervleisj, dat voor het stoven in azijn gemarineerd wordt. De basisingrediënten zijn de taaiere stukken rundvlees, (bruin) bier, mosterd op brood, ui, bouillon en eventuele zoetstoffen zoals bruine suiker, stroop of ontbijtkoek in plaats van brood. Het vlees moet lang garen om het taaie vlees mals te maken. 
De industriële versies van stoofvlees zijn dikwijls op basis van paard. Het vlees wordt eerst in blokjes aangebraden in een braadpan en nadien overgebracht naar een kookpan. Er kunnen aroma's worden toegevoegd zoals laurier, tijm en kruidnagels. 
Draadjesvlees.
In Nederland wordt gestoofd rundvlees (runderlappen) ook draadjesvlees genoemd omdat het uit elkaar gevallen vlees aan draden doet denken. Om draadjesvlees te bekomen is de gaartijd erg lang, en op zeer lage temperatuur (net onder het kookpunt), tijd en temperatuur zijn de enige manier om het collageen in het vlees om te vormen in gelatine. Dit proces kan tussen de 4 en 8 uur duren afhankelijk van het type vlees en de dikte van de nerven.
Gebruik.
Stoofvlees leent zich goed voor een eenpansgerecht: men kan aardappelen en groenten zoals wortelen toevoegen tijdens het stoven. Stoofvlees wordt daarnaast gebruikt voor het bereiden van diverse recepten met groente, aardappelen, rijst en pasta. In een cafetaria wordt stoofvlees doorgaans gebruikt om een friet stoofvlees te bereiden.

</doc>
<doc id="38385" url="https://nl.wikipedia.org/wiki?curid=38385" title="Clerf">
Clerf



</doc>
<doc id="38387" url="https://nl.wikipedia.org/wiki?curid=38387" title="Metallica">
Metallica

Metallica is een Amerikaanse metalband opgericht in 1981 in Los Angeles door de Deen Lars Ulrich en de Amerikaan James Hetfield. De band heeft sinds zijn ontstaan meer dan 100 miljoen exemplaren van zijn albums verkocht en is daarmee de succesvolste metalband aller tijden.
Bandgeschiedenis.
De beginjaren (1980-1990).
Lars Ulrich plaatste in 1980 in het blad "The Recycler" een advertentie omdat hij samen met gelijkgestemden een metalband wilde starten. James Hetfield reageerde op deze advertentie en spoedig hadden Lars en James hun eerste ontmoeting, maar pas in de zomer van 1981 werd de basis van Metallica gelegd. Ulrich had met succes geprobeerd in aanmerking te komen voor het leveren van een bijdrage aan "Metal Massacre", een Metal Blade-compilatie en moest nu snel een band vormen om dit nummer op te kunnen nemen. Naast Hetfield speelde Lloyd Grant leadgitaar.
Hun eerste show vond plaats op zondag 14 maart 1982 in Anaheim Club Radio City. Metallica speelde twee eigen geschreven nummers ("Hit the Lights" en "Jump in the Fire") en daarnaast ook nog covers van onder andere heavy-metalbands Diamond Head, Sweet Savage en Blitzkrieg. De daaropvolgende maand namen ze de demo "No Life 'Till Leather" op om mee te kunnen doen aan een concert. Grant maakte toen geen deel uit van de groep, maar bassist Ron McGovney en gitarist Dave Mustaine wel. Ze namen vier nummers op: "Hit the Lights", "Motorbreath", "Mechanix", "The Four Horsemen" en "Jump in the Fire". Later dook deze demo als bootleg op en hij is nu bekend onder de titel "Power Metal". Aan deze vier nummers werden nog "Seek &amp; Destroy", "Metal Militia" en "Phantom Lord" toegevoegd om tezamen de demo "No Life 'Till Leather" te vormen.
In november 1982 werd Ron McGovney vervangen door bassist Cliff Burton van Trauma en in november van dat jaar ontmoetten ze Kirk Hammett – toenmalig gitarist van Exodus – voor het eerst. In maart 1983 werd Dave Mustaine vanwege een alcoholprobleem en overmatig drugsgebruik uit de band gezet. Op 1 april 1983 werd hij door Kirk Hammett vervangen. Mustaine vormde al in de zomer van 1983 Megadeth en nam hierin gitaar en zang voor zijn rekening.
Vele optredens in Amerika volgden, tot ze in mei 1983 de studio in gingen om hun eerste album "Kill 'Em All" op te nemen. Het album werd twee maanden later uitgebracht. Metallica had eerst een andere titel in gedachten – "Metal Up Your Ass" – maar geen enkele platenmaatschappij wilde met die titel in zee gaan. Een korte tournee ter promotie van het album volgde en in oktober 1983 zaten ze alweer in de studio om hun tweede album "Ride the Lightning" op te nemen dat op 27 juni 1984 door Megaforce Records werd uitgebracht. Op "Ride the Lightning" – met nummers als "For Whom the Bell Tolls", "Creeping Death" en "Fade to Black" – was voor het eerst de invloed van Cliff Burton goed te horen, die een leidende basgitaar speelde in plaats van de achtergrond op te vullen. Nauwelijks vijf maanden na het album verscheen de ep "Creeping Death", een liveoptreden. In dit jaar kwam Metallica voor het eerst naar Europa en traden ze op als voorprogramma van Venom op diens '7 days of hell' tour in het 'Volkshaus' in Zürich Zwitserland op 3 februari 1984.
In het jaar 1984 trad Metallica voor de eerste keer op in Poperinge. In dat jaar werd de eerste editie van Heavy Sound Festival gegeven. Het Heavy Sound Festival vond plaats op sportterrein Don Bosco. Metallica keerde het volgende jaar, 1985, terug naar Poperinge om er een tweede keer op te treden. 
Metal' Mike van Rijswijk haalde ze (na het beluisteren van een compact-cassette opgestuurd door Lars Ulrich) voor de Aardschokdag naar de IJsselhallen in Zwolle, op 11 februari 1984; het eerste optreden in Nederland. 
Vanaf september tot december 1985 namen ze in Kopenhagen hun derde album op, "Master of Puppets". Dit album is onder veel liefhebbers nog steeds een van de favorieten. In maart 1986 werd het album uitgebracht. In dezelfde maand traden ze op in het voorprogramma tijdens de Amerikaanse tournee van Ozzy Osbourne. Metallica's populariteit steeg gestaag en dit was de laatste keer dat ze in een voorprogramma optraden.
27 september 1986 is een zwarte dag in de geschiedenis van Metallica. Bij het Zweedse stadje Ljungby sloeg een van de toerbussen om, wat de 24-jarige Cliff Burton zijn leven kostte. De rest van de band overleefde het ongeval. Kirk Hammett: "Ik draaide me om en zag Cliffs voeten onder de bus uitsteken". In het verwerkingsproces vormde alcohol hun steun en toeverlaat. Metallica is doorgegaan met de groep uit eerbetoon voor Cliff. James Hetfield: "Cliff zou de laatste zijn die zou willen dat we opgeven". In oktober 1986 werd Cliff Burton opgevolgd door Jason Newsted, bassist van Flotsam &amp; Jetsam, na auditie te hebben gedaan.
Op 10 oktober 1987 werd de ep "Garage Days Re-Revisited" uitgebracht met alleen maar covers. Deze ep is nu een collector's item en was voornamelijk bedoeld om Newsted in de band te integreren. Hun vierde album getiteld "...And Justice for All" volgde op 25 augustus 1988. Dit album werd uitgebracht door Elektra Records. Ondanks het feit dat "...And Justice for All" Metallica een nieuwe golf van populariteit bracht en met "One" de eerste videoclip was er ook felle kritiek: als onderdeel van het "ontgroeningsproces" van Jason Newsted was zijn bas nauwelijks te horen op het album. Later hebben James en Lars dit toegegeven. De "Damaged Justice Tour" volgde, met als hoogtepunt het concert in Seattle in 1989.
Het grote publiek (1990-1996).
Op 6 oktober 1990 doken ze de studio in voor hun vijfde studioalbum, ditmaal met producer Bob Rock. Er werd gekozen voor simpelere en rustigere nummers, die ook aan moeten kunnen slaan bij het grote publiek en MTV. Dit album verscheen in 1991, waarmee Metallica ook bij het grote publiek bekendheid verwierf. Officieel heet het vijfde studioalbum simpelweg "Metallica", maar de naam "The Black Album" vanwege de zwarte hoes, werd uiteindelijk populairder, mede door de band zelf. Met "Enter Sandman" en de ballad "Nothing Else Matters" bestormde Metallica de hitlijsten. Ook "Sad But True", "Wherever I May Roam" en "The Unforgiven" zijn uiterst succesvol en kunnen op veel airplay rekenen. Metallica wist hiermee als eerste metalband op grote schaal een mainstream publiek te bereiken. Er volgde een jarenlange wereldtournee met optredens in alle werelddelen. Op het hoogtepunt van de populariteit bracht Metallica de box "Live Shit: Binge &amp; Purge" met onder andere 3 live-cd's en 2 livevideo's uit. Deze box laat Metallica zien op het hoogtepunt van hun carrière. De box bestaat uit de volgende drie concerten:
In 1992 verbrandde James Hetfield tijdens het nummer "Fade to Black" in Montreal, Canada, door een fout met nieuwe pyrotechniek zijn arm. Terwijl James met spoed naar het ziekenhuis werd gebracht, stopte ook supportband Guns N' Roses het concert, waarop de Metallica- en Guns N' Roses-fans rellen begonnen te schoppen buiten het stadium.
De "Load-" &amp; "ReLoad-"jaren (1996-2001).
In 1996 en 1997 kwamen respectievelijk de twee nieuwe studioalbums "Load" en "ReLoad" uit, beide afkomstig uit een opnameperiode. Op deze twee cd's heeft Metallica een ander geluid en voorkomen. Veel fans van het eerste uur haakten dan ook af. Met "Until It Sleeps", "Mama Said" en "The Unforgiven II" wist Metallica toch wel weer de hitlijsten binnen te dringen. In de clip van "Until It Sleeps" zijn scènes te zien die zijn gebaseerd op de werken "Ecce Homo" en "De Tuin der Lusten" van de Nederlandse schilder Jheronimus Bosch.
In 1996 nam Metallica in Texas een concert op dat een jaar later als de dvd "Cunning Stunts" werd uitgegeven. Tijdens "Enter Sandman" vloog een technicus in brand en rende over het podium. In de credits wordt deze man vermeld als "Burning Dude". In 1998 verscheen de cover-cd "Garage Inc.", een dubbel-cd die niet alleen alle eerder opgenomen Metallica-covers verzamelde, waaronder de covers van "Garage Days Revisited" uit 1987 en de "Garage Days" uit 1984, maar ook nog een elftal nieuwe covers. Met de bewerking van het nummer "Whiskey in the Jar" naar de versie van Thin Lizzy, kon Metallica weer op veel airplay rekenen. In 1999 verscheen Metallica's tweede officiële livealbum "S&amp;M", waarin de band samen met Michael Kamen en het San Francisco Symphony Orchestra een aantal oude en nieuwere nummers laat horen in een klassiek jasje. Het was de enige officiële cd waarop de nummers "No Leaf Clover" en "- Human" staan, twee nummers die Lars en James schreven na "ReLoad".
Nadat de band in 2000 nog door middel van het nummer "I Disappear" had bijgedragen aan de soundtrack van de film "" ging het snel bergafwaarts. Metallica spande een rechtszaak aan tegen de peer-to-peer-muziekdeelservice Napster en legde daarmee dit populaire programma plat, wat erg veel kwaad bloed zette bij de vele gebruikers ervan.
De onzekere toekomst van de band (2001-2003).
In 2001 verliet bassist Jason Newsted de band na een conflict met zanger Hetfield. Ze raakten het niet eens over Newsteds zijproject EchoBrain. Bovendien speelden de jarenlange pesterijen en het opzettelijk weghouden van Newsted in creatieve beslissingen een rol. Newsted kreeg in de 14 jaar bij Metallica slechts op drie nummers credits: "Blackened", "My Friend of Misery" en "Where the Wild Things Are". Ondanks het verlaten van Newsted startte het drietal de opnames van een nieuw studioalbum met producer Bob Rock als plaatsvervangend bassist. Tijdens de opnamen van het nieuwe album, "St. Anger", kreeg Metallica steun van een therapeut om te leren omgaan met de botsende karakters in de groep en het wegvallen van Newsted. Deze gesprekken en andere voorvallen zijn gefilmd en hiervan is de documentaire "Some Kind of Monster" gemaakt. Deze is te zien geweest in de bioscoop en is ook op dvd verschenen. Mede dankzij de gesprekken liet Hetfield zich in een afkickkliniek opnemen, aangezien hij verslaafd was aan drank en andere verdovende middelen. Drummer Ulrich en gitarist Hammett bleven achter, zich afvragend of de band Metallica nog wel toekomst had. Het was het donkerste uur van de band sinds de dood van Cliff Burton.
De "St. Anger"-jaren (2003-2006).
In 2003 was James Hetfield helemaal afgekickt en doken de drie overgebleven Metallica-leden weer de studio in met producer Bob Rock om het nieuwe studioalbum "St. Anger" verder op te nemen. Rock speelde wederom de baspartijen in. Ook werden de opnames van "Some Kind of Monster" hervat. Tegen het einde van de opnames nam de band Robert Trujillo – ex-Ozzy Osbourne, Suicidal Tendencies, Infectious Grooves, Black Label Society – aan als nieuwe bassist. Als welkomstgeschenk kreeg hij hiervoor een miljoen dollar. "St. Anger" is een agressieve plaat, waarin Hetfield veel frustraties had verwerkt. Het album is hard en minder melodieus. Ook bevat dit album geen enkele gitaarsolo en gebruikte Ulrich een snaredrum waarbij de snaren niet tegen het onderste vel aangeklikt zitten, waardoor de drums klinken als zogenaamde 'trash can drums'. De teksten waren niet meer alleen door Hetfield geschreven en de productie was – al dan niet bewust – vlak en rommelig. Het album werd dan ook met gemengde reacties ontvangen, al waren ook veel fans blij dat Metallica de oude agressie terughad. In de toer die op "St. Anger" volgde, speelde Metallica slechts enkele nummers van het nieuwe album, en gebruikten ze de rest van de tijd voor een best-of-Metallica-compilatie, waarbij ze veel nummers speelden die ze al lange tijd niet hadden gespeeld en veel oude, snelle nummers van de oudere albums.
"Death Magnetic" (2008).
Op 8 juni 2006 trad Metallica in de GelreDome in Arnhem op tijdens de 'Escape from the Studio Tour 2006'. In Berlijn en Arnhem introduceerden ze ook een nieuw nummer, dat bij gebrek aan een titel "The New Song" werd gedoopt. In Zuid-Korea en Japan introduceerde Metallica in augustus nog een ander nieuw nummer, dat ze "The Other New Song" hadden gedoopt. Volgens Trujillo was het echter niet aannemelijk dat beide nummers in die vorm op het nieuwe album zouden verschijnen, zoals hij in juni 2007 liet weten tijdens een interview met een Grieks tijdschrift. Er zijn delen van "The New Song" te horen in de nummers "All Nightmare Long" en "The End of the Line". Ook werd in het begin van 2006 de samenwerking met producer Bob Rock stopgezet en werd Rick Rubin de nieuwe Metallica-producer. Rubin had onder meer gewerkt met thrashmetalband Slayer, rapgroep Run DMC, Red Hot Chili Peppers, System Of A Down, Slipknot en Aerosmith.
Op 20 februari 2007 verscheen Metallica's versie van "The Ecstasy of Gold" op een tributealbum van Ennio Morricone getiteld: "We All Love Ennio Morricone". Na een tijd lang te hebben opgenomen, begonnen ze in 2007 aan hun tournee "Sick of the Studio '07". Die begon 28 juni in Lissabon en eindigde op 18 juli 2007 in Moskou. Zo waren ze ook te zien op 1 juli in België op Rock Werchter. Begin augustus keerden ze terug naar de studio om het nieuwe album op te nemen. In september 2008 verscheen de plaat "Death Magnetic".
Op 27 juni 2008 bracht Metallica een cover van een Iron Maiden-nummer uit, namelijk "Remember Tomorrow". Dit nummer verscheen op het coveralbum "Maiden Heaven" van het magazine "Kerrang!", waarop verscheidene bands Iron Maiden gecoverd hebben.
Op vrijdag 30 mei 2008 speelde Metallica in Landgraaf op Pinkpop en op vrijdag 15 augustus in Hasselt op Pukkelpop.
Op 1 augustus werd via de website van de band bekendgemaakt dat het nieuwe album "Death Magnetic" op 12 september wereldwijd in de winkels zou liggen. Later die dag meldde de website dat Metallica een video had opgenomen met de filmmaker Thomas Vinterberg, bekend van onder andere Festen. Op Ozzfest, 9 augustus 2008, speelde Metallica voor het eerst een nieuw nummer van "Death Magnetic", "Cyanide". Deze is ook in Pro-shot videoversie uitgebracht voor Platinum-leden van "Mission Metallica". "Death Magnetic" had een iets te vroege digitale geboorte beleefd doordat het sinds 2 september al te downloaden was via internet doordat een Franse platenzaak een exemplaar van het nieuwe album per ongeluk verkocht had waarna het album op internet belandde. Ondanks de reputatie van de band als het gaat om downloaden reageerde drummer Lars Ulrich gelaten en zei hij op een Amerikaanse radiozender: "Over tien dagen komt de plaat uit. We hebben toch al goud. Het is 2008, zo werken die dingen tegenwoordig." Nadat "Death Magnetic" was uitgekomen, werd het gehele album op de officiële website gezet.
In april 2009 werd de band opgenomen in de Rock and Roll Hall of Fame. Ter gelegenheid hiervan speelde de band voor het eerst in acht jaar tijd weer samen met de vorige bassist, Jason Newsted. Dave Mustaine was ook uitgenodigd, maar moest afzeggen vanwege zijn eigen tournee in Europa.
Op 22 mei was overal in Europa behalve Engeland ' uitgebracht. Het spel is een editie van de "Guitar Hero"-reeks, en bevat naast nummers van Metallica ook 21 door de band uitgekozen songs van andere bands. In 2008 verscheen de live-dvd "Français Pour une Nuit" in het Romeinse colosseum van Nîmes. Voor Zuid-Amerika en Mexico kwam in 2009 de dvd ' uit (vertaald: "Kracht, Passie en Glorie: drie nachten in Mexico City").
In 2010 en 2011 toerde Metallica samen met Megadeth, Slayer en Anthrax door de wereld als "The Big 4" (de vier 'grootste' thrash- en speedmetalbands). Metallica was headliner. Opvallend was dat 3 van de 4 bands in 2011 30 jaar bestonden, alleen Megadeth is iets later opgericht.
Metallica toerde in 2012 door Europa en deed dat jaar Werchter Boutique aan, het enige van de Benelux voor deze toer. Het festival was volledig uitverkocht, met 65.000 fans. De band speelde integraal "The Black Album".
In 2014 toerde Metallica de wereld rond met hun "Metallica by Request Tour". De fans konden hun eigen favoriete nummers kiezen die Metallica zou spelen. Op 9 juni traden ze op Pinkpop op als afsluitende band.
"Lulu".
Van april tot en met juni 2011 nam Metallica met Lou Reed het album "Lulu" op, dat uitkwam op 31 oktober 2011.
"Metallica Through the Never" en "Freeze 'Em All: Live in Antarctica".
"Metallica Through the Never" is een 3D-film rond de band, die vanaf 4 oktober 2013 wereldwijd in de bioscoop te zien was. De film is een mix van obscure, abstracte fictie, zonder dialoog, met Dane DeHaan in de hoofdrol van Trip, en delen van liveconcerten. De Japanse band Babymetal maakte hiervoor een Japanse promoclip.
Op 8 december 2013 verzorgde de band een optreden in Antarctica. "" werd gehouden nabij het Argentijnse poolstation Carlini. Met het concert werd Metallica de eerste band die heeft opgetreden op alle zeven werelddelen.
Als basisonderkomen voor de band en fans werd het Nederlandse expeditieschip Ortelius gebruikt, eigendom van rederij Oceanwide Expeditions in Vlissingen. 
"Hardwired... To Self-Destruct".
Op 18 augustus 2016 maakte Metallica bekend dat hun nieuwe album "Hardwired... to Self-Destruct" op 18 november van datzelfde jaar zou verschijnen. De single "Hardwired" was op de dag van bekendmaking van het album verschenen als download en op YouTube. "Hardwired... to Self-Destruct" bestaat uit twee cd's met studionummers. Er is ook een digipack met drie cd's. De derde bevat een aantal andere nummers en vooral livenummers. Tussen 10 en 18 november zette Metallica gefaseerd alle nummers van het album als videoclip op YouTube, waaronder het nummer "Murder One" dat opgedragen is aan de in december 2015 overleden Lemmy Kilmister. 
Eind september 2019 heeft de band een gedeelte van de "WorldWired Tour" in Australië en Nieuw-Zeeland afgezegd omdat James werd opgenomen in een afkickkliniek.
Discografie.
Nummers in de Tijdloze 100 van Studio Brussel.
Opmerking: Metallica was op de Rolling Stones na de eerste groep die met meerdere nummers in de top 10 stond. Tegenwoordig moeten we ook Pearl Jam en Pink Floyd hierbij rekenen.
Prijzen.
Grammy Awards:
MTV Video Music Awards:
American Music Awards:
ASCAP Pop Music Awards:
Bammies:
Billboard Music Awards:
California Music Awards:
Arthur M. Sohcot Award:
Governor's Award:
Kerrang! Awards:
Rock 'n Roll Hall of Fame Induction:

</doc>
<doc id="38389" url="https://nl.wikipedia.org/wiki?curid=38389" title="Kanton Clerf">
Kanton Clerf



</doc>
<doc id="38391" url="https://nl.wikipedia.org/wiki?curid=38391" title="Pierre Harmel">
Pierre Harmel

Pierre Charles José Marie graaf Harmel (Ukkel, 16 maart 1911 – Brussel, 15 november 2009) was een Belgisch advocaat, hoogleraar en christendemocratisch staatsman.
Levensloop.
Harmel werd aan de Universiteit Luik doctor in de rechten, licentiaat in het notariaat en de sociale wetenschappen en behaalde er het diploma van geaggregeerde voor het hoger onderwijs. Tijdens zijn studies was hij lid en voorzitter van de "Action Catholique de la Jeunesse belge". 
Van 1933 tot 1934 werkte hij als stagiair-advocaat aan de balie van Luik, waarna hij van 1934 tot 1940 assistent was aan de rechtenfaculteit van de Universiteit Luik. Vervolgens nam hij als reserveofficier deel aan de Achttiendaagse Veldtocht. Nadat de Belgische troepen zich aan Nazi-Duitsland hadden overgegeven, werd hij krijgsgevangen gemaakt. Na zijn vrijlating werd hij in 1943 docent aan de rechtenfaculteit van de Universiteit Luik en bleef dit tot in 1947. Vervolgens was hij van 1947 tot 1981 gewoon hoogleraar. 
In 1945 werd Harmel ondervoorzitter van de christendemocratische denkgroep "La Relève", die grote invloed had op de jonge PSC. Voor deze partij werd hij in 1946 voor het arrondissement Luik verkozen tot lid van de Kamer van volksvertegenwoordigers. Hij bleef er zetelen tot in 1971. Van 1948 tot 1950 was hij in de Kamer ondervoorzitter, van 1948 tot 1949 was hij er voorzitter van de kamercommissie Algemeen Bestuur en Pensioenen en van 1949 tot 1950 was hij voorzitter van de kamercommissies Openbaar Onderwijs en Volksgezondheid en Gezin. Ook nam hij het initiatief voor de oprichting van het "Centrum van onderzoek voor de nationale oplossing van de maatschappelijke, Politieke en Rechtskundige vraagstukken van de verschillende gewesten van het land", dat bekend zou worden als het Centrum Harmel. Hiervan was hij van 1948 tot 1951 de ondervoorzitter.
Ministeriële loopbaan.
Van 1950 tot 1954 was Harmel minister van Openbaar Onderwijs, de eerste katholieke minister op die post in 30 jaar. In die functie voerde hij een aantal belangrijke schoolwetten door, waardoor het vrij middelbaar en technisch onderwijs staatssubsidies kregen. Bovendien maakte hij de oprichting van nieuwe rijksscholen afhankelijk van adviezen van commissies waarin ook vertegenwoordigers van het katholiek onderwijs zitting in hadden. Deze maatregelen werden door de socialistische en liberale oppositie fel betwist en vormden de aanleiding tot de (tweede) schoolstrijd.
Na in 1958 enkele maanden minister van Justitie te zijn geweest, kreeg hij in november 1958 in de Regering-G. Eyskens III de nieuwe portefeuille van Culturele Zaken. Het was in die functie dat hij het Nationaal Instituut voor de Radio-omroep omvormde tot de Belgische Radio en Televisie, waarin autonome instituten voor Nederlandstalige en Franstalige uitzending opereerden. Dit gold als een eerste vorm van culturele autonomie. Hij bleef minister van Culturele Zaken tot in 1960, waarna hij van 1960 tot 1961 minister van Openbaar Ambt was. Na de Belgische verkiezingen van 1961 werd hij informateur. Hij trad echter niet toe tot de nieuwe regering onder leiding van Théo Lefèvre en werd lid van de Nationale Schoolpactcommissie. Van 1964 tot 1965 was hij eveneens partijvoorzitter van de PSC, toen nog de Waalse vleugel binnen de unitaire CVP.
Eerste minister.
In 1965 vormde Harmel als formateur een regering van christendemocraten en socialisten met hemzelf als eerste minister, de Regering-Harmel. Deze regering had het vanaf het begin moeilijk. Beide regeringspartijen hadden in de verkiezingen daarvoor een zware nederlaag geleden en eensgezindheid was ver te zoeken. Vooral de Waalse socialisten deden moeilijk. Het was met 27 regeringsleden de meest talrijke regeringsploeg tot dan toe en ook complex gestructureerd. Harmel zelf toonde zich geen krachtdadig regeringsleider. Volgens zijn opvolger Paul Vanden Boeynants was hij daar eigenlijk te beschaafd voor. De regering Harmel viel dan ook na nog geen acht maanden, in februari 1966.
Vervolgens was Harmel van 1966 tot 1973 minister van Buitenlandse Zaken. Hij raakte bekend door zijn nieuwe diplomatieke aanpak, die bekend zou worden als de Harmel-doctrine. Deze veranderde het beleid van de NAVO en pleitte voor een sterke defensie gekoppeld aan stabiele relaties met het Oostblok. Harmel bracht als minister dan ook meerdere bezoeken aan Oostbloklanden. 
Van 1971 tot 1977 zetelde Harmel als gecoöpteerd senator in de Belgische Senaat. Kort na het einde van zijn ministerschap volgde hij in 1973 Paul Struye op als Senaatsvoorzitter en bleef dit tot in 1977. Dat jaar trok hij zich terug uit de nationale politiek. Tevens zetelde hij van 1971 tot 1977 in de Franse Cultuurraad. Hij eindigde zijn politieke carrière als gemeenteraadslid van Ukkel, wat hij was van 1977 tot 1982, en Sint-Pieters-Woluwe, een functie die hij uitoefende van 1983 tot 1984.
Op 20 februari 1973 werd Harmel benoemd tot Minister van Staat. In 1991 verleende koning Boudewijn hem de titel van graaf. Ook was hij vanaf 1977 lid van de Koninklijke Academie van België.
Hij overleed in 2009 op 98-jarige leeftijd. Zijn zoon Dominique Harmel en kleinzoon Nicolas Harmel werden ook politiek actief.

</doc>
<doc id="38393" url="https://nl.wikipedia.org/wiki?curid=38393" title="Federale">
Federale



</doc>
<doc id="38395" url="https://nl.wikipedia.org/wiki?curid=38395" title="Wilfried Martens">
Wilfried Martens

Wilfried Achiel Emma Martens (Sleidinge, 19 april 1936 – Lokeren, 9 oktober 2013) was een Vlaams-Belgische politicus voor de CD&amp;V (vroeger CVP) en was van april 1979 tot maart 1992 (met een korte onderbreking) eerste minister van België.
Biografie.
Jeugd.
Als kind van een bescheiden, katholiek landbouwersgezin uit het landelijke Sleidinge, tussen Gent en Eeklo, maakte Martens de oorlogsjaren mee. De (na)oorlogse schaarste, de afwezigheid van een vroeg gestorven vader en stiefvader en een zwakke gezondheid tekenden de eerder sombere jeugd van de introverte jongeman. En hoewel hij wegens ziekte vaak het bed moest houden, slaagde de leergierige scholier er toch in om de primus van zijn klas te zijn.
Studies.
In 1949 belandde Martens door toedoen van de pastoor van zijn parochie (die zorgde voor een studiebeurs van het "Fonds voor de meestbegaafden") in het internaat van het Sint-Vincentiuscollege van Eeklo en blonk er uit in de Grieks-Latijnse Humaniora. Hier kwam hij voor het eerst in contact met het flamingantisme dat de rode draad doorheen zijn latere politieke carrière vormde. Hij werd een enthousiast promotor van het ABN dat hij had aangeleerd door veelvuldig naar de radio te luisteren. In de Retorica hield hij voor het examen in welsprekendheid een, naar eigen zeggen, 'formidabel pleidooi' voor het federalisme in België. En hoewel zijn leraar het fundamenteel oneens was met de inhoud loofde hij Martens toch om zijn redenaarstalent.
In 1955 vatte hij aan de Katholieke Universiteit Leuven de studies rechten en wijsbegeerte aan. Uit vrees zijn studiebeurs te verliezen concentreerde hij zich het eerste jaar uitsluitend op zijn studies. Na de eerste kandidatuur verhuisde hij naar het hoofdkwartier van het Hoogstudentenverbond voor Katholieke Aktie, beter bekend onder de naam "Universitas" (verwijzend naar het tijdschrift van het verbond) waar hij samenwoonde met een tiental studenten. Daar leerde hij niet alleen zijn latere partijgenoot Gaston Geens kennen, maar ook priester professor filosoof-theoloog Albert Dondeyne. Als mentor van de groep rond Martens inspireerde Dondeyne hem en diepte hij het gedachtegoed van de jonge student verder uit. Zo bracht hij Martens al de ideeën van een verenigd, federaal Europa aan. In deze tijd werd Martens ook preses van KVHV Leuven, een functie die hij uitoefende van 1959 tot 1960, en was hij actief in tal van politieke en studentikoze verenigingen, zoals K.V.H.C. Meetjesland en de Vlaamse Vereniging van Studenten, waarvan hij van 1958 tot 1959 de preses was.
In oktober 1960 behaalde Martens met onderscheiding zijn doctoraat in de rechten alsook de graad van baccalaureus in de Thomistische wijsbegeerte. Kort daarna richtte hij samen met zijn studievriend Lode Verhaegen een advocatenkantoor op in Gent.
Politieke carrière.
Militant.
Reeds als scholier sloot Wilfried aan bij de KSA (Katholieke Studenten Aktie) waarvan hij later gewestleider (afdeling Meetjesland) werd. Deze katholieke, Vlaamsgezinde jeugdbeweging wakkerde het flamingantisme in Martens nog verder aan. Zo liet de adolescent zich op de Jongvlaamse Dagen van 1954 opmerken door in een begeesterde maar rationeel onderbouwde toespraak de ABN-beweging als een belangrijke pijler van de Vlaamse ontvoogding te verdedigen.
In 1957 werd Martens voorzitter van het Vlaams Jeugdkomitee voor de Wereldtentoonstelling, een koepelorganisatie van Vlaamsgezinde jeugd- en studentenverenigingen. Dat comité ijverde voor de erkenning van het Nederlands op de Wereldtentoonstelling van 1958 en schopte daarmee tegen de schenen van de Franstalige, francofiele liberale minister Roger Motz en de al even anti-Vlaamse Expo-commissaris Baron (later Graaf) Georges Moens de Fernig die bleven zweren bij het oude 'La Belgique à papa'. Om zijn eisen kracht bij te zetten voerde Martens met zijn strijdmakkers een protestactie in de Kamer van volksvertegenwoordigers. Het leverde hem een dagvaarding voor de Correctionele rechtbank en een geldboete op. Toch haalde het Jeugdkomitee zijn slag thuis en werd er tijdens de Expo op 6 juli 1958 een Vlaamse Dag georganiseerd.
Op de IJzerbedevaart van 1958 pleitte Martens voor de democratische noodzaak van een federale staat op basis van een Vlaamse en Waalse volksgemeenschap. Na zijn studies werd Wilfried Martens van 1960 tot 1964 hoofdbestuurslid van de Vlaamse Volksbeweging (VVB), waaraan hij bijna al zijn vrije tijd opofferde. Hij leerde er voorzitter Maurits Coppieters kennen die hem ook het progressieve gedachtegoed (inzake ecologie, vrouwenrechten, actief pluralisme, enzovoort) aanreikte. Als VVB-bestuurslid hielp Martens ook de twee Marsen op Brussel in 1961 en 1962 organiseren. Op een van de vele Vlaamse congressen leerde Martens ook zijn eerste echtgenote Lieve Verschroeve kennen.
Als rapporteur op het VVB-congres van 4 februari 1962 hield Martens in een historische toespraak een vurig pleidooi voor diepgaande, structurele hervormingen van de Belgische eenheidsstaat, het zogenaamde unionistisch federalisme. Hij baseerde zich daarvoor op het boek 'Etudes sur le Féderalisme' van de Amerikaan Carl Friedrich. Hiermee ging hij een stap verder dan de oude generatie VVB-ers die zich liever beperkten tot een louter taal- en cultuurflamingantisme en bovendien wilden vermijden dat de VVB een spreekbuis van de Volksunie zou worden. Toch kon Martens de menigte overtuigen en het federalisme als programmapunt introduceren.
Partijpolitiek.
Om zijn Vlaamse idealen in beleid te kunnen omzetten engageerde hij zich in 1965 in de partijpolitiek. Om strategische redenen sloot hij zich aan bij de Christelijke Volkspartij (CVP) en niet, zoals door velen werd verwacht, bij de Volksunie. Hij werd werkzaam op verschillende ministeriële kabinetten: van 1965 tot 1966 was hij adviseur van premier Pierre Harmel, van 1966 tot 1968 adviseur van premier Paul Vanden Boeynants en van 1968 tot 1972 opdrachthouder op het kabinet van minister van Gemeenschapszaken Leo Tindemans.
Van 1967 tot 1971 was hij voorzitter van de CVP-Jongeren waarin hij samen met onder andere Miet Smet en Jean-Luc Dehaene het bestuur vormde, het zgn. 'Wonderbureau'.
Onder zijn voorzitterschap werkten de CVP-Jongeren drie geruchtmakende manifesten uit. Het eerste zogenaamde Autonomiemanifest beoogde de federalisering van het unitaire België. Het tweede manifest streefde naar een samenwerking en zelfs samensmelting van de linkse en de progressieve, katholieke krachten, de zogenaamde 'progressieve frontvorming'. Het derde manifest betrof de democratisering en modernisering van het onderwijs door de katholieke en de rijksscholen te integreren in pluralistische, gemengde 'gemeenschapsscholen'. De manifesten illustreren perfect de dadendrang en rebelse ingesteldheid van de jonge Martens die dan ook in aanvaring kwam met enkele conservatieve oudgedienden in de partij.
Op 26 april 1969 splitste de unitaire Belgische partij CVP-PSC in afzonderlijke Franstalige en Vlaamse partijen. Jongerenvoorzitter Martens werd door het CVP-congres naar het partijbestuur afgevaardigd.
Van 1972 tot 1979 was Martens CVP-voorzitter. Als partijvoorzitter slaagde hij erin de CVP te reorganiseren en te vernieuwen. In die periode wilde hij werken aan het zogenaamde "unionistisch federalisme", dat de Vlaamse autonomie uitdrukkelijk situeerde binnen het Belgische staatsverband. Hij zocht steun bij de Volksunie-voorman Hugo Schiltz en de FDF'er Lucien Outers, maar ook bij jonge socialisten als Karel Van Miert, Willy Claes en André Cools. Zij werkten in 1978 samen aan het Egmontpact.
Hij introduceerde management in de partij. Hij streefde ook naar totale autonomie ten opzichte van de kerkelijke autoriteiten.
Van 1974 tot 1991 zetelde hij voor het arrondissement Gent-Eeklo in de Kamer van volksvertegenwoordigers, waarna hij van 1991 tot 1994 als rechtstreeks gekozen senator voor het arrondissement Brussel in de Belgische Senaat zetelde. In de periode april 1974-oktober 1980 zetelde hij als gevolg van het toen bestaande dubbelmandaat ook in de Cultuurraad voor de Nederlandse Cultuurgemeenschap, die op 7 december 1971 werd geïnstalleerd. Vanaf 21 oktober 1980 tot juli 1994, toen hij de overstap maakte naar het Europees Parlement, was hij lid van de Vlaamse Raad, de opvolger van de Cultuurraad en de voorloper van het huidige Vlaams Parlement.
Premier.
Het Egmontpact werd niet door iedereen in de Belgische politiek goed verteerd, waardoor België in de jaren 1980 tien regeringen kende. Negen van deze regeringen waren onder leiding van Martens, eerst in coalitie met de liberalen, later met de socialisten. Martens werd voor het eerst premier van België in 1979, zonder ministeriële ervaring, en bleef premier tot in 1992, op een kort intermezzo van april tot december 1981 na. Martens' premierschap stond vooral in het teken van het economisch herstelbeleid en de staatshervorming.
Begin jaren 1980 was België nog 'de zieke, oude man van Europa' met een exploderende staatsschuld, hyperinflatie en een extreem hoge werkloosheid. Dieptepunt van de economische crisis was de devaluatie van de Belgische frank op 22 februari 1982 met 8,5%. Daartoe werd besloten onder druk van het IMF en na discreet, informeel overleg tussen Martens en enkele vertrouwelingen (Fons Verplaetse, Jef Houthuys en Hubert Detremmerie) in het afgelegen Waalse dorpje Poupehan. Om de economische recessie sneller en efficiënter aan te pakken maakte Martens gebruik van de beruchte 'volmachten' (bijzondere machtenwetten) waardoor de parlementaire werking tijdelijk buiten spel werd gezet. Op die manier kwamen onder de andere de wet Cooreman-De Clercq (het fiscaal stimuleren van het beleggen van spaargeld in aandelen) van 1982 en het Sint-Annaplan van mei 1986 (terugdringen van het begrotingstekort door harde besparingsmaatregelen) tot stand.
Daarenboven kreeg Martens in zijn regeringsjaren ook nog eens af te rekenen met een aantal dramatische gebeurtenissen zoals het Heizeldrama en de terreurcampagnes van de CCC en de Bende van Nijvel.
Om de weer opflakkerende communautaire koorts met onder andere de kwestie Voeren de kop in te drukken werd in 1988 de ingrijpende goedgekeurd. De gemeenschaps- en gewestvorming kreeg nu vaste vorm. Brussel werd een Hoofdstedelijk Gewest en de faciliteiten (hoewel oorspronkelijk bedoeld als uitdovend) werden vast verankerd. Bevoegdheden inzake onderwijs, cultuur en persoonsgebonden materies (zoals gezondheidsbeleid, welzijnszorg) werden overgeheveld van de federale overheid naar de Gemeenschappen. De gewesten werden bevoegd voor grondgebonden materies zoals leefmilieu, huisvesting en ruimtelijke ordening.
Op 20 oktober 1988 kwam Martens nog even in het nieuws toen bekend werd dat "piraten" (nu zou men spreken van hackers) zijn Bistel-computer hadden gekraakt. Een koud kunstje aangezien het wachtwoord van Martens nog steeds "Tindemans1" was, naar zijn voorganger van bijna 10 jaar tevoren, Leo Tindemans. Martens koos ook voor een makkelijk te achterhalen wachtwoord namelijk, Martens8.
Een ander heikel thema was het abortus-vraagstuk. Tijdens de "mini-Koningskwestie" weigerde Koning Boudewijn op grond van gewetensbezwaren het abortus-wetsvoorstel (dat tot stand was gekomen na een wisselmeerderheid van socialisten en liberalen) te ondertekenen. Daardoor verkeerde het staatshoofd in de zgn. 'morele onmogelijkheid' om het land te regeren. Om dit korte machtsvacuüm op te vullen ging Martens samen met de in raad verenigde Ministers op 3 april 1990 zelf over tot de bekrachtiging en afkondiging van de abortuswet (waar hij nota bene als parlementslid eerder nog had tegen gestemd). België kreeg daarmee een van de meest liberale abortuswetgevingen ter wereld.
Wilfried Martens wordt samen met Jean-Luc Dehaene en Hugo Schiltz beschouwd als een van de vaders van het zogenaamde unionistisch federalisme, een van de meerdere vormen van het federalisme die België kende.
Europa.
Vanaf 1990 was Martens voorzitter van de Europese Volkspartij (EVP). In maart 1992 kwam zijn premierschap ten einde. Op dat moment werd hij wegens zijn verdiensten benoemd tot Minister van Staat.
In 1994 werd hij verkozen in het Europees Parlement. Toen Miet Smet, en niet hij, bij de verkiezingen van 1999 de eerste plaats op de Europese lijst kreeg, weigerde Martens nog op de lijst te staan op aansporing van zijn tweede vrouw Ilse Schouteden. Martens bleef wel voorzitter van de EVP, die onder hem de socialistische groepering onttroonde als grootste politiek formatie in het Europees Parlement.
In 2006 verscheen bij Lannoo zijn boek "Luctor et emergo. De memoires" waarin hij uitgebreid schreef over zijn politieke carrière. Martens was voorstander van de invoering van artikel 35 van de Grondwet, wat betekent: alleen afgesproken bevoegdheden voor het federale niveau. Tegelijkertijd verklaarde hij zich een uitgesproken tegenstander van confederalisme en separatisme. Op 17 juni 2006 ontving hij hiervoor de eerste "prijs voor politieke moed" van B Plus, een Belgischgezinde denktank en drukkingsgroep die opkomt voor de eenheid van België als federale staat. Uit dankbaarheid sloot Martens zich tien dagen later aan bij B Plus.
Begin oktober 2013 gaf Martens wegens ernstige gezondheidsproblemen het voorzitterschap van de Europese Volkspartij (EVP) door aan Joseph Daul, de fractieleider van de EVP in het Europees Parlement. Aanvankelijk was het de bedoeling dat hij het voorzitterschap slechts tijdelijk uit handen gaf, maar enkele dagen later, op 9 oktober, overleed hij. Zijn uitvaartplechtigheid vond plaats in de Sint-Baafskathedraal in Gent.
Rol bij de federale regeringscrisis eind 2008 en de premierwissel eind 2009.
Op 22 december 2008 kreeg Martens onverwacht weer een rol toebedeeld in de nationale politiek. Hij werd dan door koning Albert II aangesteld als koninklijk verkenner, nadat deze het ontslag van de regering Leterme I had aanvaard. Voor en na Kerstmis 2008 verkende hij het politieke landschap, had hij persoonlijke, informele en telefonische contacten met de voorzitters van Kamer en Senaat, de aftredende premier Yves Leterme, de voorzitters van de meerderheidspartijen, de meeste vicepremiers en de voorzitters van de oppositiepartijen met uitzondering van het VB teneinde de violen gelijk te stemmen om een nieuwe regering te vormen.
Op 28 december 2008 rondde Martens zijn verkenningsopdracht af en bracht een eindverslag uit bij de koning Albert II. Herman Van Rompuy werd aangesteld als formateur.
Nog geen jaar later herhaalde de geschiedenis zich: koning Albert II riep de hulp van Martens in om de premierwissel in goede banen te leiden. Premier Van Rompuy werd op 19 november 2009 verkozen tot permanente voorzitter van de Europese Raad en moest dus opgevolgd worden. Martens werd verzocht een methode te zoeken om de communautaire twistpunten en de kwestie-BHV aan te pakken.
Personalia.
Martens had vijf kinderen: twee bij zijn eerste vrouw, Lieve Verschroeven (1937-2013), met wie hij dertig jaar getrouwd was, en drie bij Ilse Schouteden, die hij in 1988 op zijn kabinet als kabinetsmedewerkster leerde kennen en met wie hij, na de geboorte van een tweeling in 1997, op 13 november 1998 een burgerlijk huwelijk aanging in Elsene. Ilse Schouteden heeft verder nog een zoon uit haar eerste huwelijk. In 2007 gingen ook Martens en Schouteden uit elkaar en scheidden. Op 27 september 2008 hertrouwde hij met CD&amp;V-collega Miet Smet in het stadhuis van Lokeren, de stad waar het paar ook woonde. Beiden voerden de titel van "Minister van Staat". Toen ze samen actief waren bij de CVP-Jongeren, waren er al geruchten over een relatie tussen beiden. Van 1985 tot 1992 maakten ze samen deel uit van dezelfde regering.
Martens liet zich, alhoewel hij zich profileerde als katholiek, toch euthanaseren in oktober 2013 in Lokeren nadat bij hem alvleesklierkanker was vastgesteld. Op 19 oktober 2013 kreeg hij een staatsbegrafenis in Gent.

</doc>
<doc id="38396" url="https://nl.wikipedia.org/wiki?curid=38396" title="Jean-Luc Dehaene">
Jean-Luc Dehaene

Jean Luc Joseph Marie Dehaene (Montpellier, 7 augustus 1940 – Quimper, 15 mei 2014) was van 1992 tot 1999 premier van België. Hij was lid van de toenmalige CVP (nu CD&amp;V). Onder zijn regering werd België een volwaardige federale staat. Dehaene leidde twee coalitieregeringen met de socialisten en bekleedde verschillende ministerposten voor hij in 1992 eerste minister werd. Van 2000 tot 2007 was hij burgemeester van Vilvoorde. In 2002 werd hij voorgedragen als vicevoorzitter van de Europese Conventie.
Levensloop.
Jeugd en vroege carrière.
Dehaene werd in 1940 geboren in de noodkliniek van het Franse Montpellier, waar zijn familie in het begin van de Tweede Wereldoorlog een toevlucht had gevonden. Hij was de zoon van de Brugse psychiater Albert Dehaene en Andrée Verstraete. Datzelfde jaar keerde hij echter terug naar Brugge, waar hij het grootste deel van zijn jeugd doorbracht.
Dehaene doorliep gedeeltelijk de klassieke humaniora aan het door de paters jezuïeten geleide Sint-Jozefscollege te Aalst. Aan de universiteiten van Namen en Leuven behaalde Dehaene de diploma's licentiaat in de Rechten en Licentiaat in de Economie. Hij was gedurende zijn jeugd actief bij de Chiro, het Olivaint Genootschap van België en de scouts en was tussen 1963 en 1967 verbondscommissaris van het Vlaams Verbond van Katholieke Scouts. Hij zou er later meermaals op wijzen dat scouting voor hem een belangrijke leerschool betekende.
In 1965 verhuisde hij naar Sint-Jans-Molenbeek in Brussel, waar hij huwde met Celie Verbeke en werd vader van vier kinderen, onder wie Tom Dehaene, die later ook actief werd als politicus. Enkele jaren later verhuisde Dehaene naar Vilvoorde.
De lange weg naar de toppolitiek.
Jean-Luc Dehaene maakte zijn opgang in de politiek via de partijcenakels van de voormalige CVP, het huidige CD&amp;V. Nadat hij op het Studiecentrum voor de Expansie van Antwerpen werkte, ging hij vanaf 1965 werken bij de studiedienst van het ACW, de koepelorganisatie van de Belgische christelijke arbeidersbeweging. Van 1968 tot 1972 leidde Dehaene deze studiedienst.
In 1967 werd hij gecoöpteerd in het nationaal bestuur van de CVP-jongeren. Hij behoorde er tot een ploeg die door Hugo De Ridder het "Wonderbureau" genoemd werd. Dat zogenaamde "Wonderbureau" schreef manifesten over de progressieve frontvorming en de pluralistische school. Dehaene werkte in het eerste bureau met Martens als voorzitter ook mee aan het Autonomiemanifest. Dat bevatte de basisideeën voor de huidige federale structuur van België. Onder het voorzitterschap van Wilfried Martens was hij van 1969 tot 1971 nationaal ondervoorzitter van de CVP-jongeren. Daarna zetelde hij van 1972 tot aan zijn dood in het partijbestuur van CVP en daarna CD&amp;V. Tevens was hij van 1977 tot 1981 OCMW-raadslid van Vilvoorde, van 1977 tot 1981 voorzitter van de CVP-afdeling van het arrondissement Brussel-Halle-Vilvoorde en van 1971 tot 2000 voorzitter van de CVP-afdeling van Vilvoorde.
Vanaf 1971 werkte Dehaene op meerdere ministeriële kabinetten: van 1971 tot 1974 was hij kabinetsadviseur van minister van Openbare Werken en minister van Volksgezondheid Jos De Saeger, van 1974 tot 1977 was hij kabinetsadviseur en daarna kabinetschef van ministers van Economische Zaken André Oleffe en Fernand Herman, van 1977 tot 1979 was hij kabinetschef van minister van Vlaamse Aangelegenheden Rika De Backer, van 1979 tot april 1981 was hij kabinetschef voor staatshervorming op het kabinet van premier Wilfried Martens en van april tot december 1981 was hij kabinetschef van minister van Institutionele Hervormingen Jos Chabert.
Als kabinetsmedewerker leerde Jean-Luc Dehaene de spelregels van de macht kennen en vormde hij de netwerken die later een belangrijke rol zouden spelen in zijn vermogen om politieke crisissen op te lossen. Zijn stevige dossierkennis en intelligentie deden zijn invloed snel stijgen en in 1981 werd hij minister van Sociale Zaken en Institutionele Zaken, een mandaat dat hij behield tot in 1988. Als minister van Sociale Zaken voerde hij een reeks hervormingen door die de sociale zekerheid moesten vrijwaren zonder ze fundamenteel te wijzigen.
In 1982 werd hij eveneens als gecoöpteerd senator lid van de Belgische Senaat, wat hij tot in 1987 bleef. Vervolgens zetelde hij van 1987 tot 1995 voor het arrondissement Brussel in de Kamer van volksvertegenwoordigers. Door het toen bestaande dubbelmandaat zetelde hij van 1988 tot 1995 eveneens in de Vlaamse Raad.
Sire, geef me honderd dagen.
Vanaf augustus 1987 maakte België een van de moeilijkste politieke crises uit de naoorlogse geschiedenis mee. De splijtzwam was de zaak Happart, die Franstaligen en Nederlandstaligen lijnrecht tegenover elkaar zette en op 19 oktober 1987 tot de val van de regering-Martens VI leidde. Na de verkiezingen van 13 december 1987 ontstond een feitelijke patstelling. Langs Vlaamse kant tekenden de christendemocraten (CVP) en de liberalen (PVV) voor een voortzetting van de huidige coalitie en vormden de Vlaamse Executieve. In Wallonië stapten de socialisten (PS) en christendemocraten (PSC) in de gewestregering.
Nationaal was een nieuwe staatshervorming nodig om de communautaire problemen op te lossen. Dit veronderstelde een tweederdemeerderheid. Het wederzijdse wantrouwen tussen Vlaamse liberalen (PVV) en Waalse socialisten (PS) was zo groot dat samenwerking onmogelijk leek. De Vlaamse socialisten (SP) dachten er niet aan om in een nationale regering te stappen zonder medezeggenschap in de Vlaamse Executieve. De situatie leek hopeloos. Op 22 januari 1988 vroeg de koning aan Jean-Luc Dehaene om de taak van informateur op zich te nemen om deze moeilijke knoop te ontrafelen. Als antwoord zou Dehaene gezegd hebben: "Sire, geef me honderd dagen".
106 dagen later, op 6 mei 1988, had Dehaene de onmogelijke klus geklaard. Er was een akkoord over een verregaande staatshervorming en de regering-Martens VIII kon van start gaan. In de nieuwe regering werd hij minister van Verkeer en vicepremier, wat hij bleef tot in 1992. Dehaene had het vertrouwen van zijn politieke tegenstrevers gewonnen en was een van de sterkhouders van de regering. De volgende 12 jaar werd Dehaene 'incontournable' in de Belgische politiek. In 1990 ondertekende en bekrachtigde hij samen met 14 andere regeringsleiders de abortuswet.
Dehaene I - de hervorming van België (1992-1995).
Bij de verkiezingen van 1991 behaalde de CVP een nederlaag en overwoog Dehaene om de politiek te verlaten en terug te keren naar het ACW. Hij werd echter benoemd tot informateur en daarna formateur en in maart 1992 nam hij de leiding over een coalitie van christendemocraten en socialisten, de regering-Dehaene I, en werd daarmee eerste minister. Hij legde de basis voor het Sint-Michielsakkoord, mede dankzij het vertrouwen en gezag dat hij bij alle regeringspartijen had verworven en zijn talent als verzoener. Het ging om de tot dan toe meest verregaande staatshervorming die van België een volwaardige federale staat maakte.
Na de dood van tien Belgische blauwhelmen in Rwanda besloot de regering de terugtrekking van het contingent Belgen, waardoor de Hutu's vrij spel kregen met de volkerenmoord.
Daarnaast voerde de regering een streng begrotingsbeleid. Aan de jarenlange aangroei van de Belgische staatsschuld werd een halt toegeroepen. De sterke reputatie van Jean-Luc Dehaene begon nu ook buiten de landsgrenzen te groeien en in 1994 werd hij de voornaamste kandidaat om Jacques Delors als voorzitter van de Europese Commissie op te volgen. Op de top van Korfoe kreeg de kandidatuur van Dehaene elf van de twaalf lidstaten achter zich. De toenmalige Britse premier John Major stelde echter zijn veto. Uiteindelijk werd de Luxemburgse premier Jacques Santer als consensuskandidaat verkozen. Verhofstadt die, met zijn ondertussen tot VLD hervormde partij, een bikkelharde oppositie voerde, slaagde er niet in om bij de verkiezingen van 1995 de meerderheid van christendemocraten en socialisten te doorbreken. Bij die verkiezingen werd Dehaene verkozen als rechtstreeks gekozen senator in de Belgische Senaat, waar hij tot in 2001 bleef zetelen.
Dehaene II - op weg naar de euro (1995-1999).
Ook Dehaene II werd een coalitie van christendemocraten en socialisten. Deze legislatuur stond volledig in het teken van de sanering van de overheidsfinanciën. De Belgische overheidsschuld was een van de hoogste van West-Europa en daardoor dreigde België de toelating om tot de eurozone toe te treden mis te lopen. Het tekort op de begroting moest absoluut teruggebracht worden tot de 3% norm, en dit streven beheerste het doen en laten van deze regering. De regering Dehaene II volbracht deze moeilijke opdracht met succes, maar dit ging ten koste van een gebrek aan visie en oog voor maatschappelijke ontwikkelingen.
In de zomer van 1996 brak het Dutroux-schandaal uit dat uitmondde in de massaal bijgewoonde "Witte Mars" en een totaal wantrouwen van de Belgische bevolking in de justitie. De reactie van Jean-Luc Dehaene op deze emotionele gebeurtenissen was heel afstandelijk. Twee jaar later gebeurde het onvoorstelbare: diezelfde Dutroux kon op eenvoudige wijze uit het gerechtsgebouw ontsnappen.
Het adagium van Dehaene, "een probleem moet je pas oplossen als het zich stelt", begon zich tegen hem te keren. Dehaene werd meer en meer afgeschilderd als de "loodgieter", de man die oplossingen in elkaar knutselde, misschien een goede beheerder maar zeker geen visionair.
Enkele weken voor de parlementsverkiezingen van 1999 brak de dioxinecrisis uit. In de korte periode tot aan de verkiezingen slaagde de regering er niet meer in om uit deze crisis te geraken. Doordat het dossier stuntelig verdedigd werd bij de Europese gemeenschap werd België bovendien een uitvoerverbod van zuivel- en vleesproducten opgelegd met ernstige economische gevolgen. De daaropvolgende verkiezingen leidden tot de zwaarste nederlaag van de CVP uit de naoorlogse geschiedenis en de VLD werd de grootste partij. Voor het eerst sinds 1945 was de CVP niet meer de grootste partij van het land.
Na 1999.
Na de zware verkiezingsnederlaag van 1999 nam Jean-Luc Dehaene de verantwoordelijkheid voor de nederlaag op zich en trok zich terug uit de nationale politiek. Hiermee wilde hij naar eigen zeggen een "nacht van de lange messen" in zijn eigen partij voorkomen. Hij bleef wel senator maar hield zich nadrukkelijk op de achtergrond. In 2000 kwam hij op bij de gemeenteraadsverkiezingen in Vilvoorde en werd gemeenteraadslid en burgemeester van Vilvoorde, wat hij bleef tot in 2007. Tot verrassing van velen werd hij in 2002 door Verhofstadt voorgedragen als ondervoorzitter van de Europese conventie, een denktank die zich moest buigen over de toekomst van de EU en een grondwet voor de Unie moest voorbereiden. Toen in 2004 duidelijk werd dat zijn ondertussen tot CD&amp;V hervormde partij onder leiding van Yves Leterme een nieuw elan had gevonden, wierp Jean-Luc Dehaene zich opnieuw in de verkiezingsstrijd, ditmaal als lijsttrekker voor de Europese verkiezingen. Het werd een prestigestrijd tussen hem en Guy Verhofstadt, die Jean-Luc Dehaene overtuigend won (met meer dan 650.000 voorkeurstemmen tegenover 388.000 voor Guy Verhofstadt). Dehaene verkoos om in het Europees Parlement te zetelen, waarvan hij lid bleef tot aan zijn dood in 2014.
Van 2000 tot 2009 was hij voorzitter van de raad van bestuur van het Europacollege. Hij was tevens bestuurder van telecommunicatiebedrijf Telindus (1999-2006), materiaaltechnologiegroep Umicore (1999-2011), koekjesproducent Lotus (2000-2011), tapijtenbedrijf DOMO, brouwerij AB InBev (2001-2011), biofarmabedrijf ThromboGenics en het groenstroombedrijf Enfinity.
Benoeming tot bemiddelaar des Konings in juli 2007.
Na de informatieronde met verkennende gesprekken door informateur Didier Reynders werd Dehaene op 5 juli 2007 door Koning Albert II belast met een bemiddelings- en onderhandelingsopdracht om de weg te openen tot de aanduiding van een formateur. Als de informateur onvoldoende ver is geraakt of als er nog ontmijnend werk nodig is vooraleer de formateur het veld in kan en er nog obstakels dienen weggenomen te worden, treedt een onderhandelaar in opdracht van de koning in actie. Op 15 juli beëindigde hij zijn opdracht waarna partijgenoot Yves Leterme tot formateur wordt benoemd.
Naar eigen zeggen zag Dehaene deze bemiddelingsopdracht als een "mission impossible". Hij zag deze kelk liever aan hem voorbijgaan. Hij vermeldde 'zijn bijzonder grote loyaliteit aan de partij, de CD&amp;V' als reden waarom hij de opdracht aannam.
Koninklijk opdrachthouder.
Eind november 2009 kreeg Dehaene nog een nieuwe politieke opdracht als koninklijk opdrachthouder met een welomlijnde opdracht. Dehaene had de opdracht een plan uit te werken dat als basis zou dienen voor de communautaire onderhandelingen die door Yves Leterme zouden gevoerd worden. De communautaire tegenstellingen tussen Vlamingen en Walen "gijzelden" de regering immers reeds sinds de verkiezingen van 2007. De onderhandelingen mislukten echter en enkele dagen later viel de regering.
Overlijden.
Begin 2014 werd alvleesklierkanker vastgesteld en daarom werd Dehaene geopereerd. Aanvankelijk was deze operatie succesvol, maar op 29 maart 2014 moest hij opnieuw in het ziekenhuis opgenomen worden.
Op 15 mei 2014 werd Dehaene onwel toen hij een bezoek bracht aan de koekjesfabriek Le Glazik van de Lotus-groep te Briec in Bretagne. Hij werd nog naar het ziekenhuis van Quimper overgebracht, waar hij overleed aan de gevolgen van een hersenbloeding.
Status.
Dehaene stond in het politieke milieu bekend als een kundig en geduldig onderhandelaar die op voorhand doelen vooropstelde en die onmogelijk geachte compromissen uit de hoed kon toveren. Zijn methode kwam erop neer bedachtzaam, zakelijk en onderbouwd door grote dossierkennis de grenzen af te tasten van de positie der onderhandelende politieke partijen. Elke partij diende zijn borst nat te maken en dan ging hij met hen stapsgewijs verder het water in tot er een compromis rond is. Het leverde hem de reputatie op van sleutelaar en "meester-loodgieter" van werkbare regeringsmeerderheden, evenwel zonder visie. Hij bezat door zijn jarenlange ervaring als geen ander een groot inzicht in het Belgisch institutioneel kluwen en was daarbij bijzonder creatief als "problem solver".
Op 27 juli 2007 stapte Dehaene definitief op als burgemeester van Vilvoorde. Naar eigen zeggen ging hij niet meteen met pensioen maar bleef hij politiek actief als parlementslid op Europees niveau. Hij schreef zijn memoires die in 2012 uitgegeven zijn.
In 2008 werd Jean-Luc Dehaene naar aanleiding van de kredietcrisis aangesteld door de regering Leterme I als voorzitter van de raad van bestuur van Dexia, wat hij bleef tot in 2011. Hij diende wegens een falend beleid van Dexia, samen met de gewezen CEO te verantwoorden voor een parlementaire onderzoekscommissie. In de opdracht om het falend beleid te beëindigen was hij naar eigen zeggen gefaald.

</doc>
<doc id="38397" url="https://nl.wikipedia.org/wiki?curid=38397" title="Hugo Schiltz">
Hugo Schiltz

Hugo L.J.A. Schiltz (Borsbeek, 27 oktober 1927 - Edegem, 5 augustus 2006) was een Belgisch politicus en advocaat. Als voorman van de Volksunie heeft hij een cruciale rol gespeeld in de totstandkoming van het federalisme in België. Sinds het opsplitsen van de Volksunie in 2001 behoorde hij tot "Spirit". Verder was hij Groot-Nederlandsgezind.
Levensloop.
Jeugd en vorming.
Schiltz stamde af van een familie met een lange politieke traditie, zo waren zijn overgrootouders lid van de Meetingpartij, zijn grootoom lijsttrekker van de Daensisten en zijn grootvader actief in het Vlaamsche Front. Zelf groeide hij op in een Vlaams-katholiek burgerlijk gezin, dat tijdens de bezetting collaboreerde met de Duitse bezetter. Een broer en een neef van hem namen dienst in het bezettingsleger en vochten aan het Oostfront. Tijdens de Tweede Wereldoorlog zat Schiltz in de jongensafdeling Dietsche Blauwvoetvendels van de Nationaal-Socialistische Jeugd Vlaanderen, en hij kwam om die reden na de oorlog op 17-jarige leeftijd een paar maanden in de cel terecht. Biograaf Huybrechts schetste in het eerste deel van Schiltz' biografie Schiltz' volwassenwording die mede door de familiale invloed verliep van een flamingantisch en Groot-Nederlands idealisme naar een zuivere Nieuwe-Ordegezindheid. In Schiltz' dagboeken wordt verwezen naar razzia's op Antwerpse joden tijdens de bezetting waarbij zijn vader dit als een schande betitelt. Het gedegen Vlaams idealisme van de familie versluierde de feiten echter en leidde tot verblinding.
De jonge Schiltz zocht een nieuwe oriëntering in zijn leven, eerst in een mogelijk priesterschap. Later koos hij resoluut voor een politieke carrière. Na zijn collegejaren aan het Borgerhoutse Xaveriuscollege studeerde hij rechten, economische wetenschappen en Thomistische wijsbegeerte aan de Katholieke Universiteit Leuven. Daar werd hij lid van het Katholiek Vlaams Hoogstudenten Verbond en richtte er mee de studentenclub Oxaco-Leuven (Oud-leerlingen Xaveriuscollege) op, sinds 1957 Reuzegom genaamd. Ook schreef hij voor verschillende Vlaamsgezinde studentenbladen. In 1953 werd hij advocaat en docent economie aan de economische hogeschool Sint Aloysius (EHSAL) in Brussel. In 1955 trouwde hij met zijn achternicht Garda Schiltz. In 1956 stichtte hij samen met Paul Doevenspeck het kantoor Schiltz, Doevenspeck en Vennoten.
Zijn Vlaamse reflex was in 1953 dermate sterk dat hij dat jaar betrokken was bij een poging om een brug in Diksmuide op te blazen teneinde een belgicistische bijeenkomst van anti-flamingante oud-strijders bij de IJzertoren te voorkomen. De Staatsveiligheidsdienst wist van dit voornemen en voorkwam de bomaanslag door de brug streng te laten bewaken.
Politieke carrière.
In 1958 stapte Schiltz in de actieve politiek. Hij werd als onafhankelijk gemeenteraadslid voor de stad Antwerpen verkozen op een gezamenlijke CVP-Volksunielijst. Tot 1989 bleef hij Antwerps gemeenteraadslid. Na de verkiezingen in 1994 zetelde hij van begin 1995 tot eind 2000 als lid van de kartellijst Antwerpen '94 en als Antwerps schepen terug in de gemeenteraad.
Na de vaststelling van de taalgrens en andere taalwetten, kwam hij, teleurgesteld in de destijds meer Belgicistisch ingestelde CVP, in 1963 bij de Volksunie (VU) terecht. In 1964 werd hij gecoöpteerd in het nationale bestuur van de partij. Van 1965 tot 1991 zetelde hij voor het arrondissement Antwerpen in de Kamer van volksvertegenwoordigers.
Binnen de VU was hij persverantwoordelijke en verantwoordelijke public relations en trok hij linkse Vlaamsgezinden zoals Maurits Coppieters aan. Tegelijk verruimde hij het partijprogramma met aandachtspunten die het communautaire ruim overstegen. Schiltz, een begenadigd spreker die een gedegen dossierkennis had, werd in 1973 voorzitter van het partijbestuur. In 1975 werd hij na een bitse interne machtsstrijd partijvoorzitter, wat hij bleef tot in 1979.
Hij ging met de Vlaams-nationale en traditionalistische VU een links-liberale koers varen, net zoals het Nederlandse D66 voorstaat. Hij zorgde in 1977 voor het eerst voor deelname van de VU aan een federale regering. Deze lag aan de basis van het Egmontpact, dat een grondige staatshervorming beoogde. Door de Vlaamse Beweging en de Vlaamse geschreven pers werd dit pact als een "verraad aan de Vlaamse zaak" beschouwd. In 1978 verraste toenmalig Eerste Minister Leo Tindemans (CVP) de machtige voorzitters van de regeringspartijen, die aanstuurden op ongrondwettelijke beslissingen, door in het parlement aan te kondigen dat hij naar de koning ging om het ontslag van zijn regering aan te kondigen. Bij de hieropvolgende verkiezingen einde 1978 leed de VU een verpletterende nederlaag waarvoor Hugo Schiltz de volle verantwoordelijkheid kreeg. De politieke nederlaag rond het Egmontpact liet bij hem diepe sporen na. Als partijvoorzitter werd hij in 1979 opgevolgd door Vic Anciaux. Van 1981 tot 1986 was Schiltz ondervoorzitter van de VU.
Uit ongenoegen over het Egmontpact en de te progressieve koers van de Volksunie ontstonden vooral uit het radicale rechts-conservatieve deel van de Volksunie twee splinterpartijen: de Vlaams Nationale Partij (VNP) onder leiding van Karel Dillen en de Vlaamse Volkspartij (VVP) onder leiding van Lode Claes. Toch kenden de VNP en de VVP, als een kartel onder de gemeenschappelijke naam Vlaams Blok, met Karel Dillen als enige verkozene in Antwerpen, slechts een beperkt succes bij de verkiezingen van 1978.
Na de mislukking van de staatshervorming van het Egmontpact kwam Schiltz in 1981 terug als minister van Financiën en Begroting in de proportionele Vlaamse regering-Geens I tot 1985 en van 1988 tot 1991 als vice-eersteminister en als federaal minister van Begroting en van Wetenschapsbeleid in de federale regering Martens VIII die een belangrijke staatshervorming realiseerde. Hij introduceerde destijds de term "koekoekseffect" om de verdringing van de private investeringen door overheidsinvesteringen te illustreren. In 1990 ondertekende en bekrachtigde hij samen met de andere regeringsleden een van de meest liberale abortuswetgevingen ter wereld, nadat toenmalig koning Boudewijn dit buiten zijn grondwettelijke bevoegdheid had geweigerd en bijgevolg tijdelijk onbekwaam werd geacht.
Eind september 1991 nam de VU ontslag uit de federale regering-Martens VIII (maar niet uit de Vlaamse regering) naar aanleiding van een conflict over de uitvoer van wapens naar Koeweit, destijds een conflictgebied. De diepere oorzaak was evenwel dat een belangrijk deel van de overeengekomen staatshervorming, de zogenaamde derde fase, op de lange baan werd geschoven. Er werd geen nieuwe vicepremier aangesteld, aangezien de regering-Martens IX één partij minder telde. De portefeuilles Begroting en Wetenschapsbeleid nam Wivina Demeester (CVP) voor korte tijd over. Bij de daaropvolgende verkiezingen van 1991 (bekend geworden als Zwarte Zondag) overklaste de scheurpartij Vlaams Blok, een fusiepartij van voornoemde VU-afscheuringen VNP en VVP, de moederpartij Volksunie, wat door de extreme flaminganten als de ultieme kaakslag voor de "verrader" Schiltz werd gezien.
Van 1991 tot 1995 zetelde Schiltz in de Senaat als rechtstreeks verkozen senator voor het arrondissement Antwerpen.
Ondanks de verkiezingsnederlaag van de VU hield Schiltz zijn pragmatische koers vol. En door de inspanningen van Schiltz, Wilfried Martens en Jean-Luc Dehaene werd België in de van 1993 omgevormd tot een federale staat. Samen met de toenmalige PSC-voorzitter Gérard Deprez, die later overstapte naar de MR, legde Schiltz in 1992 de fundamenten van dit akkoord als covoorzitter van de dialoog van gemeenschap tot gemeenschap. Deprez zei nadien over Schiltz: "Een militant flamingant die toch zo open in de wereld stond: dat was voor mij een hele openbaring. Hij leerde mij het Vlaams-Nationalisme waarderen. Hij was zeer luisterbereid, erg gecultiveerd en kon met inzichten komen waarmee hij iedereen rond de onderhandelingstafel intellectueel charmeerde."
In de periode december 1971-oktober 1980 zetelde hij als gevolg van het toen bestaande dubbelmandaat ook in de Cultuurraad voor de Nederlandse Cultuurgemeenschap, die op 7 december 1971 werd geïnstalleerd. Vanaf 21 oktober 1980 tot mei 1995 was hij lid van de Vlaamse Raad, de opvolger van de Cultuurraad en de voorloper van het huidige Vlaams Parlement. Van december 1985 tot mei 1988 zat hij er de VU-fractie voor.
De lijfspreuk van Hugo Schiltz was: "Point n'est besoin d'espérer pour entreprendre ni de réussir pour persévérer" ("Het is niet nodig te hopen om te ondernemen, noch te slagen om vol te houden"), de aan Willem de Zwijger toegeschreven uitspraak.
Bij de lokale verkiezingen van 1994 was hij lijsttrekker voor het CVP-VU-onafhankelijken-kartel "Antwerpen 1994", Na de verkiezingen werd hij in januari 1995 schepen van Financiën, Economie en Toerisme, een mandaat dat hij zou bekleden tot 2000. In dezelfde periode werd hij voorzitter van de Antwerpse Waterwerken. In 1995 werd hij benoemd tot Minister van Staat, en werd alzo lid van de Kroonraad.
In 2001 bij de splitsing van de Volksunie, sloot hij zich - evenals onder andere Bert Anciaux, Lionel Vandenberghe en Nelly Maes - aan bij Spirit. In een interview noemde hij de N-VA - de andere splinterpartij die uit de Volksunie ontstond - een "totalitaire partij die besmet is door de erfzonde van het vooroorlogse Vlaams-nationalisme".
Na de actieve politiek.
Eerder in datzelfde jaar 2001 stapte Schiltz uit de actieve politiek en werd hij opnieuw actief in de advocatuur. Eerst bij Ernst &amp; Young en Peeters Advocaten, daarna richtte hij Laurius-Schiltz-Verschroeven ADVC op, samen met Guido Verschroeven, voormalig hoofd van de juridische dienst van Boelwerf. Hij was ook lid van de raden van bestuur van de Argenta Groep. Schiltz was vanaf 2002 tevens voorzitter van de Vlaamse Opera en erevoorzitter van het Flanders Fashion Instituut (FFI) in Antwerpen.
In oktober 2007 verklaarde Paul Doevenspeck, partner in zijn advocatenkantoor, dat bij Schiltz in 2004 het idee rijpte om discrete contacten te leggen met mensen van Vlaams Belang en IJzerwake. De bedoeling was de verdeeldheid binnen de Vlaamse Beweging, die onder andere tot uiting kwam op de IJzerbedevaart, te overstijgen. Hij zou ook getracht hebben de initiatiefnemers van het Warandemanifest en het Lentemanifest op één lijn te krijgen. Schiltz zou tevens gelobbyd hebben om het akkoord over Brussel-Halle-Vilvoorde te kelderen. Van diverse zijden werden twijfels geuit over de authenticiteit van deze opmerkingen.
Schiltz overleed uiteindelijk op 78-jarige leeftijd aan de gevolgen van leukemie in het Universitair Ziekenhuis van Antwerpen te Edegem. Op 22 augustus 2006 vond de begrafenis van Schiltz plaats in de Onze-Lieve-Vrouwekathedraal te Antwerpen. Testamentair had Schiltz aangegeven geen staatsbegrafenis te willen vanwege zijn Vlaams-nationalistische levenswandel, dit ondanks het feit dat hij daar als Minister van Staat recht op had. Schiltz werd in een witte kist de kathedraal binnengedragen. Op vraag van de familie waren er geen vlaggen in de kathedraal aanwezig. De sobere uitvaartmis werd massaal bezocht, door veel Vlamingen, politici en ook Nederlandse Groot-Nederlanders en EVA-partners, in totaal zo'n 1200 personen. De aansluitende uitvaart vond in besloten familiekring plaats. Schiltz kreeg zijn laatste rustplaats op het Schoonselhof.
Zijn zoon, Willem-Frederik Schiltz, is ook politiek actief, namelijk voor Open Vld.
Memoires en herdenking.
Hugo Schiltz was in samenwerking met enkele historici, waaronder Bruno De Wever en Frans-Jos Verdoodt, en het Archief en Documentatiecentrum voor het Vlaams Nationalisme (ADVN) zijn memoires aan het vormgeven.
Het was de bedoeling ze te publiceren samen met een wetenschappelijke verhandeling over de evolutie van de Vlaamse Beweging vanaf het interbellum. Het project zal door zijn plotse vroege dood een andere vorm krijgen.
In het Spirittijdschrift Link van maart 2007 namen een aantal politici en oud-medewerkers alvast afscheid. In dit nummer valt vooral het eresaluut van de Molenbeekse burgemeester Philippe Moureaux op. Moureaux stelt dat Schiltz tot dialoog bereid was en de Vlaamse Beweging een nieuw gezicht gaf. De socialist waardeerde Schiltz' begrip dat "een eervolle vrede enkel mogelijk was door directe contacten tussen de protagonisten die aan beide zijden van de taalgrens als de meest extremistische werden beschouwd".
Begin april 2007 begon Paul Huybrechts aan een biografie van Schiltz en kreeg exclusief toegang tot het volledige archief van Schiltz, inbegrepen zijn dagboeken en persoonlijke notities. Nadat Schiltz' biografie eerst was aangeduid als "Hugo Schiltz: De jonge jaren 1927-1965: een biografie (deel 1)" verscheen eind mei 2009 van de hand van Paul Huybrechts onder de titel "Hugo's heilige vuur. De intieme biografie van de jonge Hugo Schiltz 1927-1954" het eerste deel ervan. De eerste exemplaren van het volumineuze boek werden in het Egmontpaleis door Suzannah Schiltz-Olieux, weduwe van Hugo, aan de Ministers van Staat Wilfried Martens en Antoinette Spaak overhandigd. Een tweede deel van de politieke biografie was aanvankelijk voorzien in de loop van 2015. Tot nog toe is dergelijke uitgave alsnog niet gerealiseerd.
Eveneens in 2015 besloot de Antwerpse districtsraad tot de inrichting van een Hugo Schiltz-plein in de Regattawijk op Linkeroever.

</doc>
<doc id="38398" url="https://nl.wikipedia.org/wiki?curid=38398" title="Museum voor Natuurwetenschappen">
Museum voor Natuurwetenschappen

Het Museum voor Natuurwetenschappen is een museum in Brussel. Het is eigendom van het Koninklijk Belgisch Instituut voor Natuurwetenschappen (KBIN), een internationaal befaamd centrum voor wetenschappelijk onderzoek. Het museum heeft uitgebreide collecties. Het ontvangt jaarlijks ongeveer 350.000 bezoekers, waarmee het een van de drukst bezochte musea van België is.
Geschiedenis.
De stad Brussel opende in 1814 een klein natuurhistorisch museum, gevuld met de verzameling van Karel van Lotharingen (landvoogd van de Oostenrijkse Nederlanden).
In 1846 werd het museum overgenomen door de Belgische Staat en werd aldus het Koninklijk Natuurhistorisch Museum van België opgericht.
Het museum bevindt zich aan de boord van het Leopoldpark in de Vautierstraat 29.
Collectie.
Het Instituut telt kilometers rekken met ongeveer 36 miljoen stukken: 15 miljoen insecten en ongeveer 9 miljoen andere recente ongewervelden (vooral weekdieren).
Blikvanger in het museum zijn de 30 complete exemplaren van de iguanodons van Bernissart. Verder:
Het museum heeft de volgende permanente tentoonstellingen:
Galerij van de Evolutie.
De tentoonstelling geeft een beeld van de evolutie van het leven op aarde vanaf het eerste leven in het Precambrium tot de dieren die vandaag op de planeet rondlopen. De galerij zoomt daarbij in op 6 belangrijke hoofdstukken van de evolutie: de cambrische explosie, het rijke waterleven van het devoon, de verovering van het land tijdens het carboon, de woelige zeeën van het jura, de opkomst van de zoogdieren in het eoceen en de impact van de mens in het heden.
Galerij van de mens.
In deze zaal wordt er aandacht besteed aan de evolutie van de mens, van de meest primitieve soort ("Sahelanthropus tchadensis") tot de hedendaagse mens ("Homo sapiens"). Daarnaast wordt ook de evolutie van embryo tot volwassene behandeld.
250 jaar Natuurwetenschappen.
In deze zaal staan enkele opmerkelijke stukken uit de collectie van het museum opgesteld. Er staat o.a.:
Zaal van de Mosasauriërs.
Hier wordt o.a. het bijna volledige skelet van een hainosaurus (een soort "Mosasaurus") tentoongesteld die gevonden werd in de krijtgroeve van Ciply in 1884.
Mineralogie (mineralenzaal).
Collectie (2003):
Bovendien bestaat er een reserve van ettelijke duizenden mineralen bestemd voor uitwisselingen met andere musea. De collectie bevat 3200 verschillende soorten ("'meer dan 80% van de soorten die wereldwijd werden beschreven"), van honderden variëteiten en van 18 holotypes (dit zijn specimens die zijn gebruikt om een soort te definiëren).
De iguanodons van Bernissart.
In 1878 vond men in het zinkgat "Cran du Midi" van de steenkoolmijn van Bernissart een veertigtal skeletten van een toen onbekende dinosauriër, waarvan het grootste aantal relatief volledig was, maar men vond ook onvolledige skeletten en afzonderlijke skeletdelen. George Albert Boulenger en Pierre-Joseph Van Beneden wezen in 1881 de skeletten toe aan twee soorten: "Iguanodon bernissartensis" en "Iguanodon mantelli" (nu "Mantellisaurus atherfieldensis").
In de Janletzaal worden de authentieke skeletten van "Iguanodon bernissartensis" tentoongesteld, verder een uitstekend bewaard skelet van "Mantellisaurus atherfieldensis".
Levende Planeet.
Galerij over biodiversiteit ter land, ter zee en in de lucht (opening eind 2018).
Voormalige zalen.
Malacologie (schelpenzaal).
Er werden meer dan 1000 soorten schelpen tentoongesteld. De volledige verzameling telt meer dan 9 000 000 exemplaren en behoort tot de drie grootste van de wereld. Een groot deel van deze verzameling is afkomstig van de collectie van Philippe Dautzenberg.
Walvissenzaal.
De oorsprong van deze verzameling gaat terug tot 1860, toen tijdens graafwerken voor de uitbreiding van de haven van Antwerpen een groot aantal fossiele walvisachtigen blootgelegd werd, met een ouderdom variërend van 3 tot 8 miljoen jaar. Deze skeletten werden aangekocht en uitgebreid met skeletten van hedendaagse walvisachtigen. De collectie bevat onder andere het skelet van een zeer zeldzame dwergwalvis.
Entomologie (insectenzaal).
Deze verzameling bevat ongeveer 15.000.000 exemplaren die tot de meeste orden behoren. Deze verzamelingen werden tijdens de eerste helft van de 19e eeuw begonnen en bestaan nu, buiten de "klassieke" exemplaren, uit tienduizenden typen. Deze typen zijn enig en hebben een onschatbare wetenschappelijke waarde. Ze vertegenwoordigen de ene of de meerdere exemplaren die dienden om een soort te bepalen.
Bibliotheek.
De wetenschappelijke bibliotheek van het museum beschikt over een van de grootste natuurwetenschappelijke collecties van West-Europa en telt meer dan 150 000 monografieën en 7000 tijdschrifttitels. Verder bevat de cartotheek ruim 25 000 kaarten van verschillende cartografische disciplines.

</doc>
<doc id="38399" url="https://nl.wikipedia.org/wiki?curid=38399" title="Europese Volkspartij en Europese Democraten">
Europese Volkspartij en Europese Democraten

De Europese Volkspartij en Europese Democraten (EVP-ED) was tot 2009 de naam voor de gezamenlijke fractie in het Europees Parlement van de Europese Volkspartij en de Conservatieven en Unionisten. De fractie ontstond in mei 1992, en bundelde vrijwel alle nationale en regionale christelijke en conservatieve partijen binnen de Europese Unie. Voorzitter was Wilfried Martens. In 1999 werd ze de grootste fractie in het parlement, met 233 van de 626 zetels. Van 2004 tot 2009 had de EVP-ED-fractie 268 van de 732 zetels en was daarmee opnieuw de grootste partij in het Europees Parlement.
Voor Nederland bezat het CDA 7 zetels deel in de EVP-ED-fractie. Voor België zetelden hier de Vlaamse partijen CD&amp;V (3 zetels) en N-VA (1 zetel), de Franstalige partij CDh (1 zetel) en de CSP (1 zetel) voor de Duitstalige Gemeenschap; in totaal 6 zetels.
Op 13 juli 2006 maakte David Cameron, de leider van de Britse Conservatieve Partij, en Mirek Topolánek, de leider van de Tsjechische Občanská Demokratická Strana, bekend dat hun partijen de Europese Volkspartij en Europese Democraten zouden verlaten vanaf de Europese verkiezingen van 2009, om een nieuwe Europese fractie op te richten. De naam die daarvoor gekozen werd is Europese Conservatieven en Hervormers. Naast ideologische verschillen (de EVP was te weinig euro-sceptisch in de ogen van de conservatieven) lagen ook de uitzetting van de EP-leden Roger Helmer en Daniel Hannan aan de basis van deze beslissing.
De overgebleven EVP-leden gingen vanaf juni 2009 verder onder de naam Europese Volkspartij.

</doc>
<doc id="38400" url="https://nl.wikipedia.org/wiki?curid=38400" title="EVP">
EVP



</doc>
<doc id="38402" url="https://nl.wikipedia.org/wiki?curid=38402" title="PVV">
PVV



</doc>
<doc id="38403" url="https://nl.wikipedia.org/wiki?curid=38403" title="Briljantblauw FCF">
Briljantblauw FCF

Briljantblauw FCF is een blauwe synthetische trifenylmethaankleurstof. Als voedingsadditief is het in de Europese Unie toegestaan onder E-nummer E133.
Briljantblauw FCF wordt gebruikt als kleurstof in cosmetica, roomijs, chocopasta, kauwgom en sportdrank. Er zijn maar een beperkt aantal blauwe kleurstoffen (naast Indigokarmijn), en briljantblauw FCF is de enige kleurstof die in vloeibare vorm gebruikt kan worden.

</doc>
<doc id="38405" url="https://nl.wikipedia.org/wiki?curid=38405" title="Partij voor Vrijheid en Vooruitgang">
Partij voor Vrijheid en Vooruitgang

De Partij voor Vrijheid en Vooruitgang (PVV) was een liberale partij in België die in 1961 ontstond als opvolger van de oude Liberale Partij. Deze aanvankelijk tweetalige unitaire partij, die in het Frans PLP ("Parti de la Liberté et du Progrès") heette, splitste zich later op in een Vlaamse (PVV) en een Franstalige (PLP) vleugel, die zich sinds 1972 als zelfstandige partijen gedroegen. De PVV bleef bestaan tot 1992, toen ze vervangen werd door de Vlaamse Liberalen en Democraten.
Geschiedenis.
PVV/PLP.
In de jaren 50 van de 20e eeuw deed de Liberale Partij het niet goed bij de verkiezingen. Het imago moest dringend opgepoetst worden. Omer Vanaudenhove vormde in 1961 de liberale partij om tot de PVV/PLP (Partij voor Vrijheid en Vooruitgang/Parti de la Liberté et du Progrès). Aan de beginselen werd niet geraakt en het betrof een louter cosmetische operatie. Toch werd de partij opengesteld voor gelovigen. In de beginjaren hadden ze de perceptie van niet erg Vlaamsgezind, getuige het in die tijd veelgebruikte backroniem 'Pest Voor Vlaanderen'.
Het charmeoffensief werkte wel, want in 1965 haalden de liberalen een klinkende overwinning met 21,6%. De PVV kon deze trend doorzetten. In 1966 trad de PVV toe tot de regering-Vanden Boeynants I.
In deze periode waren minister: Willy De Clercq, Jacques Van Offelen, Frans Grootjans, Herman Vanderpoorten, Charles Poswick en August De Winter.
De scheiding tussen PVV en PLP.
In 1971 was het water te diep geworden tussen de Vlaamse en de Franstalige vleugel in de partij. Op 27 juni werd de partij gesplitst in een Vlaamse en een Franstalige partij.
Slechts een paar maanden later, op 24 september, werd het parlement ontbonden. In de verkiezingen die hierop volgden, ging de PVV vooruit, maar de PLP achteruit. Beide partijen bekeerden zich tot het federalisme.
In deze periode (1971-1992) waren minister voor de PVV: Willy De Clercq, Herman Vanderpoorten, Herman De Croo, Karel Poma, Alfred Vreven, André Kempinaire, Guy Verhofstadt, Louis Waltniel, Jean Pede, Patrick Dewael, Ward Beysen en Jacky Buchmann.
Verhofstadt.
Guy Verhofstadt was de beschermeling van voormalig vicepremier Willy De Clercq. Verhofstadt stormde de PVV binnen via het LVSV en de PVV-jongeren, van beide was hij voorzitter. In 1982 werd Verhofstadt voorzitter van de PVV. Zijn ideeën kon hij uitwerken als minister van Begroting van 1986 tot 1988 in de regering-Martens VI en de regering-Martens VII. Hoewel hij bij de verkiezingen van 1991 propaganda voerde met de staatsschuld ("onze kinderen vergeven ons nooit 8000 miljard staatsschuld"), was hij medeverantwoordelijk voor de omvang hiervan. Van 1982 tot 1988 steeg de schuld met 3531 miljard Belgische frank. Het kostte hem de verkiezingsoverwinning.
Omvorming naar VLD.
Door zijn falende begroting en opnieuw in de oppositie gedreven, zag Verhofstadt geen andere keuze dan het over een andere boeg te gooien. In 1992 vormde hij een bont allegaartje van allerlei mensen van verschillende strekkingen die de PVV moesten verruimen. Hij trok hier o.a. mensen aan van de CVP zoals Bob Gijs, mensen van de Volksunie zoals Hugo Coveliers, Jaak Gabriëls, oud-minister André Geens en Bart Somers, mensen van het Vlaams Blok zoals Gerolf Annemans en andere conservatieven en Vlaams-nationalisten, zoals Paul Beliën - die mee de beginselverklaring van de nieuwe partij heeft geschreven - en ex-Trends-directeur Lode Claes. Beide laatsten werden echter nooit lid van de VLD, net als Vlaams-Blokparlementslid Gerolf Annemans.
De PVV werd ontbonden en veranderde niet enkel van naam. Op 15 november 1992 werd de VLD gesticht, de Vlaamse Liberalen en Democraten.
Politieke mandaten.
Gewezen ministers.
1961 tot 1972.
De ministers en staatssecretarissen van de unitaire PVV-PLP waren:
1972 - 1992.
De ministers en staatssecretarissen van de PVV waren:

</doc>
<doc id="38407" url="https://nl.wikipedia.org/wiki?curid=38407" title="Stoofcarbonaden">
Stoofcarbonaden



</doc>
<doc id="38408" url="https://nl.wikipedia.org/wiki?curid=38408" title="Es (boom)">
Es (boom)

De es ("Fraxinus excelsior") is een loofboom uit de olijffamilie ("Oleaceae"), die van nature in Europa voorkomt. Het is een snelgroeiende (30–60 cm per jaar) boom die tot 40 m hoog kan worden. De es is, net als onder meer de wilg, geschikt om te knotten en heeft bovendien een groter vermogen om de wonden in te kapselen door middel van cambiumvorming, de wonden mogen echter niet groter zijn dan 15 cm anders duurt de insluiting veel langer.
De boom is bladverliezend en heeft een oneven geveerd blad, dat bestaat uit zeven tot dertien lancetvormige gezaagde deelblaadjes. De bladeren zijn kruiswijs tegenoverstaand. Essen bloeien voordat ze in blad komen.
De vruchten zijn voorzien van 'vleugels' die helpen bij de verspreiding door de wind. Voor 'zaad'winning kunnen de vruchten op twee tijdstippen geoogst worden. Als ze in de eerste helft van augustus groen geoogst worden kunnen ze direct uitgezaaid worden, omdat ze dan nog geen kiemrust hebben. Bij oogst in het najaar van afgerijpte vruchten moet eerst de dan ontwikkelde kiemrust gebroken zijn voordat ze gezaaid kunnen worden.
Ecologie.
De gewone es is een kensoort voor de klasse van eiken- en beukenbossen op voedselrijke grond.
Verspreiding.
De es komt voor op vrijwel het gehele Europese continent, in Zuid-Noorwegen en Zweden, ten oosten van de Zwarte Zee in de Kaukasus en in een smalle strook in Noord-Spanje. Verder nog in Groot-Brittannië.
Hout.
Het essenhout is licht van kleur, taai en sterk. Vanwege deze elasticiteit wordt het gebruikt voor pijl en boog, leggers van turntoestellen en voor de stelen van bijlen en spades. Ook wordt het vanwege de vlamtekening gebruikt voor meubels, vloeren en trappen.
De duurzaamheid van essenhout bij buitengebruik is echter vrij laag en het hout valt dan ook in de laagste klasse, duurzaamheidsklasse 5.
Oude bomen in Nederland.
In het Arboretum Trompenburg te Rotterdam staan enkele essen uit 1870. In de polder Nieuw Bonaventura tussen Strijen en 's-Gravendeel stond tot 2001 een oude es die bijna 180 jaar oud is geworden. In Dwarsgracht bij Giethoorn staat een es van meer dan 220 jaar oud. Tussen Lutjewolde en Thesinge staat op een erf een es van bijna 300 jaar. Hakhoutbeheer kan er toe leiden dat essen nog veel ouder worden. De windsingel van essenhakhout van Eendenkooi Stokman bij Vijfhuizen bestaat vanaf ca. 1701 en is dus ruim 300 jaar oud. De stobben worden om de 10 jaar afgezet.
Essentaksterfte.
Sinds het begin van de jaren 1990 wordt de es aangetast door de schimmel vals essenvlieskelkje "(Chalara fraxinea)". Deze schimmel is een invasieve exoot en komt oorspronkelijk uit Oost-Azië. In Europa werd de aantasting voor het eerst gezien in Polen, via de wind werden schimmelsporen daarna snel over grote delen van Europa verspreid. Infectie met deze schimmel leidt tot "essentaksterfte". In Nederland zijn sinds 2012 bomen geïnfecteerd en worden zieke bomen indien nodig omgezaagd om ongelukken te voorkomen.
Vanaf 2017 is de schimmel alom aanwezig en hebben veel essen in karakteristieke lanen, singels en bossen ernstig van de ziekte te lijden. Er is geen remedie tegen essentaksterfte, maar een klein deel van de bomen lijkt minder vatbaar te zijn voor de ziekte. Deze bomen kunnen wellicht gebruikt worden om resistente bomen te kweken; eerder is op deze wijze succes geboekt in de strijd tegen de iepziekte. Het publiek werd gevraagd om door te geven wanneer er gezonde essen in een overwegend zieke populatie aanwezig waren.

</doc>
<doc id="38411" url="https://nl.wikipedia.org/wiki?curid=38411" title="Messerschmitt Bf 109">
Messerschmitt Bf 109

De Messerschmitt Bf 109 was een Duits jachtvliegtuig. Het werd voor het eerst ingezet tijdens de Spaanse Burgeroorlog in 1937, en was tijdens de Tweede Wereldoorlog in gebruik bij de Duitse Luftwaffe en haar bondgenoten. Toen het vliegtuig voor het eerst ingezet werd, was het een van de meest geavanceerde vliegtuigen ter wereld. Het toestel had een monocoque constructie helemaal van metaal, een intrekbaar landingsgestel en een dichte cockpit. Met ongeveer 34.000 geproduceerde toestellen is de Bf 109 het meest geproduceerde jachtvliegtuig ooit.
De Bf 109 werd in de dertiger jaren van de vorige eeuw ontworpen door Willy Messerschmitt en Robert Lusser bij de Bayerische Flugzeugwerke. Het toestel was oorspronkelijk bedoeld als onderscheppingsvliegtuig, maar latere modellen konden ook andere taken vervullen, zoals escortejager, jachtbommenwerper, nachtjager, grondaanvalsvliegtuig of verkenningsvliegtuig.
De drie best scorende azen van de Luftwaffe van de Wehrmacht hebben allemaal in een Bf 109 gevlogen. De allerbeste Duitse aas, Erich Hartmann behaalde maar liefst 352 overwinningen aan het Oostfront tegen de Russen. De Duitse azen in de Bf 109 behaalden vele malen meer overwinningen in de veelzijdige Bf 109 dan azen uit alle andere landen. Hier dient wel rekening gehouden te worden met het feit dat de Luftwaffe geen roulatiesysteem had zoals de geallieerden waarbij piloten in shifts werkten, maar keer na keer op dezelfde dag werden uitgezonden op een missie na het aanvullen van munitie en brandstof.
De kwaliteiten van dit toestel waren te vergelijken met de Spitfire van de RAF, zijn tegenstander in onder meer de Slag om Engeland. Omdat de 109 constant verbeterd werd gedurende de Tweede Wereldoorlog, kon het vliegtuig tot het einde van WO2 elk geallieerd vliegtuig aan. Vandaar dat het toestel gerespecteerd en bewonderd werd door de Asmogendheden én de Geallieerden in de Tweede Wereldoorlog.
Ontwerp en ontwikkeling.
Oorsprong.
Na de Eerste Wereldoorlog was de Duitse oorlogsindustrie en economie bijna helemaal ontmanteld door de overwinnaars. De enige vliegtuigen die de Duitse luchtmacht voor de Bf 109 had, de Arado Ar 64 en Heinkel He 51, waren hopeloos verouderd en eigenlijk meer geschikt voor de Eerste Wereldoorlog.
In 1933 deed het Reichsluftfahrtministerium (RLM - het Duitse luchtvaartministerie) onderzoek naar nieuwe typen vliegtuigen die geschikt waren voor luchtgevechten in de toekomst. Het RLM bedacht 4 nieuwe typen vliegtuigen die nodig waren:
Rüstungsflugzeug III zou uiteindelijk de Bf 109 worden. De RLM wilde een jachtvliegtuig met een minimale topsnelheid van 400 km/h op 6.000 meter hoogte. Het vliegtuig moest dit 20 minuten vol kunnen houden, in een totale vluchtduur van 90 minuten. Het vliegtuig moest een dienstplafond hebben van 10.000 meter, en bewapend zijn met drie 7.9 mm-mitrailleurs of een 20 millimeter-kanon.
Prototypen.
Het ontwerp van het toestel wordt toegekend aan Willy Messerschmitt en Robert Lusser, die werkten bij de Bayerische Flugzeugwerke (BFW). De nieuwe Messerschmitt werd gebaseerd op de Messerschmitt Bf 108, die door de firma ontwikkeld was als sport- en tourvliegtuig. Het type bleek zeer goed en verbrak enkele records op de lange afstand.
Bij de Bf 109 zou gefocust worden op dezelfde goede aspecten als de 108, de metalen monocoque structuur, de dichte cockpit en het intrekbare landingsgestel. Naast deze eigenschappen was het doel een zo sterk mogelijke motor in een zo klein mogelijk frame te krijgen. De keuze viel aanvankelijk op de Junkers Jumo 210A, die 610 paardenkracht kon leveren. Een minder populaire optie was de Daimler-Benz DB 600. Beide motoren waren echter nog niet beschikbaar, dus kreeg het eerste prototype van de Bf 109 een Rolls-Royce Kestrel VI. De eerste vlucht vond plaats op 28 mei 1935. Het tweede prototype kreeg de bedoelde Junkers-motor, en het ontwerp bleek uitstekend. Hans-Dietrich "Bubi" Knoetzsch testte het vliegtuig gedurende de zomer van 1935. Verscheidene prototypen werden gebouwd en naar Berlijn gestuurd om door de Luftwaffe geïnspecteerd te worden.
Terwijl Messerschmitt werkte aan het prototype, maakten andere grote namen zoals Heinkel (met de He 112 V4), Focke-Wulf (met de Fw 159 V3), en Arado (met de Ar 80 V3) ook hun eigen prototypes. De kansen waren klein dat Messerschmitt de competitie zou verslaan, ook omdat het hoofd van de RLM, Erhard Milch, Messerschmitt niet mocht. De ontwerpen van Focke-Wulf en Arado bleken in 1935 echter snel verslagen.
Messerschmitt had nog wel een strijd met de Heinkel He 112, omdat die verkozen werd door de RLM tegen het relatief onbekende Messerschmitt. De Heinkel 112 liep echter langzaam achter op Messerschmitt, zowel in normale vlucht als in klim. De RLM koos in 1936 voor het ontwerp van Messerschmitt, nadat het vernomen had dat in Engeland de Supermarine Spitfire aangenomen was. 
In 1937 begon officieel de productie van de nieuwe ‘Bf 109’. Het jaar ervoor waren een paar prototypen van het vliegtuig zelfs al naar Spanje gestuurd om getest te worden tijdens de Spaanse Burgeroorlog. De Bf 109 zou een typisch voorbeeld worden van Messerschmitts manier van ontwerpen, dat de nadruk legde op eenvoud en een gemakkelijk onderhoud. Het vliegtuig was licht, en had weinig luchtweerstand. Een oorzaak daarvan was dat oorspronkelijk 2 mitrailleurs in de neus zaten in plaats van in de vleugels.
Varianten.
De eerste 4 varianten van de Bf 109, de Bf 109 ‘Anton’, ‘Berta’, ‘Caesar’ en ‘Dora’ werden aangedreven door de relatief zwakke Junkers Jumo 210A, die 610 paardenkracht leverde. De eerste grote verbetering kwam toen de Daimler-Benz DB 601 en DB 605 geïntegreerd werden in de Bf 109. Alle varianten A t/m D waren samen goed voor 1068 toestellen.
Bf 109A ‘Anton’.
22 geproduceerde toestellen, bewapend met twee 7.9 mm-mitrailleurs. Verdere ontwikkeling werd stilgelegd vanwege de zwakke bewapening in vergelijking tot de Britse Spitfire die net in dienst genomen werd.
Bf 109B ‘Berta’.
De Messerschmitt Bf 109B zou de eerste echte productievariant worden. De eerste exemplaren uit de B-serie werden voortgestuwd door een Jumo 210-motor van 610 pk en een houten tweebladige propeller. Om de zwakke bewapening te verbeteren werd een derde 7.92 mm-mitrailleur in de schroefas aangebracht. Het wapen was echter zeer storingsgevoelig en werd meestal weer verwijderd. De Bf 109B was de eerste serie waarmee de Luftwaffe hun Bf 109 aan de wereld toonde. Er werd zelfs een snelheidsrecord gevestigd van 608 km/u. 
De productie kwam pas echt op gang bij de B-1-serie. 30 van deze toestellen werden geproduceerd. Het type gebruikte de 635 pk zware Jumo 210Da en tweebladige metalen propeller. 24 van deze toestellen werden naar Spanje gestuurd om in de Spaanse Burgeroorlog aan de kant van het Condor Legioen tegen de Russen te vechten. Het vliegtuig bleek veruit superieur te zijn aan de Russische Polikarpov I-15’s en Polikarpov I-16’s.
De laatste versie uit de B-serie werd de B-3. Het toestel kreeg de 670 pk zware Jumo 210G. 18 van deze toestellen zijn naar Spanje gestuurd om te worden getest.
Bf 109C ‘Caesar’.
De ervaringen uit de Spaanse burgeroorlog leidden tot de ontwikkeling van de Messerschmitt Bf 109C. Het type was nagenoeg gelijk aan de Bf 109B, maar zwaarder bewapend. Het had twee extra mitrailleurs in elke vleugel, en werd aangedreven door een Jumo 210G-motor. Over het aantal verschillende typen binnen de C-serie is veel onenigheid.
Bf 109D ‘Dora’.
Tegen de tijd dat de Daimler-Benz DB 600A met een vermogen van 960 pk klaar was, wilde men deze in productie nemen voor de Bf 109. Er kwam echter al een verbeterde versie, de DB 601. Hierdoor ontstond de Bf 109D, die eigenlijk omgebouwd was voor de DB600A, maar nog steeds een Jumo 210G had. In totaal werden slechts 13 exemplaren gebouwd. Tien ervan werden aan Zwitserland verkocht en drie aan Hongarije.
Bf 109E ‘Emil’.
De Bf 109E ‘Emil’ kreeg zwaardere bewapening en een grotere actieradius. Het is het eerste model Bf 109 dat echt een succes genoemd kan worden. Het eerste prototype, de Bf 109V14, vloog in de zomer van 1938. De langere, zwaardere Daimler-Benz DB 601A werd gebruikt in plaats van de zwakke Junkers Jumo 210. Ook kreeg het toestel een driebladige propeller i.p.v. een tweebladige. Het type was daardoor veel sneller, maar ook zwaarder dan eerdere uitvoeringen. De Emil had een topsnelheid van 570 km/u in plaats van 450 km/u. De Bf 109E werd nog ingezet in de laatste fase van de Spaanse Burgeroorlog, en bleef in dienst tot het in mid-1941 vervangen werd door de Bf 109F. De Bf 109E bewees zijn waarde tijdens de Blitzkrieg en het veroveren van Europa, maar ook de waarde als jachtbommenwerper. Het type bezat over het algemeen twee 7.92 mm MG 17-mitrailleurs in de neus en twee 20 mm MG-FF-kanonnen in de vleugels. Voor de rol als jachtbommenwerper kon de E-serie ook een bommenlast van vier keer 50 kg bommen of een 250-bom meenemen. Van dit type is ook een groot aantal geëxporteerd naar andere landen. In totaal zouden er 3477 vliegtuigen uit de E-serie gebouwd worden.
Van de Bf 109E zijn de volgende varianten bekend:
Bf 109T ‘Träger’.
Een afgeleide van de E-variant was de Bf 109T ‘Träger’. Het type moest op de twee geplande vliegdekschepen van het Duitse rijk gebruikt worden. Het toestel werd versterkt om gelanceerd te kunnen worden vanaf een schip en kreeg verlengde opvouwbare vleugels. In totaal werden 7 Bf 109T’s geproduceerd totdat de vliegdekschepen niet meer afgebouwd zouden worden.
Bf 109F ‘Friedrich’.
Gedurende 1939-40 was de F-variant ontworpen. De ‘Friedrich’ kreeg nieuwe vleugels, een nieuw koelsysteem en betere aërodynamica voor het landingsgestel. In dit toestel werd vooral gefocust op goede aerodynamica, vandaar dat het toestel er al wat anders uit zag dan de voorgaande modellen. De stroomlijning was beter, de motorkap groter en de propellers waren kleiner en beter gestroomlijnd. Het type gebruikte de DB601E-motor van 1350 pk. De Bf 109F werd ook ontworpen omdat de Geallieerden steeds meer vliegtuigen kregen, die eigenlijk beter bleken te zijn dan de Bf 109E. De eerste Bf 109F reed van de band in de herfst van 1940. De Bf 109F kreeg twee mitrailleurs boven de motor, en een 15 mm-kanon vurend door de schroefas. De Friedrich had een topsnelheid van 598 km/u en had een vermogen van 1350 pk. Subtypen konden ook een afwerpbare brandstoftank onder de romp meenemen. Er waren van dit toestel veel subtypen in omloop, omdat vooral goed scorende Duitse piloten vonden dat de bewapening te zwak was. Een bijzondere uitvoering van dit type was de Bf 109Z, die bestond uit twee naast elkaar liggende F-rompen. Eind 1941 stopte de productie van de F-modellen ten behoeve van de nieuwe Bf 109G of ‘Gustav’. De Luftwaffe had daarom al snel weinig F-serie meer in dienst. Het type is wel nog tot aan het einde van de oorlog intensief gebruikt in landen als Kroatië en Italië. Van de Bf 109F ‘Friedrich’ zijn in totaal circa 2200 gebouwd.
Bf 109G ‘Gustav’.
De Messerschmitt ‘Gustav’ of Bf 109G is de meest gebouwde versie. Aan het eind van de Tweede Wereldoorlog waren wel 24.000 exemplaren gebouwd. 14.000 in 1944 alleen al. De Gustav kwam in dienst vanaf 1942. De Bf 109G is een ontwikkeling vanuit de Bf 109F, maar met de krachtigere Daimler-Benz DB 605A van 1475 paardenkracht, een drukcabine voor op grote hoogte en een verstevigd landingsgestel. De Bf 109G ‘Gustav’ zocht echt de grenzen op van het ontwerp, omdat de snelheidstoename aanzienlijk was maar het toestel steeds onhandelbaarder werd bij hoge snelheid. Het type werd ook buiten Duitsland gebouwd als export en licentiebouw. Bulgarije heeft bijvoorbeeld maar liefst 145 van dit type gebouwd. Hongarije zelfs meer dan 360. Het type kreeg twee 13 mm MG 131-mitrailleurs in de neus en een 20 mm MG 151/20-kanon dat door de schroefas schoot. Het meest geproduceerde model uit de G-serie en uiteindelijk van alle series was de G-10. Het type was bedoeld als massaproductiemodel en men koos voor een DB605D-opgevoerde motor met een vermogen van 1850 paardenkracht. Het type kreeg een 30 mm- of 20 mm-kanon en twee 13 mm-machinegeweren. De Gustav haalde een topsnelheid van 623 km/u en had een vermogen van 1475 pk. Het meest gebouwde type Bf 109 omvatte in totaal circa 24.000 toestellen.
Net als bij de Bf 109F was er bij de Gustav ook veel mogelijkheid tot het uitbreiden van het toestel met de zogenaamde Rüstsätze. De bekendste uitvoeringen waren:
Bf 109H.
Vanaf 1943 kwam de Bf 109H in productie. Het type was speciaal voor op de grote hoogte ontworpen, omdat de Amerikaanse bommenwerpers die steeds dichter bij huis kwamen op grote hoogte vlogen. De Bf 109F vormde de basis voor het ontwerp. Het type kreeg langere vleugels, ze werden met 2,15 meter verlengd, en werd aangedreven door een Daimler-Benz DB 601E. Het toestel kon een hoogte van 14.350 m halen en een snelheid van 750 km/u. Bij duikvluchten gaven de lange vleugels echter grote problemen en de productie werd stilgelegd ten gunste van de Focke Wulf Ta 152 H. 
Bf 109 ‘Kurfürst’.
De laatste operationele versie, de Messerschmitt Bf 109K ‘Kurfürst’ kwam in productie in 1944 om beter opgewassen te zijn tegen de zwaarbewapende jagers van de Geallieerden. Het aantal geproduceerde toestellen is onbekend en het type is nauwelijks ingezet in gevechten. De motor in deze toestellen was van het type DB 605D, dat 1973 pk produceerde.
Bf 109L.
De Messerschmitt Bf 109L, ontwikkeld uit de ‘Gustav’, was bedoeld voor de grote hoogte. De oorlog was echter afgelopen voordat dit type ooit geproduceerd kon worden.
Operationele geschiedenis.
Spaanse burgeroorlog (1936-1939).
De allereerste Bf 109’s werden ingezet tijdens de Spaanse Burgeroorlog. De A- , B- , C- , D- en E-varianten van het toestel werden allemaal ingezet aan de kant van het Duitse Condor Legioen. De Bf 109 verving snel de verouderde Heinkel He 51’s, die vaak neergeschoten werden. De tegenstanders, vooral Polikarpov I-15 en I-16’s, maakten geen kans tegen het snelle en wendbare nieuwe type. De Spaanse Burgeroorlog vormde een goede test voor het nieuwe vliegtuig. 136 Bf 109’s werden naar Spanje gestuurd. Na het einde van de oorlog bleven de toestellen in gebruik in Spanje.
Blitzkrieg (1939-1940).
Tegen het einde van de 1930’er jaren vormde de Bf 109D ‘Dora’ de jachtvliegtuig-ruggengraat van de Luftwaffe. De eerste E-modellen werden gereed gemaakt in het begin van 1939, en de D-variant werd snel vervangen. Tijdens de Blitzkrieg en de invasie van Europa in 1939 bleek het type goed opgewassen tegen bijna alle Europese jachtvliegtuigen van die tijd. Veel landen hadden namelijk nog steeds verouderde tweedekkers in dienst. De Bf 109E was van vitaal belang in het behalen van het lucht- en uiteindelijk ook land- en zeeoverwicht in het begin van de Tweede Wereldoorlog. Een van de essentiële elementen van de Blitzkrieg was de samenspeling tussen lucht- en landaanvallen. De Bf 109 was handig om bommenwerpers neer te halen maar kon ook zelf grondaanvallen uitvoeren.
Battle of Britain (1940).
Een van de bekendste luchtgevechten waarbij de Bf 109 betrokken was, was de Battle of Britain. Hierin vocht de Luftwaffe tegen de RAF. Het grootste deel van de betrokken Bf 109’s was van het type E-1 en E-4. Op 31 augustus 1940 rapporteerde de Luftwaffe 375 E-1s, 125 E-3s, 339 E-4s en 32 E-7s die klaar waren om ingezet te worden. 
Tijdens de Battle of Britain werd de Bf 109E naast jager ook ingezet als escort voor de Duitse bommenwerpers. Hij werd ook gebruikt als jachtbommenwerper en voor verkenning. Het grootste voordeel dat de Bf 109 had tegenover de Britse Supermarine Spitfire en Hawker Hurricane, was dat het vliegtuig gelijk in een duikvlucht kon gaan, terwijl de Spitfires en Hurricanes van de RAF eerst op de rug moesten rollen, en dan pas naar beneden konden duiken. De Britse toestellen gebruikten namelijk carburateurs waar de Duitse toestellen brandstofgeïnjecteerd waren. Daardoor kon de Bf 109 negatieve g-krachten aan zonder dat de motor uit zou vallen. Als een Spitfirepiloot dit probeerde riskeerde hij motoruitval of erger, serieuze schade aan de motor die werd veroorzaakt doordat de motor als het ware ‘verdronk’ in brandstof.
De Bf 109 was sneller dan de Britse Spitfires en Hurricanes, en het toestel klom ook sneller. De Bf 109 kon ook sneller duiken. De bewapening van de Bf 109 was effectiever dan die van de Spitfire, met twee 7.92 mm-machinegeweren en een 20 mm-kanon tegen 8 .303 inch-machinegeweren. Britse piloten die het toestel uitprobeerden nadat Bf 109’s boven vijandelijk gebied neerstortten vonden de motorrespons goed. Het hanteren van het toestel was intuïtief. Het toestel was alleen minder goed handelbaar op hoge snelheid.
Een van de grote problemen die speelden, waardoor de Duitsers uiteindelijk de Battle of Britain verloren, was de beperkte actieradius van de Bf 109. Het toestel werd veelal ingezet om de Duitse bommenwerpers te beschermen, maar door de actieradius van 663 km hadden de Bf 109’s gemiddeld maar 10 minuten boven het Britse grondgebied, waarna ze moesten terugkeren. Daardoor werd het makkelijker voor de RAF om de Duitse bommenwerperformaties neer te halen. Een tweede probleem dat speelde was de beperkte munitie die het toestel mee kon nemen. Er waren genoeg kogels voor 7 seconden lang schieten. Dat kwam niet handig uit in een luchtgevecht.
Een laatste probleem dat speelde in de Bf 109 was de krappe cockpit. Dit zorgde ervoor dat de stick waarmee het vliegtuig bestuurd werd niet zo ver doorgestoken kon worden en dat er niet zo veel kracht op gezet kon worden, als in een Spitfire.
Rest van de Tweede Wereldoorlog (1941-1945).
Naarmate de oorlog vorderde bleef de Bf 109 in gebruik. De korte actieradius was aan het licht gekomen tijdens de Battle of Britain, en dus werden veel Bf 109’s uitgerust met afwerpbare brandstoftanks. Toen de oorlog steeds meer in het nadeel van Duitsland beslecht werd, verloor het steeds meer grondgebied aan de Geallieerden. Daardoor konden de Britse en later vooral Amerikaanse bommenwerpers steeds dichter bij Duitsland komen. De viermotorige bommenwerpers en jachttoestellen van de Amerikanen vlogen vaak op grote hoogte, zo’n 7 à 8 km. Daardoor werden er uitvoeringen van de Bf 109 ingezet met drukcabines. De eerste uitvoering daarmee was de Bf 109F-2/Z. De bomaanvallen begonnen ook in de nacht voor te komen. Daardoor werden de Bf 109’s daar ook aan aangepast, met onder andere nieuwe radio’s en eigen radar om bommenwerpers op te kunnen sporen. Doordat het type door de oorlog heen constant werd aangepast bleef het een grote kluif voor de Geallieerden.
Met de Bf 109 zijn meer overwinningen in de lucht behaald dan met andere types. Veel ervan door Duitsland tegen de slecht getrainde en slecht uitgeruste Russen tijdens operatie Barbarossa. Later in de Oorlog kwamen de gevechten steeds dichterbij en uiteindelijk ook boven Duitsland. Daardoor waren er genoeg vliegtuigen om door de Luftwaffe neergeschoten te worden. Dit leidde tot de hoogste scores ooit die door jachtvliegtuigpiloten zijn behaald. 105 Duitse piloten haalden 100 of meer vliegtuigen neer. 13 hiervan hadden er meer dan 200 neergehaald, en twee zelfs meer dan 300. Deze groep alleen al is goed voor 15.000 overwinningen in de lucht. Na de Tweede Wereldoorlog bleef de Bf 109 in dienst bij veel andere landen. Onder meer naar Italië, Hongarije, Finland, Zwitserland, Joegoslavië, Roemenië, Spanje en Japan. In andere landen zijn afleidingen van de Bf 109 gebouwd en in dienst geweest.
Naast het gebruik van de Duitse Luftwaffe is de Bf 109 ook geëxporteerd naar andere landen.
Buitenlands gebruik.
Italië.
Er gingen ongeveer 53 Bf 109’s naar Italië, van november 1942 tot april 1943. Ze werden verdeeld onder de 150° en 3° gruppo, waar de meeste echter vernietigd werden door Geallieerde vliegtuigen.
In 1944 kwamen de Bf 109’s nogmaals in actie in Italië, toen er 51 geëxporteerd werden. De verliezen waren echter hevig en de overwinningen waren schaars.
Hongarije.
De Luftwaffe besloot in oktober 1942 de Hongaarse luchtmacht te versterken met de Bf 109. De geëxporteerde modellen waren van het F- en G-type. De Hongaarse piloten vochten dapper in de Bf 109’s, terwijl ze meestal zwaar in de minderheid waren tegen de Russische luchtmacht. De resultaten varieerden sterk. Zo schoot het Hongaarse 101e ofwel ‘Red Pumas’ tussen mei en augustus 1944 15 Amerikaanse P-51’s, 33 P-38’s en 56 viermotorige bommenwerpers neer. De verliezen waren ook zwaar aan de eigen kant: 18 piloten waren neergeschoten. Maar in maart 1945 waren er door de Hongaarse piloten 26 Russische vliegtuigen neergeschoten, zonder eigen verliezen. Tegen het einde van de oorlog werden de Hongaarse Bf-109’s vooral gebruikt voor verkenningen en grondaanvallen.
Finland.
159 vliegtuigen werden in maart 1943 in dienst genomen bij de Finse luchtmacht. De Bf 109 kreeg in Finland in de volksmond de naam ‘Mersu’. De Bf 109 werd door Finland ingezet tijdens de Vervolgoorlog. De Finnen behaalden 667 overwinningen met de Bf 109. 34 werden er neergeschoten. Na de oorlog bleef de Bf 109 in dienst bij de Finnen, tot 1954.
Zwitserland.
Zwitserland kreeg voor de oorlog 90 Bf 109’s van Duitsland. Tijdens de oorlog kregen ze sporadisch nog meer in handen, in ruil voor de vernietiging van een geheime Messerschmitt Bf 110G die in Zwitserland gecrasht was. Tijdens de oorlog vochten Zwitserse piloten tegen Duitse vliegtuigen die het Zwitserse luchtruim betraden. Omdat de Duitsers met hetzelfde model vlogen, werden de Zwitserse vliegtuigen met rode en witte strepen geverfd om verwarring te voorkomen.
Joegoslavië.
Gedurende de late 1930’er jaren begon Joegoslavië een ambitieus project om de Joegoslavische luchtmacht te moderniseren. Het ontving 83 Bf 109E-3’s in het voorjaar van 1939. De piloten in het land waren echter niet blij met het toestel omdat er veel mechanische problemen kwamen, door een gebrek aan reserveonderdelen. Een ander nadeel was het nauwe landingsgestel. Het zorgde voor veel crashes bij het opstijgen en landen met de Bf 109. Op 6 april 1941, toen Duitsland en bondgenoten Joegoslavië binnenviel had de Vazduhoplovstvo Vojske Kraljevine Yugoslavije (VVKJ - Koningklijke Joegoslavische Luchtmacht) 54 Bf 109’s in dienst. Na het onderwerpen van Joegoslavië had de nieuwe Joegoslavische luchtmacht enkele tientallen Bf 109’s in dienst.
Roemenië.
De Roemeense luchtmacht ontving 50 Bf 109E-3/E-4’s. De Roemeense piloten bleken effectief in het neerhalen van Russische toestellen. Uiteindelijk moesten de Roemeense piloten het zelfs tegen andere Bf 109’s opnemen, toen ze in 1944 geforceerd van zijde wisselden, en nu bij de Geallieerden hoorden.
Spanje.
De Spanjaarden ontvingen Bf 109’s van Duitsland. Een aantal Spaanse piloten waren zelfs redelijke azen. De Spaanse piloten scoorden in totaal 159 overwinningen tegen Russische vliegtuigen.
Japan.
Er werden 5 Bf 109’s naar Japan gestuurd, maar de Japanners waren eigenlijk alleen geïnteresseerd in de motor van het type.
Specificaties (Bf 109G-6).
Bewapening.
"Of"
"Optioneel"

</doc>
<doc id="38412" url="https://nl.wikipedia.org/wiki?curid=38412" title="Rietland">
Rietland

Rietland komt voor aan de randen van open water, het is een strook waarin hoogopgaand riet domineert. Rietland is een belangrijke biotoop voor een groot aantal dieren: vogels vinden er gelegenheid om te nestelen, vissen kunnen er schuilen, vanuit het riet wordt gejaagd en zowel het riet als het zaad dienen als voedsel.
De rietlanden in de Oostvaardersplassen zijn tijdens de rui voor ganzen onontbeerlijk als rust- en foerageergebied. Voor het baardmannetje betekent het een groei in aantallen. Nadat het aantal hier groeide, zijn er nieuwe plekken gevonden waar het baardmannetje weer als broedvogel voorkomt. 
Een bijzondere vorm van rietlanden zijn rietputten waar een door mensen aangelegde of van nature ontstane poel een begrensd stuk rietland ten gevolge heeft.
Beheer.
Rietlanden worden vaak gemaaid om te voorkomen dat er successie door bomen en struiken plaatsvindt. Het gemaaide riet wordt onder meer gebruikt voor het bedekken van daken. Door het grazen door ganzen verdwijnt het riet in de Oostvaardersplassen, maar omdat in droge jaren de plassen droogvallen, heeft het riet dan de gelegenheid om zich te herstellen.
Een maaischema van het riet van eens in de vier jaar is optimaal om successie te voorkomen. Vogels die oud riet nodig hebben, behouden zo hun biotoop en de opslag van struiken en bomen wordt onderdrukt. Het maaien vindt plaats vóór het broedseizoen, in de winter, waarbij het maaisel verwijderd wordt om de vorming van strooisel en humus tegen te gaan.
De gebruikskwaliteit van het gemaaide riet is beter wanneer er eens in de twee jaar wordt gemaaid. Bij meer maaien kunnen de planten verdwijnen, en bij minder maaien is er meer gevaar voor verlanding. Enkele wilgen in een rietland worden toegestaan om de biodiversiteit positief te beïnvloeden. Ook zorgvuldig uitgevoerde afwisselende tweejaarlijkse maaibeurten dragen bij een toename van tot de rode lijst behorende rietvogels.
De rietplanten moeten zo laag mogelijk bij de grond, maar wel boven de hoogste waterspiegel gemaaid worden. Als er water in de stoppels kan lopen, verrotten de planten, omdat de luchttoevoer naar de wortels dan wordt afgesneden. 
Riet als zuiveringsinstrument.
De groei van rietplanten heeft een sterk zuiverende werking op verontreinigd water. Rietlanden worden in Nederland en België soms als helofytenfilters toegepast. Zo wordt bijvoorbeeld de Schuiterbeek ten westen van de Gelderse plaats Putten via een rietland het Nuldernauw in geleid. Het doel er van is eutrofiëring van de randmeren tegen te gaan.

</doc>
<doc id="38415" url="https://nl.wikipedia.org/wiki?curid=38415" title="Hink-stap-springen">
Hink-stap-springen

Hink-stap-springen, ook wel driesprong of de hink-stap-sprong genoemd, is een discipline in de atletiek.
De naam beschrijft de verschillende acties die een atleet achter elkaar moet verrichten. Na een aanloop en de afzet moet de atleet allereerst op dezelfde voet als waarmee diegene afgezet heeft landen (hinksprong). Hierna maakt de atleet een stap, waarmee de deelnemer juist op hun andere voet terecht moet komen. Ten slotte maakt de atleet een sprong, de landing volgt in de zandbak. Raakt een deelnemer met een andere dan de voorgeschreven voet de grond, dan is de sprong ongeldig. Voor het overige gelden dezelfde regels als bij het verspringen.
De aanloopbaan is 1,22-1,25 m breed en minstens 40 meter lang, de afstand van de afzetbalk tot de zandbak is minimaal 13 meter (mannen) of 11 meter (vrouwen), de 2,75 meter brede zandbak is 10 meter lang.
Het hink-stap-springen is een technisch moeilijk onderdeel. Er moet een optimale verhouding gevonden worden in de grootte van de hink, de stap en de sprong. Als de atleet de hink te groot maakt, wordt de landing van de hink zeer zwaar, wat tot snelheidsverlies leidt en waardoor niet goed voor de stap afgezet kan worden. Omdat drie keer afgezet wordt, moet snelheidsverlies zo veel mogelijk beperkt worden. Een vuistregel voor de verhouding van hink, stap en sprong is 35-30-35% van de totaalafstand. Denkt iemand winst te boeken door de hink 10 cm langer te maken, dan leidt dat voor het totaal veelal tot 10–20 cm verlies.
Hink-stap-springen is een zwaar onderdeel, want knie- en enkelgewrichten krijgen grote krachten te verwerken. De kans op blessures is groter wanneer niet met de juiste techniek gesprongen wordt.
De hink-stap-sprong stond al bij de eerste Olympische Spelen van Athene in 1896 op het programma: de winnaar (James Connolly) was zelfs de eerste olympische kampioen in de moderne geschiedenis. Sinds 1996 staat de hink-stap-sprong voor vrouwen op het programma, nadat het al eerder was opgenomen in het programma voor de wereldkampioenschappen in 1993. Op de Olympische Spelen van 1900 in Parijs werd er tevens de inmiddels niet meer beoefende vorm van hink-stap-springen vanuit stand gesprongen. Dit onderdeel werd gewonnen door Ray Ewry.
Records.
De huidige wereldrecordhouder bij de mannen is Jonathan Edwards uit het Verenigd Koninkrijk. Hij sprong op 7 augustus 1995 18,29 m ver. Wereldrecordhoudster bij de vrouwen is Yulimar Rojas uit Venezuela, die op 1 augustus 2021 15,67 m sprong.
Bekende atleten.
Bekende hink-stap-springers zijn:

</doc>
<doc id="38416" url="https://nl.wikipedia.org/wiki?curid=38416" title="Primera División">
Primera División

De Primera División, ook wel LaLiga genoemd (of sinds juli 2023 vanwege sponsoring "LaLiga EA Sports"), is de hoogste Spaanse voetbalcompetitie. Twintig clubs spelen een competitie om te bepalen wie zich landskampioen van Spanje mag noemen. Huidig kampioen is Real Madrid.
De onderste drie degraderen aan het eind van het seizoen, en worden vervangen door de nummers 1, 2 en een door play-offs te bepalen team van de Segunda División. In totaal hebben 62 teams ooit deelgenomen aan de Primera División, waarvan 9 de landstitel hebben behaald. Sinds de jaren 50 zijn het voornamelijk Real Madrid (36 titels) en Barcelona (27 titels) die de Primera División domineren. Daarnaast heeft de Primera División ook de volgende kampioenen gekend: Atlético de Madrid, Athletic Club, Valencia, Real Sociedad, Deportivo de La Coruña, Real Betis en Sevilla. Anno 2023 wist 31 keer een club uit de Primera División de finale van de UEFA Champions League, de hoogste trofee binnen het Europese internationale clubvoetbal te bereiken. Daarin werd er een recordaantal van 19 keer gewonnen. 
De Primera División wordt volgens het IFFHS als tweede beste Europese voetbalcompetitie gezien en het is de tweede sterkste competitie in Europa volgens de UEFA-coëfficiënten. Op basis van deze coëfficiënten kwalificeren de nummers 1 tot en met 4 zich rechtstreeks voor de UEFA Champions League en de nummer 5 kwalificeert zich voor de UEFA Europa League. In 2021 werd de competitie door de IFFHS uitgeroepen tot nummer vier van sterkste nationale competities ter wereld en de derde sterkste van Europa.
Statistieken.
Aantal seizoenen per club.
Vetgedrukt de clubs die in 2024/25 in de Primera División spelen.

</doc>
<doc id="38417" url="https://nl.wikipedia.org/wiki?curid=38417" title="Gelderse Poort (natuurgebied)">
Gelderse Poort (natuurgebied)

De Gelderse Poort is een grensoverschrijdend natuurgebied in Nederland en Duitsland, tussen Nijmegen, Kleve, Arnhem en Emmerik langs de oevers van de Waal, Bijlandsch Kanaal, Pannerdens Kanaal, Nederrijn en Rijn. Het is vernoemd naar de plek waar de Rijn zich door een tijdens de ijstijd gevormde stuwwal heen werkt en zich begint te splitsen. Dit is in feite het begin van de Rijndelta.
Ontstaan.
De Gelderse Poort bevindt zich tussen de stuwwallen Montferland (met de Elterberg) en het Rijk van Nijmegen met Reichswald. Deze zijn gevormd in het Saalien (voorlaatste ijstijd) en waren toen met elkaar verbonden. De Rijn stroomde toen ten zuiden van de stuwwallen, ongeveer daar waar tegenwoordig het dal van de Niers is gelegen.
Toen tijdens het warmere Eemien de gletsjers smolten nam de omvang van de rivier toe en ging veel noordelijker stromen, door het dal van de huidige Oude IJssel.
Tijdens het Weichselien (laatste ijstijd) ging de Rijn ten noorden van het Montferland naar het westen stromen. De Rijn schuurde veel zand weg en deponeerde dat verder naar het westen, en ook in of nabij de huidige Noordzee.
Uiteindelijk werd de stuwwal doorbroken en werden Montferland en het Rijk van Nijmegen gescheiden. Dit nieuwe stroomdal werd door de vlechtende rivier verder uitgeschuurd en verbreed tot ongeveer 20 kilometer. Door de wind vormden zich later rivierduinen, waarop uiteindelijk menselijke nederzettingen, zoals Zyfflich en Millingen aan de Rijn, ontstonden. De rivier ging meanderen en door bochtafsnijdingen ontstonden eilanden, zoals de Düffelward. Vroegere Rijnarmen zijn de Rijnstrangen. De mens legde diverse dijken aan om de verschillende eilanden voor overstromingen te behoeden. Deze dijken hebben later, toen de rivieren zelf bedijkt werden, hun waterkerende functie verloren.
Inrichtingscriteria.
Voor de inrichting van het gebied zijn enkele criteria vastgesteld. Deze zijn:
Veel klei is uitgegraven, polders zijn aan de natuur overgegeven en kunnen bij hoog debiet water opslaan. Oude geulen zijn weer opengemaakt zodat naast de vaargeul de natuurlijke werking van de rivier weer plaatsvindt. De natuur krijgt daarmee een stevige impuls.
Er vinden verschillende beheerswerkzaamheden plaats. In het Colenbrandersbos bijvoorbeeld zullen de Canadese populieren geringd worden en daardoor langzamerhand verdwijnen. Ook zijn enkele diersoorten uitgezet.
Omdat de rivier natuurlijker wordt, krijgen vissen als de Europese zalm, de Europese meerval, de Noordzeehouting en mogelijk de Atlantische steur een kans.
Ontwikkelingen.
Sinds het ontstaan van het natuurgebied hebben zich verschillende ontwikkelingen voorgedaan.
Toekomst.
Voor uitbreiding van De Gelderse Poort zijn grondaankopen gepland ten zuiden van de Waal van 336 ha groot. De Gelderse Poort is een onderdeel van de ecologische verbindingszone die de Veluwe met het Duitse achterland moet gaan verbinden. Hierdoor moet het edelhert op de Veluwe uit zijn isolement komen.
Natura2000 en Nationaal Landschap.
Een gebied met een oppervlakte van 6105 ha (op Nederlands grondgebied) is aangewezen als Natura 2000-gebied (landschapclassificatie "Rivierengebied", gebiedsnummer 67). In de Nota Ruimte werd de Gelderse Poort ook als Nationaal Landschap aangewezen (18 560 ha). Hier werd een groter gebied mee aangeduid dat begrensd wordt door de grens met Duitsland en de provincie Limburg.
De kernkwaliteiten van dit nationale landschap die medesturend zijn voor de gebiedsontwikkeling zijn:

</doc>
<doc id="38418" url="https://nl.wikipedia.org/wiki?curid=38418" title="Koemanen">
Koemanen

De Koemanen of Westelijke Kiptsjaken waren een Turkse nomadenstam die samen met de verwante Kiptsjaken (In het Russisch: "Polovtsen") een confederatie deelden, genaamd Koemanië. Hun naam is afkomstig van de rivier de Koema.
Nazaten van de Koemanen bevinden zich tegenwoordig in Tatarije, de Krim, Turkije, Bulgarije, Roemenië, Moldavië, Noord-Macedonië en Hongarije.
De Koemanen waren een van de Turkstalige nomadenstammen in het huidige Oekraïne en het zuidwesten van Siberië. "Koeman" betekent in het Kiptsjaks 'bleek' en als Russische bronnen spreken van een Turkse stam met opvallend uiterlijk: (donker)blond haar en blauwe ogen.
In 1055 wordt van hen voor de eerste maal gesproken in de Russische geschiedenis. In 1068 behalen ze een grote overwinningen op de drie zonen van Jaroslav de Wijze bij de rivier de Alta (Oekraïne).
In 1091 hielpen zij de Byzantijnen aan een overwinning tegen de Petsjenegen: de Slag bij Levounion. Na de Mongolenstorm van 1242-1244 die in Hongarije grote landsdelen ontvolkte, vestigden zich Koemanen in het oosten van het huidige Hongarije en het westen van Transsylvanië, waar zij later in de Hongaarse bevolking zouden opgaan.

</doc>
<doc id="38419" url="https://nl.wikipedia.org/wiki?curid=38419" title="Primera Division">
Primera Division



</doc>
<doc id="38420" url="https://nl.wikipedia.org/wiki?curid=38420" title="Petsjenegen">
Petsjenegen

De Petsjenegen (ook wel "Patzinaken") waren een confederatie van Turkse clans die in het Byzantijnse leger dienden.
Met de intrede van de Seltsjoeken in Anatolië (1053) verlieten de Petsjenegen echter de Byzantijnse legers en namen deel aan de legers van de Seltsjoeken, wat uiteindelijk bij de Slag bij Manzikert in een overwinning van de gezamenlijke Turkse hordes resulteerde.
Geschiedenis.
Verbond met de Bulgaren.
In de negende eeuw sloten de Petsjenegen een verbond met het Byzantijnse Rijk om zich te beschermen tegen de Roes en de Magyaren.
Met de opkomst van het Khanaat van de Karachaniden, een verbond van Turkse volkeren (Oguzen, Kimekken en Karlukken), werden de Petsjenegen uit hun leefgebied verdreven. De Petsjenegen kregen steun van de Samaniden. In 892 werden de Petsjenegen westwaarts gedreven door de Chazaren en de Kumanen, waarbij de Magyaren over de Dnjepr gedreven werden.
In 896 begonnen de Bulgaren een oorlog tegen het Byzantijnse Rijk. Na de verpletterende nederlaag tijdens de Slag bij Bulgarophygon riep Keizer Leo VI van Byzantium de hulp in van de Magyaren, die hem een leger stuurden. Dat leger wist tot diep in Bulgarije binnen te dringen. Het Byzantijnse leger viel Bulgarije vanuit het zuiden binnen. De tsaar van Bulgarije Simeon I ging, om een tweefrontenoorlog te voorkomen, onderhandelingen aan met het Byzantijnse Rijk, maar sloot intussen een verdrag af met de Petsjenegen om de Magyaren van zijn grondgebied te verdrijven. Dit deden de Petsjenegen zo goed dat ze de resterende Magyaren in de Etelköz en in de Pontisch-Kaspische Steppe westwaarts verdreven naar de gebieden rond de benedenloop van de Donau, Transdanubië genaamd, en richting de Pannonische vlakte. In dit gebied stichtten de Magyaren later hun eigen staat.
Relatie met Kievse Rijk.
Ook met de Kievse Roes hadden de Petsjenegen een wisselende relatie. In 920 was er oorlog tegen Igor van Kiev. Deze oorlog wordt beschreven in de Nestorkroniek. In de Russisch-Byzantijnse oorlog (941-944) streden ze in 943 aan de zijde van Igor. 
Tijdens de regeerperiode van Svjatoslav I van Kiev (962-972) streden ze eenmaal met de Roes, de andere keer voor de Byzantijnen. In 968 belegerden de Petsjenegen de stad Kiev, die ze ook innamen. Dan steunden ze Svjatoslav in zijn campagne tegen het Byzantijnse Rijk in 970-971. In 972 kregen ze van de Byzantijnse keizer Johannes I Tzimiskes de opdracht Svjatoslav te vermoorden. De Petsjenegen lokten Svjatoslav in een hinderlaag en vermoordden hem. Volgens de Nestorkroniek maakte de Petsjenegische Khan Kurya een drinkbeker van de schedel van Svjatoslav, iets wat normaal is volgens de tradities van de steppevolkeren.
Onder de heerschappij van Vladimir van Kiev keerden de kansen van de Roes in hun voordeel, want hij wist namelijk de Petsjeneegse stad Perejaslav in te nemen. De inname van deze stad betekende een belangrijke overwinning op de Petsjenegen. Na de inname van deze stad verloren de Petsjenegen nog meer terrein aan Kiev onder het bewind van Jaroslav de Wijze in 1037. Kort hierna werden de Petsjenegen van de Pontische steppe verdreven door een ander Turks volk, namelijk de Kumanen.
Einde.
Na eeuwen van strijd met de omliggende staten, het Byzantijnse Rijk, Bulgarije, het Kievse Rijk, het Rijk der Chazaren en de Magyaren viel het stepperijk van de Petsjenegen steeds sneller uiteen. De Petsjenegen werden verslagen tijdens de Slag bij Levounion in 1091 tegen de gecombineerde Byzantijnse en Koemaanse legers. Deze troepen stonden onder leiding van de Byzantijnse keizer Alexios I Komnenos. In 1094 werden de Petsjenegen opnieuw verslagen. In 1122 werden de Petsjenegen definitief onderworpen door het Byzantijnse leger tijdens de Slag van Beroia. De Petsjenegen bleven in Hongarije, waar ze opgingen in de omliggende volkeren zoals de Bulgaren, Magyaren en de Oğuzen. 

</doc>
<doc id="38421" url="https://nl.wikipedia.org/wiki?curid=38421" title="Admiral Graf Spee">
Admiral Graf Spee

De Admiral Graf Spee, vaak kortweg "Graf Spee" genoemd, was het derde schip van de Deutschlandklasse. Het werd in 1934 in Duitsland te water gelaten en was genoemd naar admiraal Graf Maximilian von Spee uit de Eerste Wereldoorlog. Het schip was op zee bij het uitbreken van de Tweede Wereldoorlog en vernietigde in de eerste maanden van de oorlog negen koopvaarders. In december 1939 werd het schip door een Britse jachtgroep opgespoord en tijdens de Zeeslag bij de Río de la Plata zwaar beschadigd zodat het een neutrale haven van Montevideo moest aanlopen voor herstellingen. De "Graf Spee" kon echter niet meer tijdig gerepareerd worden, mocht niet meer in de neutrale haven blijven en uiteindelijk zag de kapitein geen andere oplossing dan zijn eigen schip tot zinken te brengen.
Ontwerp.
Het schip was snel, had een grote actieradius en was ondanks zijn betrekkelijk geringe afmetingen bewapend met zware 28 cm kanonnen, maar wel met maar twee drieling geschuttorens. Het schip was ontworpen om met zijn 280 mm-kanonnen sterker te zijn dan snellere schepen en met zijn 28,5 knopen sneller dan sterkere schepen en dit bijna binnen de beperkingen van het Verdrag van Versailles tot 10 000 ton. De romp was gelast in plaats van geklonken en de voortstuwing was met dieselmotoren in plaats van stoomturbines.
Inzet.
De Graf Spee vocht mee in de Spaanse Burgeroorlog en was tot 1938 het vlaggenschip van de Duitse vloot. 
Handels raider.
Anticiperend op een eventuele Brits-Franse reactie op de geplande Duitse invasie in Polen, begon de bevelhebber van de Duitse Kriegsmarine Erich Raeder reeds vanaf 3 augustus 1939 zijn handelsraiders en hun bevoorradingsschepen te ontplooien. Op 21 augustus 1939 voer dan de "Graf Spee" onder bevel van Kapitän-zur-See Hans Wilhelm Langsdorff de marinehaven van Wilhelmshaven uit. Op 1 september bevoorraadde de "Graf Spee" zich voor de eerste keer bij zijn bevoorradingsschip de Altmark ten zuiden van de Canarische Eilanden. Vandaaruit voeren beide schepen naar de zuidelijke Atlantische oceaan. Bij het uitbreken van de oorlog op 3 september behield Hitler nog een paar weken de ijdele hoop dat Frankrijk en Groot-Brittannië zouden inbinden na de Duitse zege in Polen, en in afwachting daarvan verbood hij alle actie van de raiders tegen geallieerde schepen. Op 11 september kon het Arado-196 verkenningstoestel van de "Graf Spee" de Engelse kruiser "HMS Cumberland" op tijd ontdekken zodat Langsdorff de vijand kon ontwijken en onopgemerkt bleef. Pas op 26 september werd toestemming gegeven om Britse schepen aan te vallen en drie weken later volgde toestemming voor de Franse schepen.
Langsdorff begon zijn actie op de scheepvaartroute tussen Brazilië en Engeland. Op 30 september vond het verkenningstoestel het eerste slachtoffer, het Britse stoomschip "Clement" van 5050 GRT. De Arado kon het schip met zijn boordwapens tot stoppen dwingen, waarna Langsdorf het schip volgens het internationaal prijzenrecht tot zinken bracht. Hij nam de bemanning niet gevangen, maar liet ze in hun reddingsboten naar de Braziliaanse kust ontkomen zodat hun berichten de Britse admiraliteit kon alarmeren en de Britten de "Graf Spee" bij Brazilië gingen opsporen. Langsdorff zelf spoedde zich op hoge snelheid naar een ander jachtgebied in oostelijke richting. 
In reactie op deze operaties van de "Graf Spee" en ook op die van haar zusterschip de Deutschland stelden de Fransen en Britten de volgende jachtgroepen samen: 
De volgende dagen opereerde de "Graf Spee" op de scheepvaartroute tussen Freetown en Kaap de Goede Hoop. Tussen 5 oktober en 10 oktober vond ze nog 4 prooien. Na een bevoorrading op 15 oktober door de "Altmark" hervatte ze de operaties en op 22 oktober bracht de "Graf Spee" de "Trevanion" tot zinken. Uit de analyse van radioverkeer kon de Duitse marineleiding opmaken dat de Britse jachtgroepen zich begonnen te concentreren in het jachtgebied van de "Graf Spee" en om confrontaties te vermijden beval de marineleiding Langsdorff zijn operatiegebied naar de Indische oceaan te verleggen. Na nog een bevoorrading door de "Altmark" op 28 oktober rondde de "Graf Spee" de kaap op 3 november. De Duitse raider zocht eerst 10 dagen lang vruchteloos op de routes tussen de kaap en Australië en Indië vooraleer koers te zetten naar de Straat van Mozambique. Daar kon hij de kleine kusttanker "Africa Shell" tot zinken brengen. Zijn aanwezigheid werd ontdekt en nu de Indische oceaan in rep en roer stond keerde Langsdorff prompt terug naar de Zuidatlantische oceaan. Tussen 23 en 30 november voerde het schip op zee een machineonderhoud uit, maar de machines waren eigenlijk aan een groot onderhoud toe dat alleen in Duitsland uitgevoerd kon worden. Langsdorff besloot daarom de missie af te breken en naar Duitsland terug te keren. Maar nu hij op terugweg ging leek het hem aanvaardbaar om wat schade te riskeren en hij besloot, tegen zijn uitdrukkelijke orders in, geen gevecht meer uit de weg te gaan. Langsdorff wilde eerst nog een grote slag slaan vooraleer terug te keren want eens terug in Duitsland was het moeilijk te voorspellen wanneer en of er nog een volgende raid georganiseerd kon worden. Hij besloot koers te zetten naar de druk bevaren scheepsroute op de monding van de Rio de la Plata, waar volgens inlichtingen een paar grote Britse koopvaarders gereed lagen om uit te varen naar Engeland. Op de weg daarnaartoe maakt de "Graf Spee" nog drie slachtoffers: Op 2 december het grote vrachtschip "Doric Star", de volgende dag het stoomschip "Tairoa" en ten slotte op 7 december het vrachtschip "Streonshalh". Op 6 december gebeurde de laatste bevoorrading, De "Altmark" neemt de meeste gevangen bemanningsleden van de Britse koopvaarders over van de "Graf Spee."
Slag bij Rio de la Plata.
Reeds bij het ontvangen van noodseinen van de "Doric Star", vermoedde de bevelhebber van Jachtgroep G, commodore Henry Harwood dat de "Graf Spee" koers zou zetten naar de drukke scheepsroute nabij de havens van Buenos Aires en Montevideo. De grootste kruiser van zijn groep, de Cumberland was in kort onderhoud op de Falkland eilanden, maar hij concentreerde zijn drie andere kruisers "Exeter", "Ajax" en "Achilles" voor de monding van de Rio de la Plata. Het enige verkenningsvliegtuig van de "Graf Spee" was gedurende de operaties van de voorbije week buiten gebruik geraakt en zodoende kon geen verkenning gevlogen worden. Op 13 december 1939 werd Langsdorff dan ook verrast door de aanwezigheid van Britse oorlogsbodems. Op grote afstand meende hij slechts één lichte kruiser met twee torpedobootjagers te ontdekken en conform zijn besluit om geen confrontatie meer uit de weg gaan draaide de "Graf Spee" niet op tijd af. Wanneer Langsdorff zich realiseerde dat de drie schepen allemaal kruisers zijn, was het te laat om het gevecht te vermijden.
In het begin van het gevecht bewees zich het concept van het vestzak-slagschip: de zware kanonnen van de "Graf Spee" konden de "Exeter" treffen zonder dat de kruisers veel weerwerk konden bieden. Maar de Britse kruisers liepen snel in en begonnen ook treffers te plaatsen. De pantsering van de "Graf Spee" bleek niet efficient genoeg tegen kanonvuur van de kruisers: vooraleer de "Exeter" buiten gevecht gesteld werd kon hij een treffer op de "Graf Spee" plaatsen die door het pantser heen een vitaal deel van de aandrijving beschadigde. De andere twee kruisers bleven aanvallen en konden ook treffers plaatsen. Hun actie verhinderde dat de "Graf Spee" de "Exeter" afmaakte. De "Graf Spee" moest zijn vuur verdelen over de drie aanvallers en kon ook de andere twee kruisers treffen, maar stilaan raakte de munitievoorraad gevaarlijk uitgeput en door zijn inferieure snelheid kon hij de kruisers niet afschudden. De "Graf Spee" kreeg in totaal twintig treffers die de gevechtswaarde van het schip slechts licht schaadden, maar het wel onmogelijk maakten om de lange reis naar Duitsland verder te zetten. Langsdorff besloot een haven aan te lopen om de noodzakelijk reparaties te laten uitvoeren en probeerde het gevecht af te breken en zette koes naar de neutrale haven Montevideo. De "Ajax" en de "Achilles" bleven de "Graf Spee" achtervolgen en bleven voor de toegang van Montevideo patrouilleren. 
Montevideo.
De twee Britse kruisers hielden de wacht aan de monding van de rivier, terwijl de "Graf Spee" provisorisch werd hersteld van de opgelopen averij. De gevangen Britse bemanningsleden van gekelderde koopvaardijschepen die nog aan boord waren kwamen vrij. De Duitsers begroeven hun doden onder massale belangstelling. Kapitein Langsdorff verzocht bij de regering van Uruguay om twee weken tijd om zijn schip weer zeewaardig te maken, maar die hield zich op aandrang van de Britse ambassadeur aan de bepalingen uit het Verdrag van Den Haag betreffende de positie van neutrale mogendheden en gaf kapitein Langsdorff slechts 24 uur de tijd zijn schip op te lappen en de haven te verlaten. De Britse ambassadeur wilde de "Graf Spee" zo snel mogelijk de haven uitkrijgen zodat zo weinig mogelijk reparaties uitgevoerd konden worden en het schip afgemaakt kon worden door het Brits eskader. Maar eigenlijk waren de rollen omgekeerd: de "Ajax" is ook zwaar beschadigd en alleen de kruiser "Cumberland" kon snel als versterking aangevoerd worden. Zolang er geen verdere versterkingen opdaagden vreesde Harwood dat het Duitse schip de kruisers kon verslaan en ontsnappen. De Britse ambassadeur veranderde het geweer van schouder en gebruikte nu een ander artikel van datzelfde Verdrag van Den Haag om de Graf Spee in de haven te houden: wanneer een handelsschip een neutrale haven verlaat moet elk belligerent oorlogschip in diezelfde haven 24 uur wachten om ook te mogen uitlopen. Dus liep een Brits schip en later een Frans schip de haven van Montevideo uit en moest - volgens het Verdrag van Den Haag - de "Graf Spee" nog tweemaal 24 uur wachten alvorens de haven te verlaten, dus in totaal 72 uur.De Britten voerden een staaltje bluf op door het nieuws te verspreiden dat het eerder aangeslagen eskader inmiddels met een aantal nieuwe oorlogsschepen versterkt was. In werkelijkheid was alleen de zware kruiser "HMS Cumberland" vanuit de Falklandeilanden aangekomen. Andere oorlogsschepen waren nog onderweg.Kapitein Langsdorff overlegde met Berlijn drie opties:
De admiraliteit weigerde internering in Uruguay, omdat dan de militaire geheimen van het schip en mogelijk het schip zelf in geallieerde handen zouden vallen als Uruguay zich bij de geallieerden aansloot. Vechtend uitbreken naar Buenos Aires leek kansloos: in het ondiepe water kon het schip niet manoeuvreren om tegen de wachtende Britse schepen te vechten. Bovendien had het schip reeds veel van zijn 280 mm granaten in het eerdere gevecht verschoten.Kapitein Langsdorff besloot de bemanning te sparen en het schip zelf tot zinken te brengen. 
Op 17 december voer het schip om 18.15 uur onder grote belangstelling vanaf de oevers uit met maar 40 man aan boord. Drie mijl uit de kust, maar nog wel in het estuarium van de rivier, liet Langsdorff de springladingen van drie ontmantelde torpedo's in de munitiemagazijnen van het schip op scherp stellen. De bemanning stapte over op een vrachtschip naar Buenos Aires. Kapitein Langsdorff wilde op zijn schip blijven, maar de bemanning overreedde hem mee naar Buenos Aires te varen. Om 19.52 uur explodeerden twee van de drie springladingen. De "Graf Spee" brandde drie dagen en zonk ten slotte in acht meter diep water. Britse duikers doken naar het wrak op zoek naar nuttige militaire informatie, maar alle bruikbare apparatuur was met handgranaten vernield.De Duitse bemanning werd in Buenos Aires aan land gezet. Langsdorff bepleitte bij de autoriteiten dat zijn mannen schipbreukelingen waren en kreeg als compromis gedaan dat ze bij Duitse gezinnen mochten verblijven. Langsdorff legde zich op 20 december in zijn hotelkamer symbolisch op de vlag van de "Graf Spee" en schoot zich met zijn dienstwapen door het hoofd. Hij werd onder grote belangstelling begraven.
Nasleep.
Sommige bemanningsleden ontsnapten met hulp van de Argentijnen en vochten verder voor Duitsland. Vele nazaten wonen nog steeds in Argentinië en herdenken jaarlijks de ondergang van het schip. Ze leggen bloemen op het graf van Langsdorff, die de bemanning het leven gered had. Adolf Hitler was woedend over de lafheid in het zicht van de vijand. De weduwe van Langsdorff kreeg geen vol pensioen. Grootadmiraal Erich Raeder vaardigde een bevel uit, dat Duitse schepen met volle inzet moesten vechten tot de laatste granaat en zegevieren of met wapperende vlag ten onder gaan.
Bergingspoging.
In februari 2004 werd met de berging van het wrak begonnen, maar wegens het slechte weer moest men al snel opgeven. In februari 2006 werd de bronzen adelaar, die de achtersteven van het schip sierde, gelicht. De swastika werd met een geel zeil afgedekt. Een afstandsmeter werd geborgen en tentoongesteld. Het anker is verwerkt in een herdenkingsmonument.

</doc>
<doc id="38424" url="https://nl.wikipedia.org/wiki?curid=38424" title="Peter van der Velde (schrijver)">
Peter van der Velde (schrijver)

Petrus (Peter) van der Velde (Vlagtwedde, 5 februari 1918 - Roderwolde, 24 januari 2004) was een Nederlands dichter, schrijver, bekend als auteur van korte verhalen, cabaretteksten en liedjes, met name in het Drents en Gronings. Hij was tevens medeoprichter van de muziek- en cabaretgroep De Bekketrekker. Hij was bovendien onderwijzer en sprak ook Esperanto.
Levensloop.
Al op jeugdige leeftijd verhuisde de in het Groningse Vlagtwedde geboren Van der Velde naar Roden, waar hij zijn onderwijsloopbaan begon. In 1954 werd hij benoemd tot schoolhoofd in Roderwolde, een plaats die hij zijn leven lang trouw zou blijven en waar hij zich voor de dorpsgemeenschap inspande. Onder andere voor zijn inzet voor de streekcultuur werd hij benoemd tot ereburger van Roden.
Zijn literaire carrière begon in 1940 met het publiceren van gedichten in de Leekster Courant. Hij was de oprichter van het Bonte Bitse Cabaret. Een groep, die zijn naam ontleende aan een in de nabijheid van Roden stromend beekje. Na de Tweede Wereldoorlog schreef hij gedichten, liedjes en sketches en bracht die voor het voetlicht met het Drentstalige cabaretgezelschap "De Bekketrekker". Van der Velde maakte zich verdienstelijk voor zowel het Drentstalige als het Groningstalige gebied. Hij publiceerde in het Drentse Roet (als "Bastiaan Brobbel") en in het Groningse Krödde (als "Wietske Knorringa"). Zijn woonplaats in het noorden van Drenthe, net op de scheiding van beide taalgebieden, speelde daarbij waarschijnlijk een belangrijke rol. Evenals waarschijnlijk zijn Groningse afkomst.
Het werk van Van der Velde heeft een sterk melancholisch karakter met een humoristische ondertoon.
Hij overleed, na een lang ziekbed, in zijn woonplaats Roderwolde.
Poëzie.
P. van der Velde was ook Esperantist. De vereniging Esperanto Noord-Nederland heeft een aantal van zijn gedichten uit de bundel ‘Wilwaark’ vertaald in het Esperanto. 

</doc>
<doc id="38425" url="https://nl.wikipedia.org/wiki?curid=38425" title="Marbella">
Marbella

Marbella is een mondaine badplaats in Andalusië, Spanje, aan de Middellandse Zee, tussen Málaga en Gibraltar in, en aan de voet van de Sierra Blanca gelegen. Op 1 januari 2012 had de stad 140.473 inwoners.
Badplaats.
Marbella is een van de belangrijkste badplaatsen van de Costa del Sol, en het is er een groot deel van het jaar dan ook erg zonnig (met 18,7°C als jaarlijks gemiddelde dagtemperatuur). Er zijn veel hotels en toeristenappartementen, waar vooral veel welgestelde toeristen verblijven. Marbella bezit meer dan tien golfterreinen en Puerto Banús is de meest prestigieuze plezierjachthaven van de Middellandse Zee.
Geschiedenis van Marbella.
In de bergen rond Marbella zijn archeologische opgravingen gedaan, die wijzen op bewoning in de paleolithische en neolithische tijd. Ook zijn er overblijfselen gevonden van Fenicische en latere Carthaginensische nederzettingen in het gebied van de Rio Real. In de Romeinse tijd heette de stad "Salduba".
Tijdens de Moorse islamitische overheersing bouwden de moslims een kasteel in deze stad, en ommuurden zij deze. De naam Marbella, afkomstig van "Marbal·la" (مربلة), dateert uit deze islamitische tijd. In 1485 werd het door de Spanjaarden heroverd.

</doc>
<doc id="38426" url="https://nl.wikipedia.org/wiki?curid=38426" title="Marbilla">
Marbilla



</doc>
<doc id="38427" url="https://nl.wikipedia.org/wiki?curid=38427" title="Salduba">
Salduba



</doc>
<doc id="38429" url="https://nl.wikipedia.org/wiki?curid=38429" title="Guthrie-test">
Guthrie-test



</doc>
<doc id="38430" url="https://nl.wikipedia.org/wiki?curid=38430" title="Robert Guthrie">
Robert Guthrie

Robert Guthrie (28 juni 1916 - 24 juni 1995) was een Amerikaans kinderarts die de hielprik (of Guthrie-test) heeft ontworpen en daarmee het leven van veel kinderen heeft gered en verbeterd. 
Guthrie weigerde octrooi aan te vragen en de daarbij behorende inkomsten in ontvangst te nemen, zodat het een goedkope handeling kon blijven.

</doc>
<doc id="38431" url="https://nl.wikipedia.org/wiki?curid=38431" title="Wagen (spoorweg)">
Wagen (spoorweg)



</doc>
<doc id="38432" url="https://nl.wikipedia.org/wiki?curid=38432" title="Wagen">
Wagen

Een wagen is een vervoermiddel op meer dan twee wielen. Dit in tegenstelling tot een kar, die slechts twee wielen heeft. Een wagen kan lopend geduwd of getrokken worden (kinderwagen), door een of meer trekdieren getrokken worden, of door een motor aangedreven worden. Verder bestaan er spoorwagens of wagons. Vooral in Vlaanderen wordt een auto vaak 'wagen' genoemd.
Definitie.
Etymologie.
"Wagen" als verwijzing naar een voertuig is een relatief oud woord in de Nederlandse taal. Het gaat terug op het Oudnederlandse woord "wagan" en heeft waarschijnlijk een Oergermaanse of Indo-Europese oorsprong. Het werkwoord "bewegen" gaat terug op hetzelfde woord en ook het Latijnse "vehiculum" (Nederlands: "vehikel") heeft Oergermaanse oorsprong.
In de vijftiende eeuw ontleende het Engels het woord wagen, wat in hun taal "wagon" werd en verwees (en nog steeds verwijst) naar een voertuig met vier wielen. Met de ontwikkeling van spoorwegen werd het Engelse woord "wagon" ook gebruikt voor wagens van een trein, waarna het als "wagon" weer in het Nederlands werd opgenomen.
Nederlandse wetgeving.
In de Nederlandse verkeerswetgeving is sprake van een wagen als het voertuig bewogen wordt door iemand te voet, eventueel met motorondersteuning (onbespannen wagen), of door een of meer paarden (bespannen wagen). Een auto is in die zin dus geen wagen. Bovendien heeft een wagen bepaalde (niet nauwkeurig gespecificeerde) minimumafmetingen: een kinderwagen is te klein om een wagen genoemd te worden en iemand die een kinderwagen duwt wordt als voetganger aangemerkt.
Geschiedenis.
Na de slee en de kar ontstond de wagen. Deze bestaat uit twee door een middenboom gekoppelde assen, die meestal ten opzichte van elkaar kunnen draaien door middel van een draaikrans. Een historische boerenwagen is doorgaans open en ongeveerd, in tegenstelling tot een koets. Deze ouderwetse wagens hebben houten wagenraderen met een ijzeren band. Als trekdier werden meestal paarden gebruikt; in armere gebieden ook wel ezels of ossen.

</doc>
<doc id="38433" url="https://nl.wikipedia.org/wiki?curid=38433" title="Kar">
Kar

Een kar is een vervoermiddel op twee of soms op drie wielen. Een voortgetrokken vervoermiddel op vier wielen, waarvan de voorste twee kunnen sturen, wordt meestal een 'wagen' genoemd. Karren bestaan in alle soorten en maten. Ze worden gebruikt om dingen of personen te vervoeren. Ze kunnen voortbewogen worden door een mens of door trekdieren, bijvoorbeeld paarden, een span ossen of ezels. Een kar wordt tijdens het gebruik door het trekdier in balans gehouden. 
Geschiedenis.
De eerste karren ontstonden al in de prehistorie, maar de wielen daarvan hadden nog geen spaken. Door de eeuwen werden toepassingen ontwikkeld als snelle strijdkarren en stevige boerenkarren. Lichte strijdkarren werden veelal getrokken door meerdere renpaarden naast elkaar. Zwaar beladen boerenkarren werden op moeilijke trajecten zoals zandwegen bespannen met meerdere trekpaarden vóór elkaar in tandem. Er bestonden vele streekgebonden typen en benamingen.
Typische boerenkarren waren stevig gebouwd met een vast gemonteerd lamoen en zonder vering. De meeste werden gebruikt in de 18e, 19e en begin 20e eeuw. Na het doorzetten van de landbouwmechanisatie in West-Europa in het midden van de twintigste eeuw raakten ze meer en meer in onbruik. 

</doc>
<doc id="38435" url="https://nl.wikipedia.org/wiki?curid=38435" title="Asperges op zijn Vlaams">
Asperges op zijn Vlaams

Asperges op zijn Vlaams is een eenvoudig recept dat uit de middeleeuwse Vlaamse keuken stamt. Het bestaat uit gegaarde asperges, hardgekookte eieren en peterselie.

</doc>
<doc id="38436" url="https://nl.wikipedia.org/wiki?curid=38436" title="Asperges">
Asperges



</doc>
<doc id="38445" url="https://nl.wikipedia.org/wiki?curid=38445" title="Relfssongambiet">
Relfssongambiet

Het Relfssongambiet is in de opening van een schaakpartij een variant in de schaakopening Schots. Het is ingedeeld bij de open spelen.
Het heeft de volgende beginzetten: 1.e4 e5 2.Pf3 Pc6 3.d4 ed 4.Lb5.
Eco-code C 44.
Het gambiet is geanalyseerd door de Zweedse schaker Torsten Relfsson.

</doc>
<doc id="38446" url="https://nl.wikipedia.org/wiki?curid=38446" title="Schots gambiet">
Schots gambiet

Het Schots gambiet is in de opening van een schaakpartij een variant van de Schotse opening. Het gambiet valt onder ECO-code C44 en heeft als beginzetten:
Dit gambiet was reeds in de 16e eeuw bekend.
Hoofdvarianten.
De hoofdvarianten ontstaan na de vierde zet van zwart.

</doc>
<doc id="38447" url="https://nl.wikipedia.org/wiki?curid=38447" title="Buschgambiet">
Buschgambiet

Het Buschgambiet is in het schaken een variant in de koningspionopening. Het is ingedeeld bij de open spelen.
De beginzetten zijn: 1.e4 e5 2.Pf3 Lc5.
Eco-code C40.

</doc>
<doc id="38449" url="https://nl.wikipedia.org/wiki?curid=38449" title="Gunderamgambiet">
Gunderamgambiet

Het Gunderamgambiet is in de opening van een schaakpartij een variant binnen de koningspionopeningen. Het gambiet is ingedeeld bij de open spelen.
Het gambiet heeft de volgende beginzetten: 1.e4 e5 2.Pf3 c6.
Eco-code C 40.
Dit gambiet is ook bekend onder de naam Schneidergambiet.
Damegambiet.
Uitleg.
Er is ook een Gunderamgambiet in de schaakopening geweigerd damegambiet, ingedeeld bij de gesloten spelen.
De beginzetten zijn: 1.d4 d5 2.c4 e6 3.Pc3 Lb4 4.e4.
Eco-code D 31.
De Duitse schaker Gunderam heeft deze variant geanalyseerd, vandaar dat die Gunderamgambiet genoemd wordt. Als zwart het paard ruilt, krijgt wit een nare pionnenstelling.
Statistiek.
Van dit gambiet zijn slechts 5 partijen bekend; het is dus niet geliefd bij schakers.

</doc>
<doc id="38455" url="https://nl.wikipedia.org/wiki?curid=38455" title="VV Altena">
VV Altena

VV Altena is een amateurvoetbalvereniging uit Nieuwendijk, gemeente Altena, provincie Noord-Brabant, Nederland.
Geschiedenis.
De club werd door een vriendengroep opgericht op 17 juli 1945 als NSV Altena. Het was de eerste officiële voetbalclub in Nieuwendijk; Blauw Wit, dat in de jaren 30 speelde, was nooit officieel ingeschreven. Een voor 250 gulden gekocht weiland werd verbouwd tot speelveld. Tegelijk werd ook een korfbalclub opgericht, maar die splitste zichzelf al snel af.
N.S.V. Altena promoveerde in 1956 van de afdeling Dordrecht naar de K.N.V.B., maar omdat de afmetingen van het veld niet voldeden aan de minimale eisen moest er voor de wedstrijden van het eerste elftal een seizoen lang worden uitgeweken naar het veld van Be Ready in Hank. Uiteindelijk werd N.S.V. Altena in 1958 Koninklijk goedgekeurd. Later in de jaren 70 werd de naam N.S.V. Altena aangepast naar V.V. Altena.
De jaren 70 betekende, naast de oprichting van de damestak in 1970, de opmars van de vierde naar de eerste klasse. Altena bleef lang jojoën tussen de eerste en de tweede klasse. Het verblijf in de hoofdklasse van 1989 tot 1992 was een record. In het seizoen 2003-2004 degradeerde Altena naar de tweede klasse, gevolgd door degradatie naar de derde klasse in het seizoen 2006-2007. In het seizoen 2007-2008 werd weer promotie naar de tweede klasse bereikt en via de nacompetitie promoveerde de club in het seizoen 2011/2012 naar de eerste klasse. In de twee volgende seizoenen degradeerde de club weer waardoor de club in het seizoen 2014-2015 in de derde klasse zaterdag terechtkwam. 
In het seizoen 2014-2015 werd de club wederom kampioen waardoor ze in het seizoen 2015-2016 uitkwamen in de tweede klasse F. Na wederom een degradatie in het seizoen 2016-2017 speelde Altena in het seizoen 2017-2018 in de derde klasse D. Wederom promoveerde de club door in de finale van nacompetitie SV Capelle te verslaan waarna het in de seizoenen 2018-2019, 2019-2020, 2021-22 en 2022-2023 weer uitkwam in de 2e klasse. Saillant detail: in het seizoen 2019-2020 eindigde de club als 1e in de competitie echter, deze werd door het corona virus niet compleet uitgespeeld. In het seizoen 2022-2023 degradeerde de club wederom waardoor het in seizoen 2023-2024 uitkomt in de 3e klasse D.
Accommodatie.
De thuiswedstrijden worden op het "Sportcomplex Altena" gespeeld. Het hoofdveld heeft een overdekte tribune met een capaciteit van 350 plaatsen.
Standaardelftal.
Het standaardelftal speelt in het seizoen 2023/24 in de Derde klasse zaterdag van het KNVB-district Zuid-I.

</doc>
<doc id="38456" url="https://nl.wikipedia.org/wiki?curid=38456" title="Adamsgambiet">
Adamsgambiet

Het Adamsgambiet is een variant in de Weense opening die genoemd is naar de Engelse schaker Michael Adams. Het gambiet heeft als beginzetten: 1.e4 e5 2.Pc3 Pf6 3.Lc4 Pxe4 4.Dh5
Eco-code C27.
De opening is ingedeeld in de open spelen.

</doc>
<doc id="38457" url="https://nl.wikipedia.org/wiki?curid=38457" title="Anderssengambiet">
Anderssengambiet

Het Anderssengambiet is bij het schaken, in de opening van een partij, een variant van de schaakopening Weens.
Het heeft als beginzetten: 1.e4 e5 2.Pc3 f5.
Eco-code C25.

</doc>
<doc id="38459" url="https://nl.wikipedia.org/wiki?curid=38459" title="Versailles">
Versailles

Versailles is een gemeente in Frankrijk, die deel uitmaakt van de agglomeratie van Parijs. Het ligt gaand vanuit het centrum van Parijs in de richting van het zuidwesten via Boulogne-Billancourt en Sèvres op een afstand van 20 km. Versailles is de hoofdplaats, de prefectuur, van het departement Yvelines en van het arrondissement Versailles. 
Versailles is vooral bekend door het kasteel van Versailles, gebouwd door Lodewijk XIII en uitgebreid door zijn zoon Lodewijk XIV. Gedurende het "ancien régime" was Versailles de hoofdzetel van het absolutisme.
De stad wordt beheerst door het kasteel, onder meer door de lanen die naar het kasteel leiden.
Behalve het kasteel zijn bezienswaardig:
Er werden in Versailles voor de geschiedenis van Europa belangrijke verdragen gesloten, zoals de Vrede van Versailles van 1783, de proclamatie van het Duitse Keizerrijk in 1871 en het Verdrag van Versailles van 1919.
Geschiedenis.
Volgens de meest gangbare verklaring zou het toponiem Versailles afgeleid zijn van het Oudfranse woord "versail" dat reeds in 1038 opduikt in een oorkonde in de persoonsnaam Hugues de Versaillis. Versail verwijst dan naar een 'gebied waar het onkruid is gewied', of 'ontgonnen grond'. Het woord zou op zijn beurt afstammen van het Latijnse werkwoord "versare" wat omkeren, omdraaien of ploegen betekent. Versail zou dus 'akker' betekenen. Volgens plaatselijke etymologen zou het zijn afgeleid zijn van de omschrijving "verses saillantes" ter aanduiding van opborrelende stromen of oppervlaktewateren, daarmee verwijzend naar het moerassig karakter van de streek.
Aan het begin van de 16e eeuw was Versailles een dorp met ongeveer 400 inwoners. Het was een welvarend landbouwdorp aan de voet van een kasteelheuvel. Het dorp lag op de weg waarlangs het vee vanuit Normandië naar de Parijse slachthuizen werd geleid. De stad ontwikkelde zich vanaf 1670 om personen verbonden aan het koninklijk hof te huisvesten. Lodewijk XIV en zijn architecten tekenden een stratenplan uit voor de stad. De nieuwe stad bestond uit de wijken Notre-Dame (Rive-Droite: ten noordoosten van het kasteel rond de kerk Notre-Dame) en Saint-Louis (Rive-Gauche: rond de kerk (later kathedraal) Saint-Louis). Vanaf 1715 maakten de lage gebouwen in het groen plaats voor klassieke huizenblokken. Bouwmeester Charles Claude Flahaut de La Billarderie, graaf van Angiviller, legde vanaf 1773 strikte bouwvoorschriften op voor de sterk groeiende stad. Aan de vooravond van de Franse Revoutie was Versailles een van de grootste steden van Frankrijk.
Na de revolutie verhuisde de nationale administratie naar Parijs. Versailles werd wel een prefectuur en vanaf 1801 een bisdom maar kende toch een sterke krimp. Dit werd pas stopgezet na de komst van de spoorweg in 1839. Tijdens de belle époque werden nieuwe wijken gebouwd. Ook na de Tweede Wereldoorlog was er een groei en werden nieuwe wijken gebouwd.
Verkeer en vervoer.
Er liggen de spoorwegstations Versailles-Chantiers, Versailles-Rive-Droite, Versailles-Château-Rive-Gauche en het gesloten station Versailles-Matelots.
Geografie.
De oppervlakte van Versailles bedroeg op ; de bevolkingsdichtheid was toen inwoners per km².
De onderstaande kaart toont de ligging van Versailles met de belangrijkste infrastructuur en aangrenzende gemeenten.
Demografie.
 In 1789, aan de vooravond van de Franse Revolutie, telde Versailles 60 tot 70.000 inwoners. Vijfentwintig jaar later waren dat er nog maar 25.000.
Onderstaande figuur toont het verloop van het inwonertal, bron: INSEE-tellingen. &lt;br&gt;
Sport.
Versailles is zeventien keer etappeplaats geweest in wielerkoers Ronde van Frankrijk. Onder meer Jacques Anquetil, Eddy Merckx en Gerrie Knetemann wonnen in Versailles.

</doc>
<doc id="38460" url="https://nl.wikipedia.org/wiki?curid=38460" title="Helling">
Helling



</doc>
<doc id="38461" url="https://nl.wikipedia.org/wiki?curid=38461" title="Zuil">
Zuil



</doc>
<doc id="38462" url="https://nl.wikipedia.org/wiki?curid=38462" title="Libero Liberati">
Libero Liberati

Libero Liberati (Terni, 20 september 1926 - Terni, 5 maart 1962) was een Italiaans motorcoureur.
Carrière.
In 1948 werd Libero Liberati kampioen van Italië, waardoor hij enige bekendheid verkreeg. In 1950 werd hij door Moto Guzzi gevraagd om in de Grand Prix des Nations op Monza met de 500 cc Moto Guzzi Bicilindrica 500 te rijden. Deze motorfiets was echter al verouderd, de basis was al in 1931 gelegd. Liberati kon er dan ook geen punten mee scoren: hij werd slechts 22e. 
In "1951 werd hij met een Gilera Saturno 7e in de Grand Prix op Monza, maar in 1952"' reed hij al een bijna volledig seizoen met deze machine. Hij viel steeds net buiten de punten en eindigde als 20e in het wereldkampioenschap 500 cc. 
In 1953 sloeg hij bijna het hele seizoen over, maar in Monza werd hij met een Gilera derde. Mogelijk had hij toen de beschikking over de viercilinder Gilera 500 4C fabrieksracer van Alfredo Milani, die niet aan de start kwam. Liberati startte in elk geval ook in de Grand Prix van Spanje, waar Milani ook niet verscheen, maar viel uit. In het wereldkampioenschap werd hij 12e. In 1954 viel hij met zijn Saturno uit in Monza, de enige WK-race waarin hij startte. 
In 1955 werd hij opgenomen in het fabrieksteam van Gilera, als vervanger van Umberto Masetti die was overgestapt naar het team van MV Agusta. Net als Masetti moest Liberati echter tweede viool spelen omdat de belangrijkste coureurs van het team Geoff Duke en Reg Armstrong waren. Bovendien had Gilera in Giuseppe Colnago al een Italiaanse coureur. Liberati kwam dan ook alleen aan de start in de Franse Grand Prix, waar hij 2e werd, en in Monza, waar hij uitviel. Hij werd wel Italiaans 500 cc-kampioen met de viercilinder Gilera, maar in het wereldkampioenschap werd hij slechts 9e. 
In 1956 waren de Gilera-coureurs die in 1955 bij de TT van Assen waren geweest geschorst. Ze hadden zich daar opgeworpen als spreekbuis voor de privérijders die ontevreden waren over de organisatie en de startgelden, wat de TT-organisatie en de FIM in het verkeerde keelgat was geschoten. Gilera kwam dan ook pas in de Grand Prix van België weer aan de start, maar Liberati kreeg pas een start in Monza, waar hij 2e werd. Opmerkelijk genoeg kreeg Liberati hier de machine die in de trainingen het snelste was gebleken, tot woede van Geoff Duke, die getergd aan de start kwam en de race desondanks won. In het wereldkampioenschap werd Libero Liberati opnieuw 9e, maar hij werd wel weer Italiaans kampioen. In dit jaar verscheen (in de laatste Grand Prix) ook de nieuwe Gilera 350 4C aan de start. Die machine, een verkleinde uitvoering van de 500, was eigenlijk te zwaar omdat hij hetzelfde rijwielgedeelte had, maar Libero Liberati won er toch mee. Daardoor werd hij in het 350 cc wereldkampioenschap 7e.
Geoff Duke was tijdens de Ulster Grand Prix van 1956 geblesseerd geraakt en viel tijdens een internationale race in Imola opnieuw, waardoor hij zijn oog verwondde en de eerder opgelopen blessures verergerde. Hij miste daardoor een groot deel van het seizoen 1957. Gilera had echter al versterking gezocht door het aantrekken van Bob McIntyre, waardoor het er naar uitzag dat de Italiaanse coureurs opnieuw op het tweede plan zouden komen. Tijdens de openingsrace in Duitsland versloeg Liberati McIntyre echter door de race te winnen. Liberati werd echter niet naar de Senior TT op het eiland Man gezonden. Giuseppe Gilera vertrouwde daar altijd op de coureurs die ervaring hadden op de Mountain Course, die 60 kilometer lang was en daardoor bijna niet te verkennen viel. Nu Geoff Duke nog niet hersteld was nam men op advies van Bob McIntyre de Australiër Bob Brown mee. Die had in 1955 aan de Senior TT en de Junior TT deelgenomen. McIntyre won de Senior TT, Brown werd achter John Surtees (MV Agusta) derde. In de TT van Assen viel McIntyre toen hij na een bougiewissel een inhaalrace moest rijden. De race werd gewonnen door Surtees, maar Libero Liberati werd tweede. In België nam teamleider Roberto Persi een chauvinistische beslissing die slecht uitpakte. De motor van Liberati wilde niet starten en hij overlegde met de raceleiding om Liberati met de motor van Brown te laten starten. Met die motor én het startnummer van Brown won Liberati, maar na protesten van MV Agusta en Norton werd hij alsnog gediskwalificeerd. Brown kon uiteraard niet rijden, maar McIntyre ook niet omdat hij nog last had van een nekblessure na zijn val in Assen. Jack Brett (Norton) werd tot winnaar verklaard. In Ulster won Liberati vóór McIntyre en de herstelde Geoff Duke nadat Surtees was uitgevallen. In de laatste race op Monza verving Alfredo Milani de zieke Bob McIntyre. Liberati won opnieuw, Duke werd tweede en Milani derde. Gilera won de constructeurstitel en Liberati werd 500 cc wereldkampioen. Met de Gilera 350 4C won Liberati ook de openingsrace in Duitsland, maar daarbij had hij wat geluk nodig: door de hevige regen waren veel concurrenten gevallen. Hij mocht niet mee naar het eiland Man, waar McIntyre met de Gilera won. De machine was toen al verbeterd en een stuk lichter geworden. Daarna won Keith Campbell met zijn verbeterde Moto Guzzi Monocilindrica 350 drie races op rij. Doordat McIntyre de laatste race op Monza won eindigde hij als 2e in het kampioenschap achter Campbell, terwijl Liberati 3e werd.
Het einde van Gilera.
Sommige bronnen maken melding van onenigheid tussen Libero Liberati en Gilera waardoor de samenwerking na 1957 beëindigd werd. Gilera had een aantal problemen waardoor men in september 1957 besloot te stoppen met wegraces: Ferruccio Gilera, zoon van oprichter Giuseppe Gilera, had de race-afdeling in 1956 overgenomen maar was plotseling aan een tropische ziekte overleden. Daardoor moest de bijna 70 jaar oude Giuseppe het bedrijf alsnog verder leiden. Door het ontbreken van buitenlandse concurrentie (Norton, AJS, Matchless en BMW kwamen er al jaren niet meer aan te pas) werden de goede resultaten van Gilera gebagatelliseerd. De verkopen vielen zelfs tegen en het bedrijf stond aan de rand van het faillissement. Daar kwam nog bij dat de beste ontwikkelingsingenieurs door de race-afdeling werden ingezet en geen tijd hadden om goede motorfietsen voor de klanten te ontwikkelen. 
Privérijder.
In 1959 verscheen Libero Liberati als privérijder op de circuits met 250- en 350 cc Moto Morini's en in de jaren daarna reed hij nog in de Italiaanse competities voor Senioren en Internationalen, onder andere met zijn oude Gilera Saturno, Nortons en met de 500 cc Bianchi die hij leende van Ernesto Brambilla. 
Op 5 maart 1962 verongelukte Liberati tijdens een testrit met een Gilera Saturno.
Naar hem is in 1993 een planetoïde genoemd ((6417) Liberati), ontdekt door Antonio Vagnozzi.

</doc>
<doc id="38463" url="https://nl.wikipedia.org/wiki?curid=38463" title="Zuil (bouwkunde)">
Zuil (bouwkunde)

Een zuil, pilaar of pijler is een kolom met doorgaans een ronde doorsnede en is meestal in natuursteen uitgevoerd. Een zuil bestaat gewoonlijk uit drie elementen, namelijk van boven naar beneden: kapiteel, schacht en basement. De Grieks-Dorische orde heeft geen basement.
De schacht kan opgebouwd zijn uit trommels of kan als één geheel zijn uitgevoerd, een monoliet genoemd. Een zuil wordt doorgaans alleen op druk en knik belast.
Een kolom of drager is een verticale ondersteuningsconstructie, waarvan de hoogte betrekkelijk groot is ten opzichte van de breedtemaat. Een kolom kan in diverse materialen worden uitgevoerd zoals, staal, gietijzer, gewapend beton, hout en metselwerk. Moderne zuilen zoals in de Sagrada Família te Barcelona hebben een gewapend betonkern.
Van oorsprong is een pijler een gemetselde ondersteuning en wordt ook wel steunbeer genoemd. Een pijler kan echter ook een andere dan een ronde vorm hebben en bevat in tegenstelling tot een zuil geen verjonging of entasis. Bij een pijler is het basement geen onderdeel van de pijler zelf, maar wordt deze er soms onder geplaatst. Een pijler bevat meestal geen interne boven elkaar gelegen voegen; alleen bij het pijlerverband is hiervan sprake. In de barok werden vaak wandpijlers of pilasters toegepast.
Geschiedenis zuilen.
Egypte.
Egyptische zuilvormen, afgeleid van de lotus, werden in hout en of steen uitgevoerd. De schachten zijn glad en waarschijnlijk met kleuren beschilderd. Bij de tempelbouw worden enorme zuilen gebruikt, een hoogte van 15 meter en een dikte van 2,5 meter zijn geen uitzondering.
Enkele voorbeelden:
Griekenland.
Het Myceense tijdperk vond zijn einde bij de inval van de Doriërs (ca. 1200 voor Chr.). Er ontstond een periode van armoede en verval. De drie hoofdstammen, woonachtig in Griekenland, Doriërs, Ioniërs en Aeolisch-Achaeïers, erkenden na verloop van tijd dat ze tot één volk behoorden, namelijk dat van de Hellenen, en zo kwam de bouwkunst in Griekenland tot bloei.
Er zijn drie perioden te onderscheiden:
Meer informatie:
Romeins.
De Romeinse bouwkunst is een voortzetting van de Etruskische, met de boog en gewelfbouw en bij de architraafbouw de Toscaanse bouworde.
Na hun veroveringen in Griekenland ontleenden ze ornamenten en volgden later de Griekse voorbeelden bij hun tempelbouw. De composietzuil is een Romeinse samenvoeging van de Ionische en Korinthische kapitelen, de zuil werd Ionisch gecanneleerd (van groeven voorzien, cannelure=groef). De verschillende bouworden werden aan één gebouw toegepast, de begane grond werd in Toscaanse, de eerste verdieping in Ionisch en de tweede verdieping in Korinthische stijl uitgevoerd. De Romeinen bouwden namelijk hun wereldlijke gebouwen in verdiepingen met vlakke muren, waartegen dan de zuilen als versieringen werden aangebracht, als halfzuilen en pilasters. Het Colosseum is hier een duidelijk voorbeeld van.
Zie verder:
In het Oude Rome zijn speciale erezuilen gebouwd, vaak als monument voor een grote overwinning. Deze dienden geen ondersteunende bouwkundige functie en waren een bouwwerk op zich. Een bekend voorbeeld is de Zuil van Trajanus. Voorbeelden van meer recente datum zijn Nelson's Column in Londen en de Siegessäule in Berlijn.
Oudchristelijk en Byzantijns.
De vorm van de oudste kerken is bepaald door de Romeinse basilica. Een gebouw met een hoger opgaand midden deel en lagere zijdelen, zo is de daglichttoetreding gewaarborgd. De Santa Clemente te Rome is een driebeukige basiliek, later ontwikkelde zich de vijfbeukige basiliek. De hoger opgaande muren van de middenbeuk rusten op zuilen, soms afkomstig van Romeinse tempels en op gemetselde pijlers. De kapitelen worden versierd met onder andere oudchristelijke toevoegsels, zoals een kruis.
Kijk hier voor:
Andere tijden.
Zuilen zijn een veelgebruikt element in kerkgebouwen, vooral grote gotische kerken zoals basilieken. Daar dragen de zuilen en kolommen de muraalbogen, gordelbogen, diagonaalbogen en gewelfribben.
Ook in hedendaagse architectuur zijn kolommen of pijlers een veelgebruikt element, bijvoorbeeld in metrostations en gevels van grote gebouwen. Veel bruggen worden ondersteund door brugpijlers.
Een ander niet-functioneel type zuil is een pilaster. Dit is een rechthoekige uitbouw die op de gevel is aangebracht voor puur decoratieve redenen.
Beroemde bouwwerken met zuilen.
Er zijn diverse beroemde bouwwerken met zuilen zoals:

</doc>
<doc id="38464" url="https://nl.wikipedia.org/wiki?curid=38464" title="Als en alleen als">
Als en alleen als



</doc>
<doc id="38466" url="https://nl.wikipedia.org/wiki?curid=38466" title="Kwadraat">
Kwadraat

Het kwadraat (van Latijn: "quadratus", vierkant) van een getal is de tweede macht van een getal. Het kwadraat wordt verkregen door het getal met zichzelf te vermenigvuldigen:
Het kwadraat van een reëel getal is niet negatief:
Dit geldt niet algemeen, van bijvoorbeeld het complexe getal formula_3 is het kwadraat:
De kwadraten van de natuurlijke getallen heten kwadraatgetallen:
Het verband met het begrip vierkant wordt duidelijk, als bedacht wordt dat de oppervlakte van een vierkant gelijk is aan het kwadraat van de lengte van de zijden.
De inverse van het kwadraat van niet-negatieve getallen is de vierkantswortel.
Merkwaardige producten.
Een aantal merkwaardige producten bestaat uit kwadraten:
Som van opvolgende oneven getallen.
De som van opvolgende oneven getallen levert de kwadraten:
Er geldt:
De gelijkheid formula_17 kan onder meer met behulp van volledige inductie worden bewezen.
Uitgeschreven staat er:
De oplopende verschillen formula_18 doorlopen alle oneven getallen, voor formula_19 bijvoorbeeld:
formula_21

</doc>
<doc id="38467" url="https://nl.wikipedia.org/wiki?curid=38467" title="Balanelgambiet">
Balanelgambiet

Het Balanelgambiet is bij het schaken een variant in de schaakopening Weens.
Het gambiet heeft de beginzetten: 1.e4 e5 2.Lc4 Pf6 3.Pc3 Pxe4.
Eco-code C27.

</doc>
<doc id="38468" url="https://nl.wikipedia.org/wiki?curid=38468" title="Dror Feiler">
Dror Feiler

Dror Feiler (Tel Aviv, 31 augustus 1951) is een Zweedse kunstenaar, componist, saxofonist en vredesactivist van Israëlische komaf die in Stockholm woont. 
Feiler was parachutist in het Israëlische leger en in 1970 een van de eersten die dienst in de Gazastrook weigerden. Zijn eenheid stond toen onder bevel van generaal Ariel Sharon. In 1973 verhuisde hij naar Zweden en nam de nationaliteit van dat land aan. Aldaar houdt hij zich bezig met kunst en het componeren van moderne muziek. 
In januari 2004 maakte hij enige naam toen de Israëlische ambassadeur in Zweden, Zvi Mazel, Feilers kunstwerk "Sneeuwwitje en de waanzin van de waarheid" opzettelijk beschadigde. In dit werk dreef op een bootje in een plas met rode vloeistof de foto rond van de Palestijnse zelfmoordenares Hanadi Jaradat, die een aanslag pleegde in het Israëlische Maxim restaurant. Het werk werd vrijwel direct hersteld.
Tegenwoordig is Feiler voorzitter van het Zweedse "Jews for Israeli Palestinian Peace". De groep heeft activiteiten georganiseerd tegen de Israëlische bezetting van de Westelijke Jordaanoever en de Gazastrook.

</doc>
<doc id="38469" url="https://nl.wikipedia.org/wiki?curid=38469" title="Keidanskygambiet">
Keidanskygambiet

Bij het schaken is het Keidanskygambiet (ook wel de Keidansky-Urusov aanval genaamd) in de opening van een partij een variant in het open spel. Het gambiet heeft als beginzetten: 1.e4 e5 2.Lc4 Pf6 3.d4 ed 4.Pf3 Pxe4.
Eco-code C 24.

</doc>
<doc id="38470" url="https://nl.wikipedia.org/wiki?curid=38470" title="Turfoproer">
Turfoproer

Het Turfoproer vond plaats in mei 1678 in de Zaanstreek. Het was gericht tegen de belastingpachter Van der Steng, als protest tegen een belastingverhoging op turf door verkleining van de turfmaat bij gelijkblijvende belasting per maat.
Aanvankelijk kwamen voornamelijk Zaanse vrouwen in opstand. De huizen van diverse pachters, onder andere het huis van Van der Steng, werden vernield en leeggeroofd. De baljuws met schutterij, onder andere die van Beverwijk bleken niet in staat de orde te handhaven. Het oproer breidde zich uit van Oost- naar Westzaandam en verder naar Zaandijk, Krommenie, Westzaan en zelfs in Wormer. Hierna bemoeiden de Staten van Holland en West-Friesland zich met het oproer. Inkwartiering van ordehandhavers, een avondklok, en definitieve invoering van de nieuwe kleinere turfmaat waren het gevolg. Negen personen werden gearresteerd waarvan er twee echter weer bevrijd werden.
Op 20 juni werden alle overige gearresteerden veroordeeld tot geseling, brandmerking en/of verbanning. Drie Zaandammers en een inwoner van Wormer werden ter dood veroordeeld en op 24 en 25 juni in Den Haag opgehangen. Als waarschuwing aan de Zaanstreek werden hun stoffelijk overschotten nogmaals aan speciaal daarvoor opgezette galgen gehangen in West-Zaandam. In de nacht van 19 op 20 augustus zaagden opstandelingen de galgen om en werden de lijken op een onbekende plek begraven. Sinds die tijd is de bijnaam van Zaandammers: "Galgenzagers".

</doc>
<doc id="38471" url="https://nl.wikipedia.org/wiki?curid=38471" title="Labourdonnaisgambiet">
Labourdonnaisgambiet

In het schaken is het Labourdonnaisgambiet, in de opening van een partij, een variant in de loperopening.
Het heeft als beginzetten:
Het gambiet is genoemd naar Louis de La Bourdonnais, een Franse schaker, maar het werd ook gespeeld door de Ier Alexander McDonnell en anderen.

</doc>
<doc id="38472" url="https://nl.wikipedia.org/wiki?curid=38472" title="Sultan (rang)">
Sultan (rang)

Sultan (Arabisch: سلطان, "sulṭān") is een hoge rang binnen de moslimadel (een kalief staat nog hoger op de ladder) en komt overeen met prins, koning of keizer, al wordt de titel gewoonlijk niet vertaald. Een sultan staat aan het hoofd van een staat, een sultanaat. De vrouw of moeder van een sultan wordt sultane genoemd. Een vrouwelijke sultan wordt een sultana genoemd.
Oorsprong.
'Sultan' is een uit het Arabisch, ontleend aan het Syrisch, afkomstig woord. Het had oorspronkelijk de betekenis macht, regering, heerschappij, autoriteit. Het werd later een vorstelijke titel. Mahmud van Ghazni (Ghazni in het huidige Afghanistan; 969-1030), een Perzische vorst, stamvader der Ghazvanid, is waarschijnlijk de eerste drager van de titel sultan geweest.
Machthebbers.
De bekendste sultans waren die van het Ottomaanse Rijk. Zij behoorden tot de Ottomaanse dynastie. De vorsten van Marokko droegen van 1664 tot 1957 eveneens de titel van sultan. In 1957 nam Mohammed V de titel van koning aan.
In Maleisië, dat een federatie is van vele sultanaten, wordt de koning uit de sultans gekozen voor een periode van vijf jaar. Brunei en Oman kennen een sultan, en in Indonesië zijn nog sultans in Surakarta (Solo), Cirebon, Kutai, Pontianak, Ternate en Tidore. De sultan van Jogjakarta is tevens gouverneur.
"Hami" was de titel van de vorsten van Zanzibar. De titel werd in het midden van de negentiende eeuw verdrongen door die van sultan.
Naam.
"Sultan" is in Arabische en islamitische landen ook een jongens- en meisjesnaam. In het enkele eeuwen door het Osmaanse Rijk overheerste Hongarije zijn daarvan de Magyaarse jongensnaam "Zoltan" en meisjesnaam "Zoltána" afgeleid.

</doc>
<doc id="38473" url="https://nl.wikipedia.org/wiki?curid=38473" title="Staat (politiek)">
Staat (politiek)

Een staat is een hiërarchische, politieke organisatie die gezag uitoefent over een land. Het staatsgezag is gelegitimeerd door een vorm van recht, waarvan de naleving wordt afgedwongen met het geweldsmonopolie, het alleenrecht van de overheid op het gebruik van geweld.
In de politicologie wordt aan deze definitie het moderne begrip soevereiniteit toegevoegd, maar in de geschiedenis en antropologie wordt dit niet als wezenskenmerk beschouwd, zodat ook van staten kan worden gesproken vóór de moderne tijd.
Een gebruikelijk synoniem is land, maar dat woord heeft meer betekenissen zoals: stuk landbouwgrond, persoonlijk onroerend goed, tegengestelde van zee. Het komt voor dat een staat (gedwongen of vrijwillig) een deel van zijn machtsmiddelen overdraagt aan een andere staat, of dat staten, via een federaal of confederaal-verband, een deel van hun machtsmiddelen overdragen aan een overkoepelende staat. In het laatste geval worden ze deelstaten van het overkoepelende verband.
Oorsprong van de term.
Het woord staat verkreeg zijn algemeen gebruik dankzij de verspreiding en het aanzien van "De vorst" van Niccolò Machiavelli, dat als volgt begint: "Alle staten en domeinen die de mensheid beheersten of beheersen, zijn republieken of monarchieën." Op dat moment werd het woord al gebruikt; sinds de 15de en de 16de eeuw was de betekenis van het Latijnse "status" al verschoven van "toestand" tot de huidige betekenis van staat - anders had Machiavelli het woord niet zonder verklaring in die betekenis kunnen gebruiken. Tot dan was de hoogste organisatievorm van een groep mensen op een territorium aangeduid met de termen "civitas", als vertaling van het Griekse "polis," en "res publica" (vgl. "republiek"), wat bij Romeinse auteurs sloeg op het geheel van alle politieke instellingen.
Componenten van de staat.
De moderne staat is samengesteld uit een aantal specifieke elementen die hem zijn voornaamste karakteristieken geven. Deze elementen zijn (volgens het internationale recht):
Bevolking.
De bevolking bestaat uit onderdanen van de staat. Deze onderdanen vormen één of meer volk(eren) of naties. Hoewel we het in de 21e eeuw in de Westerse wereld bijna als vanzelfsprekend beschouwen dat een staat één natie samenbindt en vertegenwoordigt, is dit niet altijd het geval. Er bestaan ook plurinationale staten of meervolkerenstaten. Als een staat één natie samenbindt en vertegenwoordigt, wordt ook wel van een nationale staat of natiestaat gesproken. Het begrip nationaliteit wordt soms gebruikt om aan te duiden dat iemand een onderdaan is van een bepaalde staat, ook al strekt het gezag van deze staat zich uit over meer volken of naties.
Grondgebied.
Het grondgebied bepaalt de geografische zone waarin de staat zijn bevoegdheden kan uitoefenen. Hieruit volgt een van de voornaamste zorgen van de staat, namelijk het afbakenen van zijn territorium, zowel ter land, ter zee als in de lucht. Deze bepaling heet ook wel het territorialiteitsbeginsel.
Voor de oude staten stelt het bepalen van grenzen geen problemen. Voor de jongere staten die bijvoorbeeld hun grenzen na de koloniale periode hebben gekregen, of nog recenter wat de voormalige Sovjetstaten betreft, is dat echter niet zo voor de hand liggend. Bovendien staan enkele elementen van de afbakening geregeld ter discussie.
Politieke en wettelijke organisatie.
De politieke en wettelijke organisatie is bedoeld om het behoud en de continuïteit van de natie op haar grondgebied te garanderen. Deze organisatie vertoont drie kenmerken:
Morele persoonlijkheid.
De staat is een entiteit, voorzien van machten en rechten met een eigen en onafhankelijk bestaan t.o.v. zijn leden, en in het bijzonder van zijn bestuurders. De staat is permanent: de veranderingen die opduiken bij zijn samenstelling hebben geen invloed op zijn bestaan, noch op de duur van zijn beslissingen.
Soevereiniteit.
Een staat is soeverein als hij zijn gezag niet ontvangt van een andere sociale organisatie en er geen enkele andere sociale groep bestaat die superieur is aan de staat. De staat is soeverein zowel in het internationale als in het interne bestel. Soevereiniteit kan echter wel vrijwillig worden beperkt. Dit gebeurt door o.a. Niue en de Cookeilanden, die aan Nieuw-Zeeland vragen hun buitenlandse zaken te regelen.
Om zich te doen respecteren heeft de staat het monopolie van de georganiseerde dwang in handen (gerechtsapparaat, politie, leger). Volgens Max Weber wordt de staat trouwens gedefinieerd door het monopolie van de wettelijke toepassing van geweld.
Uitoefening van de machten.
Men kan de machten van de staat in twee grote categorieën verdelen:
Ontstaan en evolutie.
De oudste voorbeelden van staten zijn de stadstaten van de klassieke oudheid (in Mesopotamië, het Oude Egypte en het Oude Griekenland) en van Meso-Amerika. In het 4de millennium v.Chr. brachten de landbouwgronden in Mesopotamië en in Egypte een voldoende hoog overschot op om staatsvorming mogelijk te maken, door de bouw en het systematische onderhoud van een uitgebreid irrigatiesysteem. Die activiteiten vereisten op hun beurt een vorm van centraal gezag. Een bevoorrechte priesterklasse oefende de macht uit en nam de verantwoordelijkheid voor het juiste contact met de goden. In Sumerië was de monarch (de lugal) de vertegenwoordiger van God op aarde; in Egypte was de farao zelf een god. Klimaatveranderingen, en met name langdurige droogtes, luidden niet alleen hongersnood in, maar ook politieke onrust.
Imperiumstaten, zoals het Babylonische en het Romeinse Rijk, ontstonden door geleidelijke veroveringen vanuit een stadstaat. Ook in de late Middeleeuwen en in de Nieuwe Tijd zijn stadstaten de eerste soevereine eenheden die zich onttrekken aan het feodale gezag.
De moderne staat, gebaseerd op het legitiem geweldmonopolie binnen een welomschreven grondgebied, ontstond als begrip in het internationale recht in de 19e eeuw. Sinds het einde van de 18de eeuw bestaat er een sterk verband tussen de staat en de natie: de natiestaat ontleent zijn legitimiteit aan het zelfbeschikkingsrecht der volkeren (nationalisme).
Uiteenlopende perspectieven.
Debatten over de rol van de staat worden vaak bemoeilijkt door onenigheid over wat de staat precies is. Wetenschappers hebben bovendien gewezen op de tweezijdige natuur van de staat: enerzijds naar binnen, als houder van het gezag, en anderzijds naar buiten, als legitieme speler in een internationale context.
Marxistisch perspectief.
Het communisme heeft de staat al vroeg, in de geschriften van Karl Marx en Friedrich Engels, beschouwd als nauw verweven met het kapitalisme. Historisch is de relatie tussen de staat en het kapitaal door marxisten vanuit verschillende perspectieven beschreven:
De bolsjewistische leiders in de Russische Revolutie waren dan ook aanvankelijk niet van plan een socialistische staat te stichten; hun streven naar een internationale arbeidersopstand mondde uit in dure gewapende conflicten met de anticommunistische regeringen in de buurlanden en grootmachten zoals het Verenigd Koninkrijk. Dit streven eindigde formeel in 1924 toen Jozef Stalin de doctrine aannam van het "socialisme in één land," feitelijk de oprichting van de socialistische staat.
Liberale democratie.
Volgens David Held wordt het staatsbegrip vaak verbonden met de notie van een onpersoonlijke en bevoorrechte juridische of constitutionele orde die de mogelijkheid bezit een gegeven grondgebied te beheren en te beheersen. De Wereldbank publiceerde in 1997 de volgende definitie:
De liberaal-democratische traditie interpreteert de rol van de staat in termen van een instelling die haar legitimiteit ontleent aan het feit dat ze verantwoording aflegt aan de bevolking door een systeem van representatieve democratie. De democratische staat geniet soevereiniteit over zijn grondgebied, maar is op zijn beurt onderworpen aan de volkssoevereiniteit van de kiezers van wie ze het openbaar belang moet verdedigen.

</doc>
<doc id="38474" url="https://nl.wikipedia.org/wiki?curid=38474" title="Wener Congres">
Wener Congres



</doc>
<doc id="38476" url="https://nl.wikipedia.org/wiki?curid=38476" title="Appelmoes">
Appelmoes

Appelmoes of appelspijs is een bijgerecht of nagerecht op basis van appels. Traditioneel wordt voor appelmoes de goudreinette gebruikt, maar andere appelsoorten zijn ook bruikbaar. Goudreinetten zijn zuur, stevig en hebben een wat harde en droge schil. Ze zijn daarom niet zo populair als handappel maar des te geschikter om mee te koken.
Bereiding.
Appelmoes wordt bereid door appels met kristalsuiker in weinig water in 10 tot 20 minuten volledig gaar te koken. Vervolgens wordt dit brouwsel door een passeerzeef geperst, of fijn gemalen. Van appelcompote wordt gesproken, wanneer de appels grof zijn gemalen.
Appels kunnen geschild of ongeschild worden gekookt. Na het koken zijn de schillen eenvoudig te verwijderen, of blijven achter in de zeef. Ook kunnen de schillen worden mee gemalen. Citroensap kan worden toegevoegd om het bruin worden van de appels tegen te gaan. Citroensap en kristalsuiker kunnen worden vervangen door geleisuiker. Kristalsuiker kan vervangen worden door bruine basterdsuiker of honing. Zoetstof kan worden gebruikt om een suikervrije appelmoes te maken, alhoewel het eindproduct dan wel minder stevig zal zijn. Kaneel en vanille zijn populaire toevoegingen. Ook bestaan er mengsels van appelmoes met een andere vruchtenmoes, zoals appel-perenmoes.

</doc>
<doc id="38477" url="https://nl.wikipedia.org/wiki?curid=38477" title="Spoorlijn Keulen - Frankfurt">
Spoorlijn Keulen - Frankfurt

De Spoorlijn Keulen - Frankfurt (NBS Köln - Rhein/Main) is een Duitse hogesnelheidslijn tussen Keulen en Frankfurt am Main geschikt voor een maximumsnelheid van 300 km/h.
Geschiedenis.
De bouw is begonnen in december 1995 en is voltooid in december 2001. Na de nodige proef- en meetritten is de lijn op 25 juli 2002 feestelijk geopend door bondskanselier Gerhard Schröder. Vanaf 1 augustus 2002 werd de lijn bereden door ICE-shuttles Keulen-Frankfurt. Met ingang van de nieuwe dienstregeling op 15 december 2002 werd de lijn geïntegreerd in het bestaande ICE-netwerk. Zo rijden bijvoorbeeld de ICE Amsterdam-Frankfurt en de ICE Brussel-Frankfurt sindsdien via deze hogesnelheidslijn.
De 166 kilometer lange verbinding brengt de reistijd tussen Köln Hbf en Frankfurt (Main) Hbf terug van 2 uur en 13 minuten tot slechts 58 minuten. De totale kosten bedroegen 8 miljard Duitse mark (4,09 miljard euro). De lijn is grotendeels gebundeld met de Bundesautobahn 3 en telt 30 tunnels met een totale lengte van 47 kilometer en 18 viaducten met een gezamenlijke lengte van 6 kilometer.
In tegenstelling tot eerdere Duitse nieuwbouwlijnen is deze lijn alleen voor personentreinen bedoeld. Daarom kent de lijn, net als de Franse LGV's steilere hellingen (tot 4%). Op de lijn zijn dan ook alleen de treinen ICE 3/ICE 3M en ICE 4 toegelaten. Bijzonder aan de lijn is ook het gebruik van ballastloos spoor. De rails zijn direct bevestigd aan een betonconstructie, waardoor het mogelijk is het spoor met een grotere verkanting aan te leggen. Daardoor wordt het voor treinen mogelijk om op topsnelheid krappere bogen te berijden.
Treindiensten.
De Deutsche Bahn verzorgt het personenvervoer op dit traject met ICE-treinen.
Aansluitingen.
In de volgende plaatsen is er een aansluiting op de volgende spoorlijnen:
Elektrificatie.
Het traject werd bij aanleg geëlektrificeerd met een wisselspanning van 15.000 volt 16⅔ Hz.

</doc>
<doc id="38478" url="https://nl.wikipedia.org/wiki?curid=38478" title="Appelspijs">
Appelspijs



</doc>
<doc id="38481" url="https://nl.wikipedia.org/wiki?curid=38481" title="NBS Köln - Rhein/Main">
NBS Köln - Rhein/Main



</doc>
<doc id="38482" url="https://nl.wikipedia.org/wiki?curid=38482" title="Edwin Evers">
Edwin Evers

Edwin Dinan Evers (Hardenberg, 9 mei 1971) is een Nederlands (stem)acteur, radio-dj, drummer en zanger. Vanaf 1 januari 1998 tot en met eind december 2018 maakte hij Evers Staat Op, eerst voor Radio 3FM en vanaf 17 april 2000 voor Radio 538. Dit was jarenlang het best beluisterde ochtendprogramma van Nederland. Daarnaast is hij zanger en drummer van zijn eigen Edwin Evers Band, waarmee hij in diverse theaters door heel Nederland optreedt.
Carrière.
Begin.
Evers deed zijn eerste ervaring op bij plaatselijke omroepen, waaronder de Hardenbergse Zieken Omroep. Ook draaide hij op zaterdagavond in de plaatselijke discotheek Celebration (die tegenwoordig niet meer bestaat). Daarna ging hij draaien bij de Amsterdamse muziekzender Extra 108. In 1991 zette Arcade het commerciële radiostation Power FM op. Evers stapte over naar deze zender en kreeg er een middagprogramma. Ook functioneerde hij als invaller op Radio 10 Gold, dat in hetzelfde gebouw zat als Power FM.
Radio 3.
In de zomer van 1992 werd Evers aangenomen door Lex Harding en kwam hij bij Veronica op Radio 3 terecht. Zijn allereerste programma als invaller was op vrijdagavond 14 augustus 1992 in het voor die gelegenheid omgedoopte programma "Evers &amp; Van Inkel".
Na het vertrek op 31 oktober 1992 van een groot aantal Veronica Radio 3 dj's naar het net opgerichte Radio 538, presenteerde hij vanaf zaterdag 7 november 1992, drie jaar lang elke zaterdag tussen 12:00 en 14:00 uur "Evers in het wild". Op 1 september 1995 verliet Veronica het publieke omroepbestel en ging commercieel. Evers kreeg vervolgens een dagelijks radioprogramma op het commerciële radiostation van Veronica. Hiernaast presenteerde Evers samen met Robert Jensen en "sidekick" Rick Romijn de "Vrijdagavondkeet". Het grote succes bleef uit, omdat Veronica in de ether alleen op de middengolf te ontvangen was.
De grote landelijke doorbraak kwam vanaf donderdag 1 januari 1998, toen Evers overstapte naar de publieke omroep en namens de KRO van maandag tot en met vrijdag tussen 6:00 en 9:00 uur het ochtendprogramma "Evers staat op" op Radio 3FM ging maken. Mede door de vele imitaties van bijvoorbeeld de broers Frank en Ronald de Boer, Johan Cruijff en Rob de Tuinman groeide het programma op 3FM uit tot het best beluisterde van de Nederlandse radio. Dit leverde hem in 1999 de Marconi Award voor beste radioman van het jaar op en zijn programma werd verkozen tot het beste van 1998. Dat jaar wist hij Marco Borsato in zijn programma voor zijn nieuwe single "De Bestemming" in de maling te nemen met zijn imitatie van de broers De Boer, die tijdens het WK voetbal 1998 met Oranje in Frankrijk al zijn single in bezit bleken te hebben. Naar eigen zeggen in het televisieprogramma de TV Show van Ivo Niehe, heeft hij het nummer op zijn eigen voicemail laten opnemen, toen het werd proefgedraaid in de Radio 3FM-studio's. Het jaar daarop ontving Evers opnieuw een Marconi Award, alsook in 2009.
Radio 538.
Per 17 april 2000 stapte Evers met zijn ochtendprogramma "Evers staat op" over van 3FM naar het commerciële station Radio 538, waar hij de presentatie ging doen samen met "sidekicks" Niels van Baarlen en Rick Romijn en vaste nieuwslezer Henk Blok. Zijn scala aan imitaties breidde zich uit met typetjes als Prins Bernhard (waar hij overigens na diens dood mee gestopt is), Willibrord Frequin, Martin Gaus, Ernst Hirsch Ballin, boer Geert uit Boer zoekt Vrouw, Geert Wilders, Peter R. de Vries, Frans Bauer en Nico Dijkshoorn. Ook bespraken Edwin, Niels en Rick in de show de actualiteit, soms gingen ze daarover met elkaar in discussie. Ook belde Edwin geregeld met personen uit de actualiteit, of soms kwamen er gasten in de studio. Daarnaast vonden in het programma regelmatig liveoptredens plaats van bands of artiesten met nieuwe muziek.
Olympische Spelen.
Sinds de Olympische Spelen van 2000 in Sydney reisde Edwin Evers tijdens elke Olympische Spelen met zijn team af naar de locatie van de Spelen om daar zijn radioshow "Evers Staat Op" te presenteren. Hiervoor werd in het Holland Heineken House een speciale radiostudio gebouwd. Vanuit deze studio werd "Evers Staat Op" dan tijdens de Spelen live uitgezonden. Het tijdstip van de uitzending in Nederland was hierbij afhankelijk van het tijdsverschil met de locatie van de Spelen. Zo werd het programma tijdens de Spelen van 2016 in Rio de Janeiro 's avonds uitgezonden vanwege het tijdsverschil met Brazilië. Edwin Evers volgde dan in zijn programma de Nederlandse sporters die deelnamen aan de Spelen en ontving dan op locatie verschillende gasten en medaillewinnaars. Tijdens de Olympische Winterspelen van 2018 in Pyeongchang deed hij dit alweer voor de tiende keer. Zijn opvolger Frank Dane die de ochtendshow van 538 in januari 2019 van hem heeft overgenomen, zou deze traditie in 2020 (wegens de coronapandemie uitgesteld naar 2021) voortzetten. Hij zou net als hij zijn ochtendshow tijdens de Olympische Spelen twee weken lang live uitzenden vanuit Tokyo, maar omdat er geen buitenlanders naar Tokyo mochten afreizen vanwege de aangescherpte coronamaatregelen in Japan, deed hij dit vanuit Scheveningen, waar voor het thuisblijvende Nederlandse publiek het Olympic Festival werd gehouden. Vanaf de Olympische Zomerspelen van 2024 wordt deze traditie echter overgenomen door Qmusic dat TeamNL vanaf dat jaar sponsort.
Jubileum.
In 2010 vierde Edwin zijn tienjarig jubileum op Radio 538. Ter gelegenheid hiervan werd op vrijdag 16 april van dat jaar een achttien uur durende marathonuitzending gemaakt op de zender van 06:00 uur 's ochtends tot middernacht. Daarin keek Edwin met "sidekicks" Rick en Niels terug op hun radioverleden. Ook waren er (oude) typetjes te horen en oude bekenden en waren er andere (ex-)betrokkenen van het programma te gast. Verder werd er teruggeblikt op hoogtepunten uit "Evers staat op". Evers omschreef deze dag als het hoogtepunt van zijn carrière.
In 2015 vierde hij zijn 15-jarig jubileum bij Radio 538. Ook toen werd er een marathonuitzending uitgezonden met hoogtepunten van de afgelopen vijftien jaar.
Einde "Evers Staat Op".
Op vrijdag 23 maart 2018 kondigde Evers aan na achttien jaar te stoppen met zijn ochtendshow bij Radio 538. Edwin wilde zich na ruim twee decennia ochtendradio herbezinnen en nadenken over de toekomst. Twee dagen voor zijn laatste uitzending werd Edwin geëerd met een tot Alarmschijf verkozen afscheidslied, gezongen door een heleboel BN'ers die vaak in Edwins programma te gast waren. Ook sidekicks Rick en Niels zongen mee in dit lied. Op 21 december 2018 namen Edwin, Rick en Niels afscheid van "Evers staat op" en Radio 538 in een 12 uur durende marathonuitzending, waarin een heleboel bekende personen te gast waren, onder wie premier Mark Rutte. Ook werd Edwin door Hardenbergs burgemeester Snijders benoemd tot ochtendburgemeester van Hardenberg. Daarnaast werd er een schilderij ter ere van Edwin onthuld, genaamd de Ochtendwacht, een knipoog naar de Nachtwacht. Hierop stonden alle vrienden van de show, met Edwin, Rick en Niels in het midden. Van zijn collega-Radio 538-dj's kreeg Edwin ook zijn eigen straat, de 'Evers Staat Op Weg' in Hilversum. Edwin eindigde zijn laatste uitzending met de woorden: "Geniet van alles, gun elkaar wat, en wat mij betreft heel graag tot snel".
Tot en met de laatste uitzending bleef "Evers staat op" het best beluisterde ochtendprogramma op de Nederlandse radio. Gemiddeld stemden er 1,61 miljoen luisteraars af op het programma.
Radio na einde ochtendshow.
Evers gaf na het stoppen met de ochtendshow aan voor onbepaalde tijd geen vast radioprogramma meer te willen presenteren. Eerder gaf hij al aan na "Evers Staat Op" nooit meer een ochtendshow te willen presenteren. Wel valt hij sporadisch in.
Terug bij Radio 538.
Op 30 november 2023 werd aangekondigd dat Evers per 2 februari 2024 terugkeert in de vaste programmering van Radio 538 met een vrijdagmiddagshow "Evers &amp; Co". Samen met sidekick Cobus Bosscha en nieuwslezer Henk Blok is hij te horen van 14.00 tot 18.00 uur.
Documentaire.
In 2008 kwam er een documentaire uit over Edwin Evers. In de documentaire vertellen zijn broers, (oud)collega's, vrienden en Edwin zelf over het verloop van zijn carrière.
Televisie en muziek.
In het voorjaar van 2007 bleek dat Evers naast radiomaken ook kan zingen. In het Tien-programma "Just the Two of Us" vormde hij een zangduo met Berget Lewis. Ze wonnen door in de finale de publiekslievelingen Monique Smit en Xander de Buisonjé te verslaan door een bijna perfecte score van 119 van de 120 punten te halen. Door deze prestatie werd Evers samen met Berget Lewis uitgenodigd om een van de gastoptredens in de Amsterdam ArenA te verzorgen tijdens de zes Toppers in Concert-concerten, begin juni 2007. In een van de seizoenen van het RTL 4-programma "Ik hou van Holland" speelde hij drums in de I Luv Holland-band. Daarnaast drumde hij bij diverse concerten. In 2021 deed hij mee aan "The Masked Singer" als Stier. In 2024 deed hij het commentaar bij "Te land, ter zee en in de lucht".
In december 2011 werd bekend dat Evers samen met Glennis Grace het duet "Wil je niet nog 1 nacht" uit zou brengen. Dit is een (door Evers zelf gemaakte) Nederlandstalige bewerking van "Don't You Wanna Stay" van countryzanger Jason Aldean en Kelly Clarkson. In 2012 bereikte de plaat de gouden status. Evers en Grace ontvingen hiervoor een gouden plaat.
Edwin Evers Band.
Sinds 2002 heeft Evers zijn eigen band, waarin hij begon als drummer en later ook zanger werd. De band begon onder de naam "Evers Slaat Door", maar ging later verder als de "Edwin Evers Band". Naast Evers zelf bestaat de band uit nog twaalf andere muzikanten. De Edwin Evers Band begon in 2011 met hun eerste theatertour. Al snel volgden meerdere tours. De band treedt op in theaters door heel Nederland. Ook treedt de band op bij bepaalde evenementen of op festivals. Tijdens de optredens worden veel covers van bekende nummers gespeeld, en doet Evers af en toe ook imitaties van BN'ers. Ook is de band van Evers de huisband van de tv-programma's "The Voice of Holland" en "Ik hou van Holland" (als de "I Luv Holland-band").
Eind 2019 scoorde de Edwin Evers Band een kersthit met het nummer "Altijd Kerstmis".
Voice-over.
Evers doet ook voice-overwerk. Zijn stem was bijvoorbeeld te horen in het programma "Gillend naar huis" van Gordon. In 2015 sprak Evers het achtergrondcommentaar in voor het SBS6-programma "K3 zoekt K3" en het RTL 4-programma Dance Dance Dance, en in 2016 voor "Holland's Got Talent" van RTL 4. In oktober 2018 was Evers, samen met zijn sidekicks Rick en Niels, te horen in een radiospotje voor Mars, en in de zomer van 2019 was Evers te horen in een radiospotje voor Appelsientje.
Stemacteur.
Ook heeft Evers verschillende stemmen ingesproken. Zo was hij commentator Darrel Cartrip in "Cars" en "Cars 2" en was hij in "Kung Fu Panda" en "Kung Fu Panda 2" de stem van hoofdpersonage Po. Als imitator persifleerde hij vele bekende mensen, zoals Johan Cruijff, Prins Bernhard en Herman van Veen.
Podcast.
In 2023 maakte Evers een podcast met koning Willem Alexander. In 10 afleveringen bespreekt Evers 10 jaar koningschap met de koning.

</doc>
<doc id="38483" url="https://nl.wikipedia.org/wiki?curid=38483" title="Kozakken Boys">
Kozakken Boys

Kozakken Boys is een Nederlandse amateurvoetbalvereniging uit Werkendam in de Noord-Brabantse gemeente Altena. De club werd opgericht op 13 april 1932. Het standaardelftal komt in het seizoen 2023/24 uit op het hoogste amateurniveau in de Tweede Divisie. Het eerste vrouwenvoetbalelftal komt uit in de vierde klasse. De clubkleuren van Kozakken Boys zijn rood en wit. Het shirt is wit met het clublogo op het hart, de broek en kousen zijn rood.
Historie.
Het eerste georganiseerde voetbal dat gespeeld werd in Werkendam vond plaats tijdens de mobilisatie in de periode 1914-1918 door militairen die in het dorp gelegerd waren. Pas enige tijd later, in 1924, werd de eerste voetbalclub opgericht: de Werkendamse Voetbal Vereniging (WVV). Kort daarna ontstonden ook andere voetbalverenigingen als Door Vrienden Opgericht (DVO), Samenspel Overwint Werkendam (SOW) en Excelsior, maar die verdwenen weer even snel. De clubs hadden in die jaren moeite om leden aan zich te binden, aangezien een groot deel van de bevolking buitenaf werkte in de Biesbosch en de hele week (of weken) van huis was.
Op 13 april 1932 werd SVW (Steeds Voorwaarts Werkendam) opgericht om een tweede vereniging in Werkendam in het leven te roepen als tegenhanger van DVO. Toen in 1935 SVW werd overgeschreven van de Brabantsche Voetbalbond (BVB) naar de KNVB bleek er al een vereniging met die naam te bestaan in Gorinchem, waardoor dat jaar de naam werd gewijzigd van SVW in Kozakken Boys. De nieuwe clubnaam heeft te maken met de 'Kozakkenstoep', een plaatselijk terrein langs de Merwede waar veelal door de voetbalvereniging gespeeld werd. Het terrein dankt zijn naam aan de Kozakken, die in 1813 op deze plaats de rivier de Merwede overstaken op hun historische tochten door Europa.
In 1939 is WVV opgehouden te bestaan, waarna een groot deel van de leden zich liet overschrijven naar de Boys. Sindsdien is Kozakken Boys de enige voetbalclub in Werkendam. De club speelde altijd al op zaterdag en tekende het convenant dat opgesteld was tussen de KNVB en de Belangenvereniging Zaterdagvoetbal (BZV) om te kunnen garanderen dat wedstrijden op zaterdag gespeeld kunnen worden.
Resultaten.
Beginperiode t/m 1970.
Tot en met de Tweede Wereldoorlog speelde de Kozakken Boys binnen de amateurafdelingen van de Brabantsche Voetbalbond en later de KNVB. Vanaf 1940 promoveerde clubs uit het hoogste niveau van de Brabantsche Voetbalbond (BVB) naar de Vierde Klasse van de KNVB. De opmars startte vanaf 1945 en sindsdien heeft de Kozakken Boys zich in de opeenvolgende decennia gestaag vanuit de 4e klasse zaterdagamateurs opgewerkt naar het hoogste amateurniveau.
Periode Eerste Klasse 1971 t/m 1996.
Vanaf seizoen 1970-1971 werd de Eerste klasse ingevoerd in het amateurvoetbal, waarin de Boys vanaf de start aanwezig waren. In deze periode werd het eerste kampioenschap in de hoogste klasse gevierd in het seizoen 1984-1985. In dit seizoen werd vervolgens met SV Spakenburg en GVVV gestreden om de zaterdagtitel. De Kozakken Boys en Spakenburg eindigden gelijk en was er een beslissingswedstrijd nodig. Uiteindelijk won Spakenburg de algehele zaterdagtitel in de laatste minuten met 3-2, na een onderbreking van een halfuur, terwijl van beide teams twee spelers uit het veld werden gestuurd.
Een volgend noemenswaardig seizoen was dat van 1989-1990, dit werd in mineur afgesloten met een 14e plaats, waarna degradatie naar de Tweede Klasse een feit was en er niet meer op het hoogste niveau werd gevoetbald. In het volgende seizoen 1990-1991 werd dit hersteld door het kampioenschap van de tweede klasse en promotie naar de Eerste Klasse. Direct daarna werd deze positieve lijn doorgetrokken en werden in 1992, 1993 en 1995 titels gevierd op het hoogste niveau. In de deze periode werd het algeheel zaterdagkampioenschap niet gewonnen.
Periode Hoofdklasse 1997 t/m 2010.
Per seizoen 1996-1997 werd de Hoofdklasse ingevoerd door middel van herbenoeming van de drie Eerste klassen naar Hoofdklasse. Hierin werd uitgekomen tot seizoen 2002-2003, want dat jaar werd afgesloten op de 14e positie en was degradatie naar de Eerste klasse een feit. Net als de degradatie in voorgaande periode duurde het niet uitkomen op het hoogste amateurniveau ook slechts één seizoen, aangezien in het daarop volgende seizoen direct een kampioenschap werd gevierd en de terugkeer in de Hoofdklasse werd gerealiseerd.
Tevens speelde de club enkele malen in de landelijke bekercompetitie. Zo speelde het thuiswedstrijden tegen PSV in de tweede ronde (seizoen 2006/07) uitslag 0-2 en tegen Ajax in de tweede ronde (seizoen 2007/08) uitslag 1-2 na verlenging.
Het seizoen 2009-2010 werd beëindigd op de 8e positie, waardoor promotie naar de ingevoerde Topklasse niet werd behaald. Vanaf het seizoen 2010-2011 bleef Kozakken Boys spelen in de Hoofdklasse, het op een na hoogste amateurniveau.
Periode Topklasse 2010 t/m 2016.
De doelstelling van de Kozakken Boys was om zo snel als mogelijk de promotie naar de Topklasse te realiseren. Deze strijd duurde twee seizoenen, want seizoen 2011-2012 bleek zeer succesvol. Het reguliere seizoen in de Hoofdklasse B werd beëindigd op de 2e plaats, waarbij het kampioenschap met een punt achterstand werd gemist. Tot op de laatste speeldag streden Scheveningen en ASWH samen met de Kozakken Boys om de titel, waarbij alle drie de ploegen hun wedstrijd wonnen en het kampioenschap uiteindelijk werd gevierd in Scheveningen. Deze teleurstelling kwam men snel te boven door voor de eerste maal in de geschiedenis de Districtsbeker Zuid I te winnen. Als bekroning op het seizoen werd in de nacompetitie de promotie afgedwongen naar de Topklasse, zodat de Boys in seizoen 2012-2013 weer op het hoogste amateurniveau voetbalt.
Voor Kozakken Boys is seizoen 2014-2015 een historische gebleken: onder leiding van trainers Arie Schep, Danny Buijs en Ton Cornelissen werd Kozakken Boys kampioen van de Topklasse Zaterdag. Daarmee was de club voor het eerst in zijn bestaan algeheel zaterdagkampioen van Nederland.
In deze periode werd ook diverse malen uitgekomen in het KNVB bekertoernooi, met als hoogtepunt het bereiken van de achtste finale (laatste zestien) in seizoen 2015-2016. Tegen AZ werd in een thuiswedstrijd met 3-1 verloren, waarin de beslissing pas in de laatste 10 minuten tot stand kwam. Zo ver waren De Boys nog nooit gekomen en geldt als een van de hoogtepunten in de historie van de club.
Periode Tweede divisie 2016 t/m heden.
Vanaf seizoen 2016-2017 is door de KNVB de Tweede divisie weer in het leven geroepen, waarbij vanuit de zaterdagamateurs de eerste zeven voetbalclubs uit de Topklasse seizoen 2015-2016 zich zouden plaatsen. Met een vierde plaats konden ze uit gaan komen in de Tweede Divisie.
Op 24 augustus 2016 wist Kozakken Boys zich te plaatsen voor het hoofdtoernooi van de KNVB Beker 2016/17 door met 1-5 te winnen van AFC. In de eerste ronde wist Kozakken Boys op 20 september 2016 met 3-0 te winnen van Eerstedivisieclub Helmond Sport. Op een vol Sportpark de Zwaaier werd er dankzij goals van Raily Ignacio, Gwaeron Stout en Everton Pires Tavares voor het eerst in de historie in een officieel duel gewonnen van een betaald voetbalteam.
In de tweede ronde van de KNVB beker werd Kozakken Boys door Eljero Elia, die de loting verrichtte, gekoppeld aan AFC Ajax. Negen jaar na het eerste wedstrijd tegen Ajax mochten ze opnieuw aantreden tegen deze tegenstander. Op woensdag 26 oktober 2016 verloren ze met 6-1 op De Zwaaier.
Accommodatie.
In de eerste jaren werd gevoetbald op velden in de uiterwaarden van de Merwede aan de Kozakkenstoep langs de Sleeuwijksedijk. Nadelen van deze locatie waren dat bij hoog water de velden onder water kwamen te staan en dat de voorzieningen minimaal waren. Pas in de jaren vijftig werden plannen om een voetbalcomplex te bouwen concreet en verhuisde de club in 1959 naar een nieuwe locatie langs de Wilgenlaan. Deze locatie lag in een nieuwbouwwijk die nog in ontwikkeling was en in de jaren erna werd het complex omsloten door een viertal lanen. In 1979 kreeg het sportcomplex dan ook de toepasselijke naam De Vierlaan. Vanaf het moment dat dit complex werd betreden zijn gaandeweg, voornamelijk door vrijwilligers, de kleedkamers, kantine en uiteindelijk ook een tribune gebouwd.
De vereniging groeide en speelde in de hoogste amateurklasse, maar uitbreiden was niet mogelijk. De locatie van De Vierlaan was inmiddels voor de gemeente een interessante locatie geworden om een andere bestemming te geven, naar later bleek onder andere de nieuwbouw van het Gemeentehuis van Werkendam. Na jaren van overleg werd in de jaren negentig een nieuwe locatie gevonden aan de buitenzijde van het dorp.
Aan het einde van de 20e eeuw begon de bouw van het nieuwe sportcomplex in de Werkense Polder en in 2001 betrokken de Kozakken Boys Sportpark de Zwaaier. De Zwaaier heeft met zijn moderne faciliteiten en zestal velden een goede basis om de groei van de vereniging te huisvesten en aan de eisen te voldoen voor de hoogste klassen van het amateurvoetbal.
Het sportcomplex biedt ruimte aan 5000 toeschouwers, waarvan 600 overdekte zitplaatsen op de tribune aan de westzijde. Sinds de zomer van 2013 is er aan de oostzijde een overkapping boven de staantribune over de gehele breedte van het veld. Deze staantribune heeft de naam 'De Kozakkenstoep' gekregen.
Onderstaande grafiek laat het gemiddelde aantal supporters zien van de thuiswedstrijden op De Zwaaier vanaf het seizoen 2004/05.
Toeschouwersaantallen op het sportpark De Zwaaier zijn gemiddeld rond de 1.100. In seizoenen waar Kozakken Boys meedraait in de top stijgt dit richting de 1.500. Bij topwedstrijden zijn toeschouwersaantallen van meer dan tweeduizend niet ongewoon. Het hoogste toeschouwersaantal op sportpark De Zwaaier bedraagt 5.000, in de bekerwedstrijden tegen Ajax en AZ.
Kozakken Boys in de KNVB Beker.
Dit schema laat de resultaten zien van Kozakken Boys tegen profclubs in de KNVB Beker.

</doc>
<doc id="38486" url="https://nl.wikipedia.org/wiki?curid=38486" title="Lijst van supermarkten">
Lijst van supermarkten

Dit is een lijst van supermarkten in de wereld. Supermarkten hebben een oppervlakte tot ca. 4.000 m² en hebben vrijwel uitsluitend voedsel en non-food-artikelen voor dagelijks gebruik. Zie voor hypermarkten, oppervlakte van meer dan 4.000 m² en meer dan alleen supermarktartikelen de lijst van hypermarkten.
Europa.
Duitsland.
Voormalige winkelketens worden "cursief" weergeven.

</doc>
<doc id="38489" url="https://nl.wikipedia.org/wiki?curid=38489" title="Perlis">
Perlis

Negeri Perlis is de kleinste staat van de federatie Maleisië. Perlis ligt in het noordwesten van het Maleisisisch schiereiland aan de Andamanse Zee en de Thaise grens.
Geschiedenis.
Perlis was onderdeel van de onafhankelijke staat Kedah. In 1845 is Perlis van de staat Kedah afgescheiden door de Thais die van 1821 tot 1909 dit gebied in handen hadden. In 1909 ging Perlis volgens een verdrag gesloten met het Verenigd Koninkrijk over aan de Engelsen die Perlis bij Malaya voegden. Tijdens de Tweede Wereldoorlog is Perlis door de Japanners weer aan Thailand gegeven.
Sinds 1845 staat er een sultan aan het hoofd van Perlis.

</doc>
<doc id="38492" url="https://nl.wikipedia.org/wiki?curid=38492" title="Lijst van sultans van Perlis">
Lijst van sultans van Perlis

Dit is een lijst met de sultans van Perlis:

</doc>
<doc id="38496" url="https://nl.wikipedia.org/wiki?curid=38496" title="Signaal van Botrange">
Signaal van Botrange

Het Signaal van Botrange (Frans: "Signal de Botrange") in de Hoge Venen is met 694 meter boven TAW (of 692 meter boven NN of NAP) het hoogste punt van België. De topografische prominentie bedraagt ongeveer 120 meter. De dominantie bedraagt 32,47 kilometer. De dichtstbijzijnde hogere top is namelijk de Schwarzer Mann in Duitsland, gelegen op die afstand.
In 1804 bouwde de Franse kolonel Tranchot een eerste houten toren voor landmeetkundige metingen. In 1899 werd deze door de Duitsers vervangen door een houten toren van 30 m hoog om de grens met België te bewaken. De toren verdween in 1925 om in 1934 plaats te maken voor het huidige complex. 
Botrange in de gemeente Weismes werd na de Eerste Wereldoorlog Belgisch gebied als deel van de Oostkantons. Tot die tijd was de grenspost Baraque Michel het hoogste punt van België. Koning Albert I liet zijn nieuwe grondgebied onmiddellijk opmeten. Om die landmetingswerken mogelijk te maken bouwde de militaire gouverneur Herman Baltia in 1923 op de hoogste plek, een signaal zoals dat heet in geografische termen, een 6 meter hoge constructie, bereikbaar via een trap (zie foto). Zo kwam België toch aan de magische hoogte van 700 meter.
In 2010 was er een korte discussie dat de Weisse Stein in Mürringen het hoogste punt van België zou zijn, omdat Google Earth er een waarde van 701 meter aangeeft. Het NGI heeft ter plekke bepaald dat de hoogte van Weisse Stein maximaal 693,3 m TAW is. Er is verschil omdat Google Earth een lager referentievlak gebruikt.
Vlakbij ligt "Natuurparkcentrum Botrange", een deel van het Natuurpark Hoge Venen-Eifel.

</doc>
<doc id="38497" url="https://nl.wikipedia.org/wiki?curid=38497" title="Brief van Paulus aan de Romeinen">
Brief van Paulus aan de Romeinen

De Brief van Paulus aan de Romeinen (vaak kortweg Romeinen genoemd) is een boek in het Nieuwe Testament van de christelijke Bijbel. Het is een brief van de apostel Paulus aan een christelijke gemeenschap in Rome. Het is de langste brief in de Bijbel, telt 16 hoofdstukken en is geschreven in het Koinè-Grieks.
Achtergrond.
De christelijke gemeenschap in Rome, waaraan de brief gericht is, werd niet door Paulus gesticht en Paulus heeft deze gemeenschap ook nog niet bezocht op het moment dat hij deze brief schrijft. Hij is dit echter wel van plan, en dat is dan ook de aanleiding voor de brief. Paulus beschouwt zijn werk in Klein-Azië en Macedonië als afgerond en hij is van plan om naar Spanje te reizen. Op weg daarheen wil hij de christenen in Rome een bezoek brengen en hij hoopt dat zij hem ook zullen ondersteunen bij zijn reis naar Spanje. Maar eerst wil hij nog naar Jeruzalem reizen om daar de opbrengst van een collecte, die christenen in Macedonië en Achaea voor de christenen in Jeruzalem gehouden hebben, heen te brengen. Volgens Handelingen van de Apostelen is het echter niet helemaal zo gelopen als Paulus verwacht had: hij wordt in Jeruzalem gearresteerd en, nadat hij als Romeins burger een beroep op de keizer doet, in gevangenschap naar Rome gebracht.
De brief werd waarschijnlijk in Korinthe geschreven en in Rome afgeleverd door Febe als vertegenwoordiger ("diakonos") van de gemeente in Kenchreeën. Zij gold als "prostatis" ("patrona", beschermvrouw) van die gemeente. De brief werd door ene Tertius voor Paulus opgeschreven. Paulus meldt dat hij in Korinthe verbleef bij Gajus. In dezelfde tekst noemt hij Erastus, die beheerder was van de financiën van de stad (mogelijk was hij een questor, maar de precieze betekenis van het gebruikte Griekse woord, "oikonomos", is in dit verband niet duidelijk).
De precieze tijd dat de brief geschreven is, staat niet in de brief vermeld. Wel staat vermeld dat de apostel op het punt staat naar Jeruzalem te gaan om 'de broeders te versterken'. De brief werd dus geschreven aan het eind van zijn tweede bezoek aan Griekenland en tijdens het bezoek aan Korinthe waarover Paulus in De tweede brief van Paulus aan de Korintiërs spreekt. Over het algemeen dateert men de Romeinenbrief dus na 2 Korintiërs, in 56 of 57.
De christelijke gemeenschap in Rome.
Hoe de christelijke gemeenschap in Rome ontstaan is, is niet bekend. Uit de Romeinenbrief blijkt dat Paulus zelf deze in ieder geval niet gesticht heeft. Volgens de traditie is de gemeente in Rome gesticht door Petrus, die ook de eerste bisschop van Rome geweest zou zijn. Hieruit is het Pausschap voortgekomen.
In het laatste hoofdstuk van de brief groet Paulus 28 verschillende mensen. Paulus is op dat moment zelf nog nooit in Rome geweest, dus verschillende mensen die hij van elders kende zijn blijkbaar in Rome terechtgekomen. 
De Romeinenbrief suggereert dat de gemeente in Rome toen reeds talrijk was, en op meerdere plaatsen samenkwam. Zij bestond waarschijnlijk voor een groot deel uit niet-Joden.
Volgens Suetonius zou Claudius tijdens zijn regering als Romeins keizer, die van 41 tot 54 duurde, op een gegeven moment alle Joden opgedragen hebben Rome te verlaten, naar aanleiding van onlusten. Dezelfde suggestie is ook in Handelingen 18:2 te vinden. De precieze aard en omvang van zowel de onlusten als de door Claudius genomen maatregelen zijn niet duidelijk. Mogelijk heeft deze verbanning van Joden uit Rome ertoe geleid dat de christelijke gemeenschap op het moment dat Paulus de Romeinenbrief schreef voor een relatief groot deel uit niet-Joodse christenen bestond.
Doel.
In tegenstelling tot de andere brieven die door Paulus geschreven zijn, of aan hem toegeschreven zijn, is het doel van de Romeinenbrief niet direct duidelijk. De overige brieven van Paulus richten zich meestal op specifieke dwalingen of laakbaar gedrag in de aangeschreven gemeente, of hebben tot doel de lezers te sterken in verband met conflicten en vervolgingen. In de Romeinenbrief zijn zulke specifieke aanleidingen niet terug te vinden. De inhoud van de brief is een vrij algemene theologische uiteenzetting die niet speciaal op de gemeente in Rome afgestemd lijkt te zijn. Waarschijnlijk is de aankondiging van Paulus' bezoek aan Rome en zijn verzoek aan de christenen in Rome om hem te steunen bij zijn (zendings)reis naar Spanje de belangrijkste reden voor het schrijven van de brief. Deze is te beschouwen als een "sollicitatiebrief" om de gewenste steun te ontvangen bij Paulus' komst naar Rome. Dit verklaart de defensieve ondertoon en dat de retoriek van vraag en antwoord (bijvoorbeeld in 3:1-9 en 6:1-23) een apologetisch karakter heeft. Paulus probeert beschuldigingen en kritiek op hemzelf die de gemeente te Rome mogelijk ter ore was gekomen, onschadelijk te maken.
Omstreden exegese: gehoorzaamheid aan de overheid.
In de eerste zeven verzen van het 13e hoofdstuk van de brief wordt de lezer voorgehouden, de wereldlijke overheid te respecteren en te gehoorzamen: deze is volgens vers 4 door God opgelegd en dus indirect van Hem afkomstig. Vele regeringen, waaronder zelfs het regime van Adolf Hitlers Derde Rijk (zie ook: Deutsche Christen), hebben deze Bijbelpassage misbruikt om hun bewind aan christenen op te dringen. Tegenstanders van dergelijke dictaturen gebruikten dan een ander Bijbelvers (Handelingen 5:29): "Men moet God meer gehoorzamen dan de mensen".
Een voor met name het protestantse christendom in West-Europa belangrijke stellingname op dit punt is te vinden in these 5 van de Theologische verklaring van Barmen. Dit tijdens de kerkstrijd in Duitsland in 1933 en 1934 ontstane geschrift, mede tot stand gekomen door Dietrich Bonhoeffer, is nog steeds mede richtinggevend voor de theologische opvattingen over de verhouding tussen de christen en de wereldlijke overheid.
Inhoud.
De inhoud kan puntsgewijs worden samengevat als:

</doc>
<doc id="38499" url="https://nl.wikipedia.org/wiki?curid=38499" title="Europese Akte">
Europese Akte

De Europese Akte is een document dat op 17 en 28 februari 1986 in respectievelijk Luxemburg-stad en Den Haag is getekend door de toenmalige twaalf lidstaten van de Europese Gemeenschappen. Het is in werking getreden op 1 juli 1987.
Het verdrag bestaat uit twee gedeelten:
Het doel van het verdrag was wetten van de lidstaten verder te harmoniseren en de barrières tussen lidstaten op het gebied van handel en het vrije verkeer van personen op te heffen, waardoor de concurrentiepositie van de lidstaten zou toenemen. De lidstaten stelden zich tot doel om op uiterlijk op 1 januari 1993 de Europese interne markt te realiseren, maar dat is niet volledig gelukt. Het verdrag dat de interne markt mogelijk moest maken en de Europese Unie zou opzetten, het Verdrag van Maastricht, bouwde voor een groot deel voort op wat met de Europese Akte bereikt was.

</doc>
<doc id="38500" url="https://nl.wikipedia.org/wiki?curid=38500" title="Verdrag van Schengen">
Verdrag van Schengen



</doc>
<doc id="38501" url="https://nl.wikipedia.org/wiki?curid=38501" title="Eifel">
Eifel

De Eifel is het oostelijke deel van het middelhoog plateau Eifel-Ardennen. Het ligt ten noorden van de Moezel en ten westen van de Rijn. Het grootste deel ligt in Duitsland, een klein deel ligt in België, in de Oostkantons en ook het oostelijkste deel van Luxemburg behoort ertoe. Het Duitse deel van Eifel ligt in de deelstaten Noordrijn-Westfalen en Rijnland-Palts. Het hoogste punt is de Hohe Acht met 747 meter.
In het Tertiair was er in de Eifel sterke vulkanische activiteit. Daarnaar verwijst ook de naam Vulkaan-Eifel in het zuidoostelijke deel. De kraters die ontstaan zijn door explosies van vulkanische gassen hebben zich gevuld met grondwater en worden Maare genoemd. De laatste uitbarstingen vonden rond 8000 jaar voor Christus plaats. Onderzoek wijst uit dat dit gebied nog steeds geologisch actief is: het gehele Eifelgebied stijgt 1 à 2 millimeter per jaar. In het verleden kwamen al inactieve fases voor van 10.000 à 20.000 jaar, wat suggereert dat toekomstige uitbarstingen mogelijk zijn.
In de Eifel zijn verscheidene ketens te onderscheiden:
In het noorden van de Eifel bevinden zich enige grote stuwmeren. Het grootste daarvan is het stuwmeer in de Roer dat is ontstaan door de bouw van de Roerdaldam. Het is toeristisch sterk ontwikkeld (wandelen, fietsen, mountainbiken, watersport, strandrecreatie). Verder zijn er campings, vakantiehuisjes enzovoorts.
Een ander groot stuwmeer is dat achter de stuwdam de "Wehebachtalsperre" in het Hürtgenwald. Dam en stuwmeer dienen de waterregulatie, de drinkwater- en elektriciteitsvoorziening. Het gebied is niet toegankelijk voor andere vormen van toerisme dan wandelen en fietsen op de bij het stuwmeer lopende paden.
In de Eifel ligt de Nürburgring, een bekend autocircuit voor onder andere Formule 1-races. Sinds 2004 is een deel van het noorden van de Eifel het Nationaal Park Eifel geworden. Dit Nationale Park valt in zijn geheel binnen het Duits-Belgische natuurpark Hoge Venen-Eifel. Een ander deel van de Eifel valt binnen het natuurpark Zuid-Eifel.
Geologie.
De geologie van de Eifel wordt in grote mate bepaald door Devonische kalken en Tertiair vulkanisme.

</doc>
<doc id="38504" url="https://nl.wikipedia.org/wiki?curid=38504" title="Miklos Feher">
Miklos Feher



</doc>
<doc id="38505" url="https://nl.wikipedia.org/wiki?curid=38505" title="Lijst van Nederlandse amateurvoetbalclubs">
Lijst van Nederlandse amateurvoetbalclubs

Dit is een overzicht van alle voetbalverenigingen die in het heden of het verleden hebben deelgenomen aan het amateurvoetbal in Nederland. Het overzicht is verdeeld in twee delen:
Amateurclubs die in het heden deelnemen aan het amateurvoetbal.
Drenthe.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Flevoland.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Friesland.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Gelderland.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Groningen.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Limburg.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Noord-Brabant.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Noord-Holland.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Overijssel.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Utrecht.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Zeeland.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Zuid-Holland.
A – B – C –
D – E – F –
G – H – I –
J – K – L –
M – N – O –
P – Q – R –
S – T – U –
V – W – X –
Y – Z
Amateurclubs die in het verleden deelnamen aan het amateurvoetbal.
In dit gedeelte staan amateurclubs die opgeheven of gefuseerd zijn, waardoor ze niet meer als zelfstandig bestaan of die thans aan de Duitse voetbalcompetitie deelnemen.

</doc>
<doc id="38507" url="https://nl.wikipedia.org/wiki?curid=38507" title="Bassie">
Bassie



</doc>
<doc id="38509" url="https://nl.wikipedia.org/wiki?curid=38509" title="Austin Powers in Goldmember">
Austin Powers in Goldmember

Austin Powers in Goldmember is het derde deel in een filmserie over de Engelse meesterspion Austin Powers, een parodie op James Bond. Komiek Mike Myers speelt hierin, evenals in eerdere delen, meerdere rollen naast die van het titelpersonage, in dit geval "Dr. Evil", "Fat Bastard" en het nieuwe Nederlandse personage "Goldmember".
De film verscheen in 2002 in de bioscoop. Hij werd genomineerd voor onder meer een Saturn Award voor beste kostuums en Satellite Awards voor zowel beste kostuums, beste muzieknummer in een film ("Work It Out") en beste dvd.
Verhaal.
"Dr. Evil" (Mike Myers) en "Mini Me" (Verne Troyer) willen samen met "Goldmember" de wereld veroveren. Om dit te bereiken ontvoeren ze spion "Nigel Powers" (Michael Caine), de vader van Austin Powers. Powers gaat vervolgens samen met "Foxxy Cleopatra" (Beyoncé Knowles) op zoek naar zijn vader.

</doc>
<doc id="38511" url="https://nl.wikipedia.org/wiki?curid=38511" title="Slackware Linux">
Slackware Linux

Slackware Linux is een Linuxdistributie die ontworpen werd om flexibel, stabiel en up-to-date te zijn. Slackware wordt ontwikkeld door Patrick Volkerding en een groep vrijwilligers.
Filosofie.
Al sinds de eerste versie, uitgekomen in april 1993, heeft het Slackware Linux-project getracht om de meest Unix-achtige Linuxdistributie te zijn. Slackware voldoet aan de gepubliceerde Linux-standaarden, zoals het Linuxbestandssysteem. Stabiliteit en eenvoud worden bij Slackware als een prioriteit beschouwd. Daarbij probeert Slackware zo "eenvoudig" mogelijk te zijn, maar met "eenvoudig" wordt hier bedoeld dat de meeste configuratiegereedschappen die in Slackware gebruikt worden gewoon de standaard bij een bepaald programma meegeleverde gereedschappen zijn. Zo wordt de configuratie van KDE gedaan met het standaard "KDE Control Centre" in plaats van een eigen (geavanceerder) programma te schrijven.
Geschiedenis.
Het begon allemaal toen Patrick Volkerding zijn professor AI liet zien hoe SLS Linux geïnstalleerd kon worden. Deze wilde Linux thuis gebruiken en delen met studenten die veel werk staken in Lisp. Na een paar weken had Patrick een heleboel aantekeningen gemaakt van dingen die nog aangepast moesten worden na de installatie van SLS Linux. Het lag voor de hand om deze aanpassingen en verbeteringen al op de installatiediskettes aan te brengen. Op die manier zouden de nieuw geïnstalleerde machines onmiddellijk over de verbeteringen beschikken. Dit was de start van het project. Volkerding veranderde delen van de originele SLS-installatiescripts en werkte fouten (bugs) weg. Verder voegde hij een programma eraan toe dat belangrijke pakketten zoals "shared libraries" en de kernel automatisch installeerde.
Volkerding werkte zich door de softwarepakketten heen, en corrigeerde de fouten die hij tegenkwam. De meeste pakketten werkten goed, maar hadden bugs zoals verkeerde permissies op bestanden, waardoor de programma's erin niet out-of-the-box werkten. Sommige applicaties crashten zonder enige aanwijsbare reden, waarvoor hij dan op zoek ging naar de broncode op het internet. Toen hij hiermee begon was het versienummer van de Linuxkernel ongeveer 0.98p14 (al kan dit wat afwijken). Al gauw had hij in zijn 'distributie' bij de helft van de pakketten al actuelere pakketten dan SLS zelf, en had hij in de andere helft allerlei herconfiguraties gedaan. Toen hij zelfgeschreven programma's begon toe te voegen die problemen oplosten die er al lang waren, werden de verschillen met SLS meer dan alleen cosmetisch.
Tussen mei en eind juni 1993 rustte Volkerding zijn eigen Linux uit met de nieuwe C-bibliotheken (4.4.1) en de nieuwste kernel (0.99pl11A). Dit bracht significante verbeteringen aan in het netwerkgedrag en leek ook het systeem wat stabieler te maken. Zijn vrienden in de MSU vonden dit fantastisch en spoorden hem aan om zijn werk op een ftp-server te zetten. Hierbij dacht hij dat SLS deze verbeteringen zeker zouden overnemen en wachtte dus een paar weken. In die tijd zag hij dat er veel vragen waren om er nieuwe dingen bij op te zetten. Dus stelde hij de vraag of er nog geïnteresseerden waren in nog een nieuwe versie. Op deze vraag kreeg hij erg veel reacties.
Nadat hij met de systeemadministrator op MSU had gesproken, kreeg Volkerding de toestemming om een "anonymous FTP server" op te zetten op een van de machines. Na de aankondiging raakte prompt de server overbelast door de vele FTP-sessies. Slackware 1.00 werd juichend ontvangen, maar Volkerdings archiefruimte op de server hield het niet lang uit. Gelukkig boden mensen van Walnut Creek hem ruimte op de server ftp.cdrom.com aan, ook al waren zij ironisch genoeg leden van de "386BSD core group".
De naam "Slackware" is verzonnen door een vriend van Volkerding. Omdat Volkerding in eerste instantie wilde dat de distributie niet te serieus werd genomen, nam hij deze naam aan; het leek hem een te grote verantwoordelijkheid als duizenden mensen de software gingen gebruiken.
Pakketbeheer.
Wellicht is het pakketsysteem van Slackware Linux het meest verschillend van andere distributies. Het kan programma's installeren, verwijderen en updaten, maar kijkt niet zoals de meeste andere pakketsystemen of een benodigd pakket "(dependency)" aanwezig is alvorens een ander pakket te installeren. Het pakketsysteem neemt gewoon aan dat dit benodigd pakket aanwezig is. Om desondanks problemen te vermijden, wordt een zeer complete collectie librarypakketten meegeleverd.
Het pakketsysteem maakt bovendien gebruik van gzipte tarballs met een bestandsnaam eindigend op ".tgz", wat in feite gewoon gecomprimeerde archieven zijn met alle benodigde bestanden tezamen en een aantal extra configuratiebestanden voor de pakketbeheerder. Sinds Slackware 13.0 maakt het pakketsysteem gebruik van de LZMA compressie algoritme in plaats van gzip. Hierdoor is de extensie gewijzigd in ".txz" en zijn de pakketten kleiner geworden zonder verlies van performance bij het uitpakken.
ZipSlack.
Naast de normale distributie wordt ook ZipSlack uitgebracht. Dit is een kleinere distributie die op een computer met DOS of een oudere Windows-versie op de harde schijf geplaatst kan worden. Er is geen aparte partitie nodig, en de harde schijf hoeft niet opnieuw geformatteerd te worden. ZipSlack is afgeleid van de normale Slackware-distributie zodat alle pakketten en uitbreidingen van Slackware ook bij ZipSlack werken.

</doc>
<doc id="38513" url="https://nl.wikipedia.org/wiki?curid=38513" title="Beek (watergang)">
Beek (watergang)

Een beek is een min of meer natuurlijke stroom ondiep water die vanuit een oorsprong, vaak een bron, stroomafwaarts vloeit. Wanneer meerdere beken samenkomen en een zekere grootte krijgen spreekt men van een rivier. Een vuistregel om te bepalen of een waterloop nu een beek of een rivier genoemd moet worden, is dat een beek op alle plaatsen doorwaadbaar is en een rivier slechts op enkele plekken. In laaglandgebieden in Europa, zoals Vlaanderen en Nederland, hebben veel beken hun natuurlijk karakter verloren door ingrijpende kanalisaties.
De natuurlijke beken kunnen worden ingedeeld in drie groepen: laaglandbeken, kwelbeken en bronbeken. Laaglandbeken worden gevoed door neerslag en door uittredend grondwater. Kwelbeken vormen een variant van de laaglandbeken. Het verschil is dat de bovenloop (een kwelgebied) van de kwelbeek altijd water voert, omdat hij wordt gevoed door het grondwater dat onder druk staat. Bronbeken ontstaan als echte bronnen, omdat grondwater op bepaalde punten aan de oppervlakte treedt.
Een spreng is een bijzondere vorm van een beek.
Een duinrel is een gegraven, ondiepe watergang waarin kwelwater uit de duinen kan afstromen naar het lager gelegen land.
Beken in polders.
In polders worden beken aangelegd, hier wordt het kwelwater dat normaal door sloten die evenwijdig aan een dijk liggen afgevoerd, vervangen door haaks op de dijk gelegen beken. Een neveneffect is dat de beken veelal een verhoging van de grondwaterpeil met zich meebrengen in het omliggende terrein.

</doc>
<doc id="38515" url="https://nl.wikipedia.org/wiki?curid=38515" title="Constante van Archimedes">
Constante van Archimedes



</doc>
<doc id="38516" url="https://nl.wikipedia.org/wiki?curid=38516" title="Charly Lownoise &amp; Mental Theo">
Charly Lownoise &amp; Mental Theo

Charly Lownoise &amp; Mental Theo zijn een Nederlands muziekduo dat bekend is geworden met het produceren van happy-hardcore-platen. Charly Lownoise is de artiestennaam voor Ramon Roelofs en Mental Theo is de artiestennaam voor Theo Nabuurs. Wereldwijd verkochten ze meer dan drie miljoen platen. Het duo produceerde tevens de hardere variant van Happy Hardcore, namelijk Hardcore.
Geschiedenis.
In 1989 begon Ramon Roelofs als dj in een Haagse discotheek, waarna hij ging draaien op Mallorca. Zijn eerste echte succes was onder de naam R.J.'s Rule, toen hij een internationale hit scoorde met het nummer "Rave This Nation". Begin negentiger jaren ontmoette hij Theo Nabuurs (geboren te 's-Hertogenbosch) tijdens een Mallorca-reünie te Utrecht. Theo is diskjockey op Mallorca, zijn bijnaam krijgt hij vanwege zijn opvallende dansjes en striptease-act. Hij kent de muziek van Roelofs en wil graag met hem samenwerken. Binnen twee weken brengen ze hun eerste single uit. Beiden zijn betrokken bij het samenstellen en uitbrengen van de "Thunderdome" compilaties. Onder de naam 'Speedcity Tour' zijn ze een spraakmakende hardcore/gabber act.
In 1995 verscheen de succesvolste plaat van Charly Lownoise &amp; Mental Theo, het met goud bekroonde "Wonderful Days". Ze gebruikten hierin een sample van "Help (Get me some help)" van Tony Ronald. Dit nummer bracht ze internationale bekendheid. In 1995 traden ze 320 keer op.
Het duo wil zich met de Depeche Mode-cover "I Just Can't Get Enough" meer van de happy hardcore verwijderen. Ze willen muziek uitbrengen met meer kalmte en melodie. De single is echter minder succesvol dan zijn voorgangers. Volgens het duo was happy hardcore over zijn hoogtepunt heen, en maakten ze op dat moment 'snelle, happy pop'.
Eind 2003 kwamen Charly Lownoise en Mental Theo weer bij elkaar om oude platen weer nieuw leven in te blazen. Ze brachten de single "Speedcity Radio Megamix" uit. Het duo zou dit vooral hebben gedaan omdat ze een nieuwe (Happy) Hardcore periode zagen ontstaan.
Mental Theo presenteerde een aantal jaar televisieprogramma's voor TMF onder titels als "Mental Theo On the Road" en de "Mental Popquizz". Sinds januari 2003 deed hij dat elke dag. In 2005 stopte hij bij de zender, tijdens de TMF Awards 2005. Kort daarna is hij begonnen met het SBS6-programma "MotorXperience" en kreeg hij zijn eigen radioprogramma op nieuwkomer "Slam!FM". Tegen de zomer verscheen zijn album "Back Once Again". Charly Lownoise gaat na een korte rustpauze verder als dj (met name in Duitsland) en brengt samen met DJ Tibby (Pulsedriver) en Franky Tunes onder de naam Topmodelz de single "Strings of Infinity" uit. Met Pulsedriver en DJ Dennis (Deaz D) maakt hij een compilatie met Nederlandse en Duitse trance en hardhouse onder de titel "Bitte Ein Beat". In 2002 heeft Charly Lownoise samen Franky Tunes de rave formatie Starsplash opgericht en hiermee 3 studioalbums en 1 mix album afgeleverd.
Een jaar later verhuist Nabuurs naar België, mede omdat zijn adres is bekendgemaakt in een schoolkrant. Door de grote populariteit van het duo heeft hij in zijn oude huis in Rosmalen geen rust meer. In 2003 stond Nabuurs op de kandidatenlijst van de Partij van de Toekomst voor de Tweede Kamer-verkiezingen. Hij wordt niet gekozen.
Charly Lownoise besluit, per januari 2005, voor een onbepaalde tijd te stoppen als dj voor een sabbatical. Hij heeft echter nog wel een paar keer op het podium gestaan voor bijzondere gelegenheden, zoals een benefietoptreden voor de Tsunami die Azië en Afrika in 2005 trof. Op Sensation Black (9 juli 2005) draaide hij samen met Deepack een paar platen.
Vanaf januari 2006 is Charly Lownoise weer begonnen met draaien in clubs, discotheken en op grote feesten. In maart 2006 was het duo weer samen op het hardcore-feest "Pandemonium" in de Amsterdam Studio's in Amsterdam. Een ander optreden was op 19 augustus 2006 op Decibel Outdoor in Hilvarenbeek. Door de stromende regen viel de apparatuur uit.
Charly Lownoise heeft een autobiografie geschreven. Het boek, "Autobiografie van een DJ" geheten, gaat over het succes en de schaduwkant van Roelofs periode als dj.
Charly Lownoise &amp; Mental Theo staan anno 2008 weer samen achter de draaitafels.
In 2021 produceren ze voor de Nederlandse Loterij het nummer "Koning Toto" voor het Europees kampioenschap voetbal 2020. In de videoclip figureren Wesley Sneijder en Jack van Gelder.

</doc>
<doc id="38518" url="https://nl.wikipedia.org/wiki?curid=38518" title="Patrick Volkerding">
Patrick Volkerding

Patrick Volkerding (1967) is een Amerikaans computerdeskundige. Hij is in 1993 begonnen met de Slackware Linux distributie, toen hij nog een student was aan de Moorhead State University.
Studies.
Hij begon zijn studies computer engineering in 1985 aan de "Moorhead State University". Deze richting volgde hij twee jaar alvorens te stoppen voor één jaar. Daarna is hij computerwetenschappen gaan volgen aan diezelfde universiteit.
Interesses.
Patrick brouwt zijn eigen bier, wat zijn grote hobby was voordat Linux meer van zijn tijd begon te vragen. Een andere interesse is muziek, meer bepaald The Grateful Dead. Van deze groep heeft hij meer dan 75 optredens bijgewoond. Hij heeft deze groep in '87 en '88 over heel de VS gevolgd met zijn wagen, een "1967 Firebird convertible". Verder speelt hij zelf ook een beetje gitaar.
Zijn eerste stappen in de wereld van computers.
In 1973, toen hij nog een kleine jongen was, ging hij op schooluitstap naar het computerdepartement in de universiteit van North Dakota. De dingen die hij daar zag hebben hem toen in één slag verslaafd gemaakt aan computers.
In die tijd waren er nog geen computers die men thuis kon gebruiken, zodus ontwikkelde hij interesse voor elektronica. Later, toen de eerste PC's op de markt kwamen, de TRS-80, de Apple II en de Atari 400/800, ging hij veel rondhangen in de winkels die ze verkochten. Omdat hij geen computer kon betalen, leerde hij zich zelf BASIC en schreef demoprogramma's voor de winkel, om er voor te zorgen dat hij daar welkom bleef.
Zijn eerste PC, een Apple Plus met een 300 baud AppleCat modem, kocht hij in 1980 toen het nog een veel gevraagde PC was. Deze gebruikte hij tot in 1990 en hij had er zelfs een C compiler voor en een besturingssysteem dat op Unix lijkt. Maar dit laatste leek niet op Linux.
... en Linux.
Hij hoorde voor het eerst van Linux in 1992, van een vriend op een feestje. Hij downloadde Linux pas toen hij een LISP interpreter nodig had voor school, omdat hij gesprekken herinnerde van clisp op Linux. De versie die hij toen downloadde was een SLS versie van Peter MacDonald.

</doc>
<doc id="38523" url="https://nl.wikipedia.org/wiki?curid=38523" title="Davidschaafje">
Davidschaafje

Een davidschaafje is een klein handpalm-schaafje dat van origine in Nederland werd gemaakt.
Het oorspronkelijke model was een van de eerste kleine schaafjes van staal. Het mesje, dat oogt als een scheermesje, is te verstellen van het midden naar de neus. Het materiaal van het davidsschaafje was oorspronkelijk van een lichte soort gietstaal. Het brak daardoor snel na een val. Ook werd het erg snel heet bij intensief gebruik.
Het schaafje is verkrijgbaar in twee breedten, van ongeveer 38 en 45 mm. Ook zijn er voor speciale bewerkingen van harde materialen (zoals tropische houtsoorten en kunststoffen) speciale geharde beitels te krijgen. Deze beitels hebben een langere standtijd, wat wil zeggen dat de beitel langer scherp blijft.
In 2004 kwam een verbeterde uitvoering op de markt die te koop is als kunststofschaafje, dit omdat het bijwerken van harde kunststofplaten (hpl) er makkelijker mee gaat vanwege de afmeting van ongeveer 120/140 mm. Harde kunststof platen maar ook hout en houtplaten kunnen hiermee worden bewerkt. Er zijn diverse producenten die een davidschaafje maken.

</doc>
<doc id="38524" url="https://nl.wikipedia.org/wiki?curid=38524" title="Roerdomp">
Roerdomp

De roerdomp ("Botaurus stellaris") is een reigerachtige vogel (familie Ardeidae) die door zijn perfecte bruine schutkleur in het rietland niet opvalt. Deze vogel is een uiterst schaarse broedvogel in de Lage Landen.
Een vliegende roerdomp trekt zijn nek in naar zijn romp, net zoals de blauwe reiger dat doet.
De roerdomp wordt soms ook 'rietreiger' genoemd.
Kenmerken.
Deze 75 cm lange vogel heeft een geelbruin verenkleed met donkere vlekken en strepen en een zwarte kruin, een lange, dikke hals, een groengele snavel en groene poten.
Leefwijze.
Op de grond houdt de roerdomp zich meestal op in het riet waar hij zoekt naar amfibieën en vissen. Als hij zich bespied waant, blijft hij roerloos staan met de snavel recht naar boven wijzend, de "paalhouding". Op deze manier is hij nagenoeg onzichtbaar tussen het riet. Het dier vertoont de meeste activiteit rond zonsopkomst en -ondergang. Het geluid dat de roerdomp maakt kan nog het best worden vergeleken met het slaan op een holle boomstam. Het is een laag dreunend geluid. Hij maakt echter weer een ander geluid om vrouwtjes te lokken, zijn geluid is dan juist hoog en scherp. Vroeger dacht men soms dat de roep van de vogel het geluid van de duivel was.
Voortplanting.
Het legsel bestaat gewoonlijk uit vier tot vijf doffe, bruingroene of grijsgroene eieren.
Verspreiding en leefgebied.
De soort telt twee ondersoorten:
De vogel stelt hoge eisen aan het broedgebied. Deze moerasvogel heeft een sterke voorkeur voor ongestoord moeras in laagland met uitgestrekte rietvelden die moeten bestaan uit jong, dicht op elkaar staand riet ("Phragmites australis"), afgewisseld met ouder riet dat in laag water staat (minder dan 30 cm). Het waterpeil mag niet te veel fluctueren en in de buurt moet ook dieper open water aanwezig zijn.
Status.
Internationaal.
De roerdomp heeft een groot verspreidingsgebied en daardoor is de kans op de status kwetsbaar (voor uitsterven) gering. De grootte van de wereldpopulatie werd in 2015 geschat op 115.000 tot 340.000 individuen. Deze moerasvogel gaat in aantal achteruit. Het leefgebied van de vogel wordt bedreigd door veranderd beheer van rietvelden, recreatie, vervuiling en waterpeilverandering waardoor uitgestrekte, afgelegen liggende rietvelden verdwijnen. Echter, het tempo van achteruitgang ligt onder de 30% in tien jaar (minder dan 3,5% per jaar). Om deze redenen staat de roerdomp nog als niet bedreigd op de Rode Lijst van de IUCN, maar de soort valt wel onder het AEWA-verdrag.
Nederland en Vlaanderen.
De roerdomp is al eeuwenlang broedvogel in Nederland, zo blijkt al uit jachtverslagen uit de 15de eeuw. Totdat er in de periode 1973-1977 echte tellingen werden verricht, bestond niet de indruk dat deze reiger erg achteruit ging. Men schatte het aantal broedparen op 500 tot 700. Daarna ging het bergafwaarts. De broedbiotoop bestaat uit grote, ongestoorde rietvelden die in het water staan. Dit type rietveld verdwijnt door spontane bosopslag, recreatiedruk en stedenbouw. Aan het begin van de jaren negentig waren er nog rond de 200 paar. Na de strenge winter van 1996 waren er nog maar circa 150. Een opvallend herstel na deze
strenge winter - zoals daarvoor altijd het geval - bleef uit. In de laatste decennia is het aantal broedparen langzaam weer toegenomen, mede door de ontwikkeling van nieuwe moerasontwikkeling in voorheen agrarische gebieden. In 2019 werd het aantal broedparen geschat op 470-530.
De roerdomp is in 2004 als "bedreigd" op de Nederlandse rode lijst gezet. De soort staat ook op de Vlaamse rode lijst als "ernstig bedreigd". Er broedden daar in de periode 1994-2005 hoogstens 13 paren, en dan met name in het vijvergebied van Midden-Limburg, waaronder De Maten in Genk.
De roerdomp is een deeltrekker. Een in Nederland van zender voorzien exemplaar is in de Sahara aangetroffen.

</doc>
