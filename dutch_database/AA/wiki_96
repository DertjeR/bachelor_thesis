<doc id="36042" url="https://nl.wikipedia.org/wiki?curid=36042" title="Schipper">
Schipper

Een schipper is iemand die op een schip of boot de leiding heeft over, en verantwoordelijkheid draagt voor de vaart, de bemanning en de interne organisatie van het vaartuig. De persoon beschikt in de regel over de kennis, kunde, ervaring en de vereiste diploma's om als gezagvoerder te kunnen en mogen optreden. De term wordt gebruikt in de beroepsvaart, vooral de binnenvaart, bij de Bruine vloot en de recreatievaart, bij de laatste is het min of meer afhankelijk van de grootte van het vaartuig.
Zeevaart.
De schepen van de Vereenigde Oostindische Compagnie (VOC) hadden een schipper aan boord, die de leiding had over de zeelieden en verantwoordelijk was voor het reilen en zeilen van het schip. Het hoogste gezag berustte bij een koopman, afgevaardigde van de "Heren Seventien", het bestuur van de VOC. Het is hier dat de naam "gezagvoerder" zijn oorsprong vond.
Thans is in de zeevaart de kapitein de gezagvoerder van een handelsvaartuig.
Tevens in de hedendaagse Koninklijke Marine bestaat nog steeds de aanspreektitel "schipper". Deze titel is voorbehouden aan sergeantenmajoor van de nautische dienst. Voor onderofficieren nautische dienst met de rang adjudant-onderofficier (zie de lijst van militaire rangen van de Nederlandse krijgsmacht) wordt de titel opperschipper gebruikt.
Bij zeilraces op zee spreekt men de gezagvoerder van een groot zeiljacht ook aan met schipper of "skipper".
Zeevisserij.
De gezagvoerders van de vissersschepen die deelnemen aan de grote visserij ter zee en op de oceanen worden nog steeds schipper genoemd, zelfs al zijn de schepen intussen immens groot van omvang, capaciteit en bemanning geworden. De gezagvoerders echter van de schepen die eertijds deel uitmaakten van de vloot van pinken en bomschuiten van de kustdorpen werden stuurman genoemd. De tweede man aan boord – die elders als stuurman zou zijn bestempeld – werd op de bomschuit stuurmansmaat genoemd. Het is opmerkelijk dat bij de Vlaardingse zeevisserij – waar de gezagvoerder toch een schipper was – de feitelijke stuurman ook als stuurmansmaat werd aangeduid.
Bij de toenmalige vleetvisserij op haring, een honderden jaren oude vorm van Noordzeevisserij die tegen 1970 haar einde vond, moest een schipper van een vissersvaartuig, naast de zorgen voor het schip en voor de vangsten, evenzeer persoonlijk zorg dragen voor het aanwerven van zijn aankomende bemanning. Deze diende daarbij te monsteren voor de duur van een teelt. Het was niet ongebruikelijk dat een reder, waar het ging om een fortuinlijke schipper, ook diens zoon liet opklimmen tot de eindrang van schipper.
Binnenvaart.
De gezagvoerder aan boord van een binnenvaartschip is degene die verantwoordelijk is voor de veilige vaart. In de praktijk is dat altijd een kapitein of schipper. In de continuvaart varen dus meerdere kapiteins of schippers aan boord, waarvan er op een bepaald moment altijd maar één als de gezagvoerder optreedt. Die geeft leiding aan de deksman, lichtmatroos, matroos, volmatroos en stuurman. 
Op passagiersschepen en grotere veerboten spreekt men meestal van een "kapitein"; op kleinere veerboten van een "veerman". Op de overige schepen meestal van een "schipper" of een "binnenschipper".
Een vervanger is de "aflosschipper" of "aflosser". De onder elkaar gebezigde aanspreektitel is van oudsher: "buurman" of "buurvrouw".
De schipper in de binnenvaart is ook dikwijls de eigenaar van het binnenschip.
Recreatievaart.
Ook in de recreatievaart wordt de gezagvoerder van een schip "schipper" genoemd. Aan zo'n schipper worden op het binnenwater in verband met de nautische veiligheid dezelfde eisen gesteld als aan schippers in de beroepsvaart. 
Om deze reden doet iedereen die een boot bestuurt dat een schip genoemd kan worden, er verstandig aan een geldig vaarbewijs te behalen, maar dat vaarbewijs is niet vereist voor het besturen van een schip dat korter is dan 15 meter en niet sneller kan varen dan 20 kilometer per uur.
Vaarbewijzen en keuringen.
In Nederland is, afhankelijk van het vaargebied en grootte van het schip, voor het voeren van het gezag over een schip formeel het klein vaarbewijs, beperkt groot vaarbewijs of groot pleziervaartbewijs of het groot vaarbewijs vereist. De keuringen voor de vaarbewijzen verschillen per vaarbewijs. Voor het Klein vaarbewijs kan worden volstaan met het invullen van een Eigen Verklaring.
Per 18 januari 2022 zijn de eisen aangepast. Er zijn verschillende soorten kwalificatiecertificaten, verbonden aan de verschillende functies van de dekbemanningsleden. Het kwalificatiecertificaat schipper betreft een vaarbevoegdheidsbewijs(vaarbewijs), waarmee aangetoond wordt dat de houder bevoegd en bekwaam is een bepaald vaartuig te besturen. Ook houdt dit kwalificatiecertificaat schipper een aantal bekwaamheden in die zien op het management van het schip en de aanwezige bemanning. Het kwalificatiecertificaat schipper vervangt twee bestaande vaarbevoegdheidsbewijzen: het groot vaarbewijs en het beperkt groot vaarbewijs. Het onderscheid tussen deze twee oude vaarbewijzen bestaat in de nieuwe situatie niet meer. Het onderscheid tussen vaarbewijzen voor rivieren, kanalen en meren en vaarbewijzen voor alle binnenwateren blijft wel bestaan, maar dan in de vorm van een specifieke vergunning voor wateren van maritieme aard. Deze wateren komen in de praktijk overeen met de wateren, waarvoor tot nog toe een vaarbewijs alle wateren vereist is geweest. 

</doc>
<doc id="36044" url="https://nl.wikipedia.org/wiki?curid=36044" title="Emancipatie">
Emancipatie

Emancipatie (van het Latijnse "emancipatio") is het streven naar een volwaardige plaats in de samenleving vanuit een achtergestelde positie. Dit kan op individueel niveau, maar meestal wordt deze term gebruikt op het niveau van een bevolkingsgroep. 
Onderscheid dient gemaakt te worden tussen juridische emancipatie (de wetgeving) en sociaal-maatschappelijke emancipatie (de werkelijkheid). Het proces van emancipatie begint met het herkennen van ongelijkheid en het verzet hiertegen door een emancipatiebeweging. De verwerving of toekenning van juridische gelijkheid is een belangrijke stap in de verwerving van daadwerkelijke gelijkheid.
Etymologie.
"Emancipatio" is een samenstelling van het Latijns voorzetsel 'e' (uit) en de woorden manus (hand) en capere (nemen). De Nederlandse term handlichting wordt nog altijd gebruikt voor de verlening van juridische handelingsbekwaamheid aan een minderjarige.
Voorbeelden in de Nederlandse context.
Emancipatie van joden.
Met de burgerlijke gelijkstelling van 1796 nam Nederland de emancipatie van de (eeuwenlang hier verblijvende) Joden au sérieux. Die maakten toen 2,5% uit van de bevolking. Voor het eerst konden ze lid worden van de gilden. Met de opkomst rond de eeuwwisseling (1900) van het socialisme en de vakbeweging, waarin veel Nederlandse Joden actief waren, keerde langzaam iets ten goede aan de positie van de bevolkingsgroep als geheel. De 20e eeuw kent tegelijkertijd ook een dieptepunt in de emancipatie van de joden als gevolg van vigerend antisemitisme, wetenschappelijk racisme en Nazi-bevolkingspolitiek.
Emancipatie van katholieken.
Ook de strijd voor gelijkberechtiging van de katholieken in Nederland, inclusief de restauratie van de bisdommen in 1853 wordt emancipatie genoemd. Ten tijde van de Republiek der Verenigde Nederlanden (1581-1795) werden katholieken achtergesteld omdat ze geen lid waren van de hervormde staatskerk. Katholieken mochten daardoor geen overheidsfuncties bekleden en alleen schuilkerken werden, vaak tegen betaling van een hoog recognitiegeld, gedoogd. De Grondwetsherziening van 1848, die vrijheid van vereniging en vergadering en vrijheid van meningsuiting als grondrechten erkende en de macht van de Koning inperkte, opende de weg voor de emancipatie van de katholieken in Nederland.
Emancipatie van slaven.
Met de Emancipatiewet van 1 juli 1863 werd de slavernij afgeschaft in de Nederlandse koloniën Suriname en de Nederlandse Antillen. Daadwerkelijke vrijheid en gelijkberechtiging was er echter nog niet. De Surinaamse plantageslaven, bijvoorbeeld, werden nog onder 'staatstoezicht' gesteld (dit gold niet voor de 11.654 slaven op de eilanden Aruba, Bonaire, Curaçao, Sint Eustatius, Sint Maarten en Saba). Nazaten van deze 'vrijgemaakten' zetten na de laatste eeuwwisseling de zwarte emancipatiebeweging in Nederland voort. Deze heeft onder meer geleid tot diverse Nederlandse excuses voor het koloniale verleden. 
Emancipatie van de vrouw.
De maatschappelijke en politieke stroming die de emancipatie van vrouwen nastreeft heet feminisme. Gedurende een groot deel van de 20e eeuw speelde het verkrijgen van gelijke rechten voor de vrouw ten opzichte van de man een grote rol in de maatschappij. Dit proces is nog altijd niet afgerond.
Emancipatie van homoseksuelen.
Homoseksualiteit werd en wordt in veel culturen afgekeurd, waardoor homoseksuelen vaak slachtoffer zijn van achterstelling, discriminatie of zelfs vervolging. Sinds de 19e eeuw hebben in de westerse wereld homo's en lesbiennes zich hiervan proberen te bevrijden. Deze emancipatiebeweging heeft een kleine, maar veelkleurige homocultuur doen ontstaan. In Nederland speelde jhr. Jacob Schorer hierbij een belangrijke rol, onder andere door de oprichting van het Nederlandsch Wetenschappelijk Humanitair Komitee (NWHK) in 1912. Dit was de voorloper van het 'Cultuur- en Ontspannings Centrum' (COC) in 1949. Vanaf de jaren zeventig van de 20e eeuw werd de homo-emancipatie zichtbaar gemaakt door de jaarlijkse Gay Pride Parade, die in vele landen navolging heeft gekregen. 
Emancipatie van moslims.
Door de komst van gastarbeiders en -later- gezinsherenigingen is in Nederland een moslimgemeenschap ontstaan. Door de inzet van latere generaties is deze zich gaan emanciperen. Verschillende organisaties hebben zich ingezet voor gelijke behandeling en tegen discriminatie (bv op de arbeidsmarkt) zoals de PvdA, Vluchtelingewerk en Moskee-besturen. Dat deze emancipatie voor een deel is geslaagd zien we terug in bijvoorbeeld het burgemeesterschap van Rotterdam (Aboutaleb) en de samenstelling van de Tweede Kamer.
Emancipatie van psychiatrisch cliënten.
De sociale beweging die de emancipatie van psychiatrisch cliënten nastreeft heet cliëntenbeweging. In de jaren 70 werd ook wel de naam gekkenbeweging gebruikt. Voorbeelden van een organisaties die zich inzette voor de emancipatie van psychiatrisch cliënten zijn Stichting Pandora en de Cliëntenbond. 

</doc>
<doc id="36046" url="https://nl.wikipedia.org/wiki?curid=36046" title="Man (geslacht)">
Man (geslacht)

Een man is een volwassen mens van het mannelijk geslacht.
Specifiekere betekenissen.
Met de term "man" bedoelt men in het Nederlands meestal een volwassen man, zoals deze zich in ieder geval lichamelijk heeft ontwikkeld in de puberteit. De term "jongen" verwijst naar een mannelijk kind. Het woord "man" wordt vaak geassocieerd met een zeker verantwoordelijkheidsgevoel waar jongere mannen nog niet klaar voor zijn; anderen voelen zich juist te oud om nog jongen te worden genoemd. Dat kan een reden zijn om geen van beide termen te gebruiken om een jonge man mee aan te duiden: het schatten van de leeftijd en de mate van verantwoordelijkheid zijn namelijk factoren die het gebruik van een van beide termen bemoeilijken. Sommigen geven dan ook de voorkeur aan het woord "jongeman", een tussenterm waarmee mannen worden aangeduid die aan het einde van de puberteit zitten (zie ook adolescentie).
Geslacht en ontwikkeling.
De lichamelijke veranderingen van een man vinden vooral plaats tijdens en na de puberteit, de periode waarin een jongen zich ontwikkelt tot een volwassen man. Tijdens deze levensfase ontwikkelen zich de volgende secundaire geslachtskenmerken:
Voortplantingssysteem.
Een mannelijke mens heeft in de diploïde cellen (alle cellen behalve de geslachtscellen) een enkel X-chromosoom en een Y-chromosoom, en wordt gekenmerkt door de volgende geslachtsorganen:

</doc>
<doc id="36049" url="https://nl.wikipedia.org/wiki?curid=36049" title="Dwarslaesie">
Dwarslaesie

Een dwarslaesie is een onderbreking van de zenuwen in de rug, waardoor iemand in meer of mindere mate verlamd raakt.
Definitie.
Een dwarslaesie is een onderbreking van de zenuwbanen die in het ruggenmerg lopen. Hierdoor ontstaat uitval van de zenuwen die onder het niveau van de onderbreking vanuit het ruggenmerg ontspringen. Het gevolg zou bijvoorbeeld verlamming van benen kunnen zijn, bij hogere letsels ook van de armen of zelfs van de ademhalingsspieren. Als ook het autonome zenuwstelsel beschadigd is, kunnen ook effecten als incontinentie optreden. Een dwarslaesie is een zeer ernstig letsel dat over het algemeen niet zal genezen. Afhankelijk van op welke hoogte in het ruggenmerg het letsel zich voordoet, vallen er bepaalde lichaamsfuncties uit. Incontinentie kan het gevolg zijn en ook het gevoel in de getroffen ledematen gaat vaak (deels) verloren. De beschadiging kan ontstaan door een trauma van buitenaf of door een oorzaak van binnenuit.
Aard van de uitval.
Bij een dwarslaesie hangt het van de plaats van de beschadiging af wat de omvang van de uitval is. Tot en met de twaalfde borstwervel wordt gesproken van een hoge laesie (meer uitval) en vanaf de eerste lendenwervel duidt men het trauma aan als een lage laesie (geringere uitval).
Tetra- of quadriplegie.
Bij een tetra- of quadriplegie is er sprake van een volledige verlamming van het lichaam vanaf de nek naar beneden. Hierbij is dus geen functioneren en gevoel meer van alle vier de ledematen.
Dit komt voor bij een hoge laesie. Bij een tetraplegie is er vaak een beschadiging ergens in de zenuwen tussen de tweede nekwervel en de achtste borstwervel.
Paraplegie.
Bij een paraplegie is er sprake van volledige verlamming van de benen, inclusief het bijbehorende gedeelte van de romp. Dit komt voor bij zowel een lage als een hoge laesie. Bij een paraplegie zijn de zenuwen ergens tussen de zevende borstwervel en de vijfde lendenwervel beschadigd.
Behandeling.
Als er sprake is van een breuk in de wervels dan worden deze operatief vastgezet. Daarna volgt er voor de persoon met een dwarslaesie een periode waarin een korset, halskraag of een speciaal vest gedragen moet worden zodat de breuk goed kan genezen. Vanwege de bewegingsbeperking door de verlamming is een hoofddoel in dit stadium dat decubitus (doorligplekken) worden voorkomen en behandeld. Zodra de breuk is genezen, kan de revalidatie beginnen.
Patiënten met een cervicale dwarslaesie kunnen worden behandeld met peestransposities om extensie van de elleboog en pols en het grijpen met en openen van de hand weer mogelijk te maken. Er is ook een operatietechniek waarbij een functionerende motorische zenuwtak wordt verplaatst en aangesloten op een door de dwarslaesie verlamde spier of spiergroep, een zogenoemde zenuwtransfer.
Revalidatie.
In het begin van de revalidatie wordt meestal gewerkt aan een goede zithouding. Zodra de persoon met een dwarslaesie goed zit wordt er gewerkt aan spierkracht in de ledematen die nog goed functioneren en het soepel houden van de verlamde ledematen. Zodra er voldoende spierkracht is opgebouwd gaat men verder met het oefenen van activiteiten die voor mensen zonder beperking vanzelfsprekend zijn, zoals wassen en aankleden. Ook wordt er in dit stadium rolstoel-vaardigheden zoals het maken van transfers van rolstoel naar bed en het zich voortbewegen aangeleerd. Een belangrijk onderdeel van de revalidatie is de begeleiding naar weer thuis gaan wonen. Tijdens de gehele revalidatie wordt stilgestaan bij de psychologische processen die het hebben van een dwarslaesie voor de persoon met zich meebrengt.
Sport.
Het is belangrijk dat een persoon met een dwarslaesie veel beweegt. Dit om overgewicht te voorkomen; overgewicht komt vaak voor bij mensen met dwarslaesie die rolstoelafhankelijk zijn. Voor personen met een dwarslaesie is het raadzaam om duursport te beoefenen. Sporten kan bij een dwarslaesie een positieve rol spelen bij de acceptatie van de handicap en het herwinnen van een plaats in de maatschappij. Soms is het voor mensen met een hoge laesie niet mogelijk om te sporten, zij zijn meer aangewezen op bewegen met behulp van een fysiotherapeut.

</doc>
<doc id="36051" url="https://nl.wikipedia.org/wiki?curid=36051" title="Koos Plooij">
Koos Plooij

Jacobus (Koos) Plooij (1962) is een bekende Nederlandse officier van justitie. Sinds 2004 is hij officier van justitie bij het Landelijk Parket in Rotterdam, waarbinnen hij met strafrechtelijke onderzoeken op het terrein van de zware criminaliteit is belast.
Levensloop.
Afkomstig van reformatorischen huize studeerde hij van 1980 tot 1984 rechten aan de Universiteit Utrecht. Van 1985 tot 1991 volgde hij de raio-opleiding (rechterlijk ambtenaar in opleiding) bij de rechtbank en het Openbaar Ministerie van Utrecht.
Zijn carrière begon in 1991 als officier van justitie in Utrecht. Hier behandelde hij zowel milieu- en jeugdzaken als de veelvoorkomende en de zware criminaliteit. In 1998 stapte Plooij over naar het parket in Amsterdam om zich uitsluitend met zware criminaliteit bezig te houden, met een nadruk op strafrechtelijke onderzoeken naar de zogenoemde 'Hollandse' netwerken. In 2001 werd hij bevorderd tot officier van justitie eerste klasse.
Plooij verwierf bekendheid als aanklager in de zaken tegen Mink Kok, Charles Zwolsman, Volkert van der Graaf, de lijfwacht van Sam Klepper en de onderzoeken naar een aantal geruchtmakende liquidaties in het Amsterdamse criminele milieu (onder wie Jan Femer, Sam Klepper, Cor van Hout, Magdi Barsoum en John Mieremet).
In april 2003 ontving Plooij een kogelbrief. Naar later bleek was deze afkomstig van een 48-jarige Rotterdammer die heropening van het onderzoek naar de moord op Chris van de Werken wilde afdwingen. In september 2003 werd bekend dat criminelen plannen hadden om Plooij te vermoorden middels Albanese huurmoordenaars. Onder meer Greg Remmers en Jotsa Jocić werden genoemd als mogelijke opdrachtgevers. Plooij moest geruime tijd onderduiken maar bleef zo veel mogelijk aan het werk. Toen bleek dat het OM geen toestemming gaf voor het inzetten van een kroongetuige in het onderzoek naar de bedreiging, stopte hij enige tijd met het aandachtsgebied van de 'Hollandse' netwerken.
Per 1 september 2004 stapte Plooij over naar het Landelijk Parket om zich wederom bezig te houden met de bestrijding van zware criminaliteit. Met zijn toenmalige collega officier van justitie Fred Teeven leidde hij het onderzoek van de Nationale Recherche tegen Willem Holleeder en anderen, verdacht van georganiseerde afpersing van een aantal vastgoedhandelaren, onder wie de in mei 2004 vermoorde Willem Endstra. Gedurende dat onderzoek werd hij op 1 januari 2005 ook toegevoegd aan het onderzoek van de Nationale Recherche naar de zogenoemde Hofstadgroep rond Mohammed Bouyeri, verdacht van terroristische misdrijven. Nadien trad hij bij de rechtbank en in hoger beroep op als aanklager in het proces tegen Jan-Dirk Paarlberg, verdacht van witwassen van ongeveer € 17 miljoen die Holleeder van Endstra had afgeperst.
Sinds 2008 werkte hij ook met zijn toenmalige collega Robert Hein Broekhuijsen samen in het fraudeonderzoek van de FIOD naar Willem Scholten, voormalig hoogste ambtenaar en directeur van het Havenbedrijf Rotterdam, en zakenman Joep van den Nieuwenhuyzen.
Plooij geldt binnen het Openbaar Ministerie als een pleitbezorger van het opsporingsmiddel van afspraken met kroongetuigen, ook wel 'deals met criminelen' genoemd. Behalve officier van justitie is hij ook plaatsvervangend advocaat-generaal bij het Gerechtshof van Amsterdam en voorts lid van de Centrale Toetsingscommissie van het Openbaar Ministerie.
In 2018 kwam naar buiten dat het OM twee Mocro Maffia-leden, waaronder Ridouan Taghi, verdenkt van het beramen van een aanslag op Plooij.

</doc>
<doc id="36053" url="https://nl.wikipedia.org/wiki?curid=36053" title="Brentanogambiet">
Brentanogambiet

Het Brentanogambiet is in de opening van een schaakpartij een variant binnen de schaakopening Spaans. Deze variant is ingedeeld bij de open spelen.
Het gambiet heeft de volgende zetten: 1.e4 e5 2.Pf3 Pc6 3.Lb5 g5.
Eco-code C60.
In het koningsgambiet.
Uitleg.
Het Brentanogambiet is tevens te vinden als een variant in de schaakopening Koningsgambiet. Ook dit gambiet is ingedeeld bij de open spelen.
De zetten zijn: 1.e4 e5 2.f4 exf4 3.Pf3 g5 4.h4 g4 5.Pe5 d5.
Eco-code C39.

</doc>
<doc id="36054" url="https://nl.wikipedia.org/wiki?curid=36054" title="Pogrom">
Pogrom

Het woord pogrom (Russisch: погром; "pogróm" van громить: vernietigen, verwoesten) wordt gebruikt voor gewelddadige aanvallen op bepaalde groepen; etnisch, religieus of andere soorten, die vooral worden gekarakteriseerd door de vernietiging van hun omgeving (huizen, bedrijven, religieuze centra). Vaak gaan pogroms vergezeld met fysiek geweld tegen en zelfs moord op een bevolkingsgroep met de bedoeling om die groep te intimideren en zodoende te verdrijven of te dwingen zich te assimileren met de omgeving.
Het Russische woord "pogrom" duidde een georganiseerde, in tijd beperkte, aanval op de bevolking van een stad of dorp aan. Deze vonden met name plaats in Oekraïne tijdens de Russische Burgeroorlog. In Nederland is deze term sindsdien gewoonlijk gebruikt om er een razzia tegen Joden mee aan te duiden. Dergelijke aanvallen in de voorgaande tijden worden nu ook met deze term aangeduid. Het is geen synoniem voor elke vorm van achteruitstelling van de Joden. In het vooroorlogse Nederland kwam discriminatie van Joden veel voor, zonder dat dit met fysiek geweld gepaard ging. In de 20e eeuw zijn er tijdens en na de Tweede Wereldoorlog onder meer pogroms geweest in Rusland, Oekraïne, Polen, Marokko en in nazi-Duitsland.
Soms vond de overheid de pogroms een goede uitlaatklep voor het volk, omdat ze de aandacht van de slechte economische toestand afleidden. Een voorbeeld hiervan zijn de pogroms die in 1881-1884, 1893-1894 en 1904-1905 plaatsvonden in tsaristisch Rusland. Daarbij kwamen enkele duizenden Joden om het leven. De daardoor gewekte schrik bewoog enkele honderdduizenden Joden ertoe om naar de Verenigde Staten te emigreren. Veel bloediger nog waren evenwel de jodenvervolgingen die in de Russische Burgeroorlog in Zuid-Rusland en Oekraïne werden aangericht door de Witten: daarbij kwamen meer dan 100.000 Joden om het leven.
Voor van overheidswege georganiseerde moordpartijen zoals de Holocaust wordt het woord "pogrom" niet gebruikt.
In de geschiedenis.
Onderstaand overzicht geeft een selectieve en eenzijdige opsomming van gewelddaden in de menselijke geschiedenis. De reden om ongeregeldheden, een oproer, opstand of aanslag als "pogrom" te betitelen is vaak gebaseerd op de eigen visie, niet onderbouwd of bronnen ontbreken ervoor.
Ruimer gebruik van de term.
Tegenwoordig wordt het woord "pogrom" steeds vaker in een ruimere zin gebruikt voor alle bloedige onlusten met een duidelijk etnische dimensie, bijvoorbeeld de vervolging van Armeniërs in het Ottomaanse Rijk, de Pogrom van Istanboel gericht tegen de in die stad wonende Grieken in 1955, de etnische zuiveringen in de landen van het voormalige Joegoslavië, vervolgingen van moslims en sikhs in India, vervolgingen van Chinezen in Vietnam, Cambodja, Laos, Indonesië, Maleisië, Thailand en dergelijke en de vervolging van Tutsi's door Hutus in Rwanda.
Begin december 2008 bezigde Ehud Olmert de term pogrom om het geweld uit onvrede over een ontruiming van nederzettingen door religieuze Joden op de Westelijke Jordaanoever tegen de Arabische bevolking te beschrijven. Ehud Olmert: “In de staat Israël zullen geen pogroms tegen niet-joodse inwoners plaatsvinden” . 
Linkse Israëlische media noemen de aanval van Joodse kolonisten op de Arabische bevolking van Hawara op 26 februari 2023 een pogrom . De Israëlische minister van financiën, , zei op 1 maart 2023 dat Israël de Palestijnse stad Huwara op de Westelijke Jordaanoever moet "wegvagen" .

</doc>
<doc id="36058" url="https://nl.wikipedia.org/wiki?curid=36058" title="Koorts">
Koorts

Koorts ("febris") of pyrexie is een verhoging van de normale gemiddelde kerntemperatuur van een organisme, vaak ten gevolge van een ontsteking.
Waarden bij de mens.
Bij de mens is de gemiddelde lichaamstemperatuur ca. 37 °C. Hierin bestaat een niet te verwaarlozen dagelijkse variatie tussen 35,5 à 36 °C in de late nacht (03-05 uur) en 37,5 °C laat in de middag (15-17 uur), bij een normaal werkende biologische klok. Per persoon kan hier ook enig verschil in bestaan. Bij vrouwen is bovendien het tijdstip in de menstruatiecyclus en een eventuele zwangerschap van invloed. Zo zal een snelle verhoging van 0,2 tot 0,5 °C wijzen op het ten einde lopen van de vruchtbare fase van de menstruele cyclus. De maximale kerntemperatuur is ongeveer 42 °C, bij een hogere waarde is de werking van enzymen in het lichaam dusdanig afgenomen dat er direct levensgevaar is.
Niet alle bronnen houden dezelfde grenswaarden voor verhoging of koorts aan. Over het algemeen wordt bij een lichaamstemperatuur tussen 37,5 °C en 38,4 °C gesproken over "subfebriele temperatuur" of "verhoging", daarboven (38,5 °C of hoger) van koorts. Deze grenzen zijn klinisch relevant, omdat vanaf een temperatuur van 38,5 °C bacteriëmie aannemelijk wordt en het dus zinvol is om bloedkweken af te nemen. De meeste bronnen houden aan dat alleen een verhoging van de lichaamstemperatuur die ontstaat door ontregeling van de inwendige thermostaat koorts genoemd wordt; in andere gevallen spreekt men van hyperthermie.
Bijkomende symptomen.
Koorts gaat veelal gepaard met enig tot ernstig onwel voelen en kan dan indien nodig of gewenst met koortswerende middelen, met antipyretica zoals paracetamol worden tegengegaan. Bijkomende symptomen zijn meestal algeheel gevoel van onwel zijn, concentratieproblemen, vermoeidheid en slaperigheid, rood aanlopen en gebrek aan eetlust. Opkomende koorts gaat gepaard met een bleke huid, rillen en klappertanden. Wanneer men in een warme omgeving is of de koorts zijn maximum bereikt heeft, zal men rood aanlopen en gaan zweten.
Hoge koorts kan gepaard gaan met neurologische stoornissen, met delier, ijlen en evenwichtsstoornissen tot gevolg. Hoesten en overtollige slijmaanmaak kunnen ook optreden. Men zal zeer levendig gaan dromen, wat soms, vooral bij kinderen, tot nachtmerries kan leiden. Een snelle temperatuurstijging geeft bij zeer jonge kinderen weleens aanleiding tot een koortsstuip.
Temperatuurmeting.
De lichaamstemperatuur kan op verschillende plaatsen gemeten worden met een koortsthermometer.
Op de niet-invasieve manier of op de invasieve wijze.
A. De niet-invasieve methoden. Dit wil zeggen dat er geen rechtstreekse toegangsweg is intracorporeel (binnen het lichaam).
"Minder betrouwbare methoden zijn:"
"Thermometers" bestaande uit strookjes met vloeibare kristallen die op het voorhoofd moeten worden gehouden zijn volstrekt onbetrouwbaar.
Iemand met koorts zal niet overal in het lichaam dezelfde temperatuur hebben, verschillende resultaten gemeten met verschillende technieken kunnen reële verschillen weergeven. Traditioneel wordt de rectale meting als betrouwbaarste gezien.
Men kan gebruikmaken van een digitale of een kwikthermometer. De meeste digitale thermometers zijn zeer nauwkeurig als ze volgens de gebruiksaanwijzing worden gebruikt. Meting van de rectale temperatuur met een digitale thermometer gaat meestal ook aanzienlijk sneller dan met een kwikthermometer en er is geen gevaar van breuk. 
B. De invasieve methodes. Deze meting gebeurt door een rechtstreekse verbinding te maken in het lichaam door middel van het plaatsen van een katheter of een sonde en die via monitoring permanent geregistreerd wordt. Deze manier van temperatuurcontrole vindt vooral plaats op afdelingen intensieve zorg.
Typen koorts.
Intermitterend type.
Bij dit type daalt de koorts over het verloop van de dag tot er een normale waarde bereikt wordt. Wanneer de variatie tussen piektemperatuur en normale temperatuur groot is spreekt men van "hectische koorts". Dit type koorts vindt men voornamelijk bij bacteriële infecties (hoofdzakelijk wanneer er abcessen gevormd zijn), maar ook bij progressieve uitgezaaide tuberculose waarbij meerdere organen zijn aangedaan en kwaadaardige lymfomen.
Remitterend type.
Bij dit type daalt de koorts over het verloop van de dag zonder een normale waarde te bereiken. Dit type koorts heeft geen diagnostisch karakter daar de meeste koortsgevallen een dergelijk verloop vertonen. Gaat vaak gepaard met hoestaanvallen.
Aanvalsgewijs optredende koorts.
Bij dit type koorts worden korte perioden van koorts gescheiden door een of meer koortsvrije dagen. Dit type koorts treedt onder andere op bij malaria en urineweginfecties met perioden van uretherobstructie. 
Relapsing fever.
Dit type wordt gekenmerkt door koortsperioden van 3 à 10 dagen met daartussen koortsvrije intervallen van eveneens 3 à 10 dagen. Dit type koorts kan gezien worden bij de ziekte van Hodgkin.
Continue koorts.
Bij dit type blijft de koorts gedurende de hele dag op ongeveer dezelfde temperatuur en stijgt of daalt de koorts niet.
Oorzaken van koorts.
Verhoging van endogene thermostaat.
Koorts is het gevolg van een verhoogde instelling van de interne thermostaat (in de hypothalamus). Pyrogenen (koortsopwekkende stoffen) ontstaan door:
Soms raakt de thermostaat van slag door een klein letsel in de hypothalamus zelf, bijvoorbeeld een hersenstaminfarct.
Exogene oververhitting.
Wanneer het lichaam in een toestand komt waarin het niet meer voldoende kan afkoelen tot een normale temperatuur, zal de lichaamstemperatuur stijgen zonder een verhoogde instelling van de inwendige thermostaat: hyperthermie. Dit kan bij ernstige oververhitting leiden tot een hitteberoerte. Dit is echter "geen" koorts. Anders dan bij koorts zijn bij hyperthermie de normale homeostatische mechanismen niet meer intact. 
In geval van ernstige hyperthermie (meer dan 40,5 graden) dient men het slachtoffer dringend af te koelen door hem naar een koelere plek te brengen en/of met water af te koelen. Deze toestand is levensbedreigend indien er niet adequaat ingegrepen wordt.
Betekenis van koorts.
Koorts kan opgevat worden als een bescherming tegen ziekteverwekkers, maar ook als een manier van bacteriën om het afweersysteem te ontlopen. 
Koorts kan dus een natuurlijk beschermingsmechanisme zijn. Heel hoge koorts kan echter schade veroorzaken of ons zeer onbehaaglijk doen voelen. Als de lichaamstemperatuur boven de 42 °C stijgt, leidt deze tot de dood door denaturatie van eiwitten ("proteïnen").
Verschil tussen koorts en hyperthermie.
Koorts is een door ziekte of infectie veroorzaakte verhoging van de kerntemperatuur. De hypothalamus verhoogt de normwaarde (Tset) voor de lichaamstemperatuur actief en houdt deze binnen homeostatische grenzen. Bij hyperthermie is dit echter niet het geval. Daardoor is er bij een temperatuur van 41 °C of meer meestal sprake van hyperthermie. Ook de perceptie van de gegenereerde warmte wijst in de richting van een nieuwe normwaarde voor de lichaamstemperatuur. Bij hyperthermie (en dus een normale Tset) wordt de gegenereerde warmte als onaangenaam ervaren. Maatregelen om het lichaam te koelen worden genomen (bv. zich ontdoen van een kledingstuk). Bij het begin van koorts (met een verhoogde Tset) daarentegen heeft het individu het koud en kiest ervoor extra kleren aan te doen om het lichaam te verwarmen (tot aan de normwaarde). Wanneer koorts toeslaat in een warme omgeving zullen de vaatjes in de huid samentrekken (cutane vasoconstrictie) om warmteverlies langs de huid tegen te gaan en Tset te bereiken. In een koude omgeving echter (waar de vaatjes al samengetrokken zijn) zal de reactie van het lichaam rillen zijn.

</doc>
<doc id="36060" url="https://nl.wikipedia.org/wiki?curid=36060" title="Sreten Jocić">
Sreten Jocić

Sreten "Jotsa" Jocić (Servisch: Сретен Јоцић) (Smederevska Palanka, 24 oktober 1962), ook bekend als "Jotcha Jocić", "Jotsa J." en in het Servisch "Joca Amsterdam", is een Amsterdamse crimineel van Joegoslavische komaf.
Jocić werd onder meer verdacht van betrokkenheid bij de moorden op criminelen Sam Klepper en Jan Femer in 2000. De beschuldigingen werden echter geseponeerd wegens gebrek aan bewijs. Ook ging het gerucht dat hij een moordaanslag aan het beramen was op officier van justitie Koos Plooij. Hiervoor werd geen bewijs gevonden.
Jocić werd in 1993 door het gerechtshof in Amsterdam bij verstek veroordeeld wegens het beschieten van een politieman. Op 20 juni 2002 werd hij in de Bulgaarse hoofdstad Sofia gearresteerd en direct aan Nederland uitgeleverd. Hij werd ook gezocht in Duitsland op verdenking van smokkel van heroïne en cocaïne. Naast genoemde zaken zou hij zich onder meer bezighouden met wapenhandel en het vervaardigen van valse valuta.
In maart 2006 werd hij uitgeleverd aan Servië om daar terecht te staan wegens een dubbele moord. Op 25 mei 2006 werd bekend dat Jocić in Servië op borgtocht was vrijgelaten, vermoedelijk omdat een getuige zijn verklaring had veranderd.
Op 27 april 2009 werd hij in Belgrado gearresteerd. Ditmaal werd Jocić ervan verdacht de opdrachtgever te zijn voor de moord op de Kroatische journalist Ivo Pukanić. 
In oktober 2009 werd bekend dat hij verdacht werd van het beramen van een aanslag op de Servische minister van justitie Snežana Malović. Het Nederlandse Openbaar Ministerie verdacht hem ook van de moord op een drugshandelaar in 2006 in Podgorica in verband met een machtsstrijd met Willem Holleeder.
Op 3 juni 2010 werd hij in Servië tot een celstraf van 15 jaar veroordeeld wegens het beramen van een moordaanslag in 1995 op een andere crimineel, Goran Marjanović en diens vriendin Jelena Đorđević. Zij werden in juli 1995 in een voorstad van Belgrado vermoord.
In een later stadium is dit omgezet naar 11 jaar.

</doc>
<doc id="36061" url="https://nl.wikipedia.org/wiki?curid=36061" title="Jotcha J.">
Jotcha J.



</doc>
<doc id="36062" url="https://nl.wikipedia.org/wiki?curid=36062" title="Streten Jocic">
Streten Jocic



</doc>
<doc id="36063" url="https://nl.wikipedia.org/wiki?curid=36063" title="Vleugelgambiet">
Vleugelgambiet

Het vleugelgambiet is in de opening van een schaakpartij de verzamelnaam van een aantal varianten die in verscheidene openingen gespeeld worden en die als kenmerk hebben het al vroeg opschuiven van een pion naar de velden b4/b5 of g4/g5 met de bedoeling die te offeren.
In de Spaanse opening.
Het vleugelgambiet is te vinden in de Spaanse opening. Het ontstaat na de zetten:
In de Siciliaanse opening.
Een variant van de Siciliaanse opening heet ook het vleugelgambiet. De beginzetten van deze variant zijn:
Het vleugelgambiet kan ook een zet later:
In de Franse opening.
In de Franse opening is er ook een variant die vleugelgambiet heet. De beginzetten zijn:
In de Hollandse opening.
Het vleugelgambiet in het Hollands heeft als beginzetten:

</doc>
<doc id="36064" url="https://nl.wikipedia.org/wiki?curid=36064" title="Lepra">
Lepra

Lepra is een besmettelijke bacteriële huid- en zenuwziekte. De ziekte manifesteert zich vaak in eerste instantie met huidafwijkingen, soms met schade aan het perifere zenuwstelsel. Complicaties veroorzaken (verdere) schade aan zenuwen, hetgeen kan leiden tot handicaps en verminkingen. Deze complicaties, samen met wijdverspreid stigma en discriminatie maken lepra tot een van de meest gevreesde ziektes in endemische gebieden.
Ziekteverwekkers.
De verantwoordelijke bacterie heet "Mycobacterium leprae" ("M. leprae"). Het is een zuurvaste staaf, voor het eerst beschreven in 1873 door de Noorse arts Armauer Hansen. Lepra wordt daarom ook wel de ziekte van Hansen genoemd. Een naam die ook gebruikt wordt is melaatsheid; deze term heeft vaak een pejoratieve bijklank. Sinds 2008 is bekend dat er een tweede bacteriële veroorzaker van lepra bestaat, de "Mycobacterium lepromatosis".
Besmettingswijze.
De bacterie wordt via de lucht van mens tot mens overgedragen. Besmetting treedt op via ademhaling, hoesten en niezen. Hierdoor worden de bacteriën verspreid, die bij anderen weer kunnen binnendringen via neus en keel. Circa 80% van de mensen zijn van nature resistent tegen de bacterie en zullen dus na besmetting de ziekte niet ontwikkelen. Van de resterende 20% maakt het overgrote deel de infectie subklinisch door. De ziekte is niet erfelijk, maar een natuurlijke weerstand tegen de ziekte zou wel erfelijk kunnen zijn.
De bacterie vermenigvuldigt zich zeer langzaam (de tijd nodig voor verdubbeling van het aantal bacteriën is 12-14 dagen) waardoor de periode tussen het contact met een besmet persoon en het optreden van ziekteverschijnselen (de incubatieperiode) zeer lang kan zijn: meestal tussen twee tot zes jaar, maar het kan oplopen tot twintig jaar. Na transmissie verspreidt de bacterie zich via de bloedbaan en groeit intracellulair vooral in macrofagen en in Schwann-cellen in de perifere zenuwen. De optimale groeitemperatuur van de bacterie is 30°C, waardoor het een voorkeur heeft voor de relatief koele delen van het lichaam, zoals extremiteiten, oorlellen, neus, testikels en wenkbrauwen.
Lepra bij dieren.
Lange tijd werd gedacht dat er naast de mens maar één andere diersoort bestond die lepra kon hebben: het negenbandig gordeldier. Tegenwoordig weten we dat ook chimpansees, mangabeys en eekhoorns de verwekker van lepra kunnen dragen en hiervan ziek kunnen worden. Overdracht van dier naar mens is incidenteel mogelijk; het negenbandig gordeldier is uitgebreid bestudeerd in de zuidelijke Verenigde Staten en Brazilië als mogelijke overbrenger van de leprabacterie. Er zijn geen aanwijzingen dat dieren globaal een belangrijke factor in de transmissie zijn.
Symptomen.
De symptomen worden bepaald door de wijze waarop de patiënt op de besmetting reageert; de immunologische afweer van de geïnfecteerde bepaalt voor een groot deel of deze persoon ziek wordt en met welke initiële symptomen. Doordat deze afweer voor de leprabacterie bij ieder mens verschilt, presenteert lepra zich op vele manieren. De vroege verschijnselen worden voornamelijk gezien in de huid, de slijmvliezen en als gevolgen van zenuwschade.
Tekenen van vergevorderde lepra.
Andere complicaties (lepra-reacties) leiden tot pijnlijke gezwollen zenuwen, roodheid en pijn rond het getroffen gebied, pijnlijke, rode noduli (knobbels) en zenuwschade.
Diagnostiek.
Ervaren dermatologen kunnen lepra op het klinische beeld diagnosticeren. Deze experts zijn niet beschikbaar voor grote delen van de wereldbevolking. Daarom heeft de Wereldgezondheidsorganisatie (WHO) de volgende operationele definitie van de diagnose lepra gepubliceerd, die bijna overal gevolgd wordt: In een endemisch land of gebied wordt een persoon gediagnosticeerd als lepra-patiënt als hij een van de volgende essentiële symptomen (Engels: cardinal signs) vertoont:
Classificatie.
Er bestaan verschillende benaderingen voor het classificeren van lepra.
Deze klinische classificaties hebben geen directe gevolgen voor de behandeling, in tegenstelling tot de hieronder vermelde WHO indeling.
Medische behandeling.
Alice Ball ontwikkelde in 1916 een eerste werkzame behandeling voor lepra uit chaulmoogra-olie. Sinds de jaren tachtig is lepra effectief behandelbaar met een combinatie van antibiotica geneesmiddelen: Multidrug-therapie (MDT), bestaande uit rifampicine, dapson en clofazimine. Afhankelijk van de WHO classificatie duurt een kuur 6 maanden voor PB patiënten en 12 maanden voor MB patiënten.
MDT blijkt zeer effectief en mensen zijn niet langer besmettelijk na de eerste maandelijkse dosis. Het is veilig en gemakkelijk te gebruiken onder veldomstandigheden dankzij de presentatie in blisterverpakkingen, voor volwassenen en aparte blisters voor kinderen. Een recidief na de behandeling is zeldzaam. In verschillende landen is resistentie gemeld, hoewel het aantal gevallen klein is. Mensen met rifampicine-resistente lepra kunnen worden behandeld met tweedelijnsgeneesmiddelen zoals fluorchinolonen, minocycline of claritromycine. De behandelingsduur is 24 maanden vanwege een lagere bacteriedodende activiteit van deze tweedelijns geneesmiddelen.
Verloop en gevolgen.
Lepra-reacties.
Lepra-reacties zijn immunologische reacties op M. leprae. Lepra-reacties kunnen perifere zenuwbeschadiging veroorzaken en zo bijdragen tot invaliditeit. Het vroegtijdig herkennen van reacties is belangrijk om zenuwbeschadiging te minimaliseren. Lepra-reacties kunnen optreden vóór, tijdens of na de succesvolle voltooiing van de antibiotica behandeling van lepra (MDT). Lepra-reacties vereisen behandeling met immunosuppressiva, waarvan hoge doses vaak gedurende langere perioden nodig zijn en kunnen bijdragen aan morbiditeit.
Er kunnen twee verschillende soorten lepra-reacties optreden: lepra-reacties van type 1, ook bekend als omkeerreacties (Engels: reversal reactions), en type 2-reacties, ook bekend als erythema nodosum leprosum (ENL).
"Reversal reactions:" Deze reactie vorm komt voornamelijk voor bij borderline patiënten en wordt gekenmerkt door acute ontsteking van reeds bestaande huidletsels van lepra, zenuwen of beide. Huidlaesies worden acuut ontstoken, oedemateus en kunnen zweren. Oedeem van handen, voeten en gezicht kan ook een kenmerk zijn van een reactie. Betrokkenheid van de perifere zenuwen leidt tot sensorisch en motorisch verlies, vaak gepaard met zenuwpijn. Corticosteroïden zijn de meest gebruikte geneesmiddelen voor dit type reacties. De antibiotische behandeling dient gecontinueerd te worden. Soms wordt decompressie chirurgie (neurolyse) toegepast om zenuwschade te voorkomen, met name in de nervus ulnaris en de nervus peroneus.
"ENL reacties:" ENL komt vooral voor bij BL en LL patiënten. Ongeveer 10% van de mensen met BL-lepra en tot 50% van de mensen met LL zullen ENL ontwikkelen. Verschijnselen aan de huid zijn onder andere: gevoelige, rode huidlaesies, vaak vergezeld van koorts en malaise. ENL is een uiterst pijnlijke aandoening die tal van orgaansystemen kan aantasten, met name in de vorm van gewrichtsontsteking, lymfeklierontsteking en ontsteking van de teelbal. De medicamenteuze behandeling betreft voornamelijk corticosteroïden en thalidomide.
Dit laatste geneesmiddel heeft veel controverses opgeleverd. Thalidomide werd berucht door het Softenonproces in de jaren 60. Vrouwen die tijdens de zwangerschap het middel Softenon (thalidomide) hadden geslikt als slaapmiddel, baarden soms baby's met ernstige afwijkingen aan armen en benen. Het middel wordt voornamelijk in Brazilië gebruikt als geneesmiddel tegen type 2 leprareacties, onder strenge voorzorgen die moeten vermijden dat (potentieel) zwangere vrouwen het middel gebruiken.
Preventie van handicaps.
Beperkingen en handicaps komen frequent voor in leprapatiënten. Beperkingen kunnen optreden vóór, tijdens en ná de behandeling met MDT. Preventie van handicaps (Engels: prevention of disabilities) hoort tot de essentie van de behandeling van leprapatiënten. Zowel de gezondheidsprofessional als de patiënt en zijn directe sociale omgeving hebben een verantwoordelijkheid in deze. Vroegtijdige opsporing van lepra en de behandeling met MDT blijft de beste manier om handicap te voorkomen. Daarenboven dienen reacties effectief worden behandeld om vroege zenuwbeschadiging te kunnen terugdraaien en invaliditeit te voorkomen.
De individuele preventieve maatregelen voor een leprapatiënt of ex-leprapatiënt (na afloop van de antibiotica behandeling) met zenuwschade concentreert zich op onderzoek naar de zenuwfunctie en het beperken van de schade op drie plaatsen van het lichaam:
Fysieke revalidatie vindt plaats in ziekenhuizen en revalidatiecentra. In veel landen zijn deze faciliteiten niet toegankelijk voor de meerderheid van gehandicapten. Een alternatief met grotere toegankelijkheid is gebaseerd op het concept van revalidatie binnen de eigen gemeenschap (Engels: Community Based Rehabilitation - CBR). Het concept bestaat uit vijf componenten: Gezondheid, onderwijs, levensonderhoud, sociale aspecten en emancipatie (Engels: empowerment).
In diverse landen (India, Nepal, Indonesië, Brazilië) zijn zelfzorg groepen actief, waarbij (ex-)leprapatiënten bij elkaar komen, gericht op individuele fysieke preventie van handicaps en werden zelfhulp groepen (met een wijdere doelstelling, bijvoorbeeld sociaal-economische emancipatie) opgericht.
Reconstructieve chirurgie.
Pees- en spiertransplantatie worden toegepast om functieverbetering te bewerkstelligen van oog-, hand- en voetfuncties. Cosmetische operaties beogen met name verminkingen van het aangezicht te verhelpen. Andere chirurgische ingrepen zijn onder andere amputaties en debridement van chronische zweren.
Leprabestrijding.
Voorkomen in de wereld.
Bij het begin van de 21e eeuw schatte de WHO het aantal leprapatiënten wereldwijd op 600.000. In 1991 presenteerde de WHO een programma met als doel lepra in 2000 te elimineren, met als criterium een prevalentie van minder dan een geval per 10.000 mensen. Dit doel werd wereldwijd wel gehaald, maar de ziekte is verre van uitgeroeid. Eind 2019 waren er 177.175 leprapatiënten geregistreerd (en dus onder behandeling), dat is een prevalentie van 22,4 per 1.000.000 personen. Het aantal nieuwe patiënten nam in de periode 2009-2019 jaarlijks met ongeveer 1,5 % af. In het jaar 2019 werden 202.185 nieuwe patiënten gevonden, ofwel 25,9 patiënten per 1.000.000 personen (de "case detection rate"). Van de nieuwe patiënten zijn 38,9% vrouwen. In 2019 waren 7,4 % van de nieuw gediagnosticeerde patiënten kinderen onder de 15 jaar. Een ernstige beperking of handicap werd gevonden in 5% van de nieuwe patiënten, omdat de patiënten laat waren gediagnosticeerd.
De meeste nieuwe leprapatiënten worden gediagnosticeerd in India, Brazilië en Indonesië. Eind 2019 woonde 45% procent van alle leprapatiënten onder behandeling in India.
In veel landen is de ziekte niet meer endemisch. De lepragevallen die daar nog worden vastgesteld zijn geïmporteerd door immigratie.
Tegenwoordig (2019) worden er in Nederland naar schatting nog tussen de vijf en tien nieuwe gevallen per jaar vastgesteld. De besmettingen vinden plaats in het buitenland en worden, door de lange incubatietijd, soms pas jaren later in Nederland ontdekt. Besmettingen binnen Nederland lijken niet of nauwelijks voor te komen.
Mondiale visie en doelstellingen.
De WHO publiceerde in 2016 de 'Global Leprosy Strategy 2016–2020'. Daarin werden een langetermijnvisie en kortetermijndoelen gedefinieerd:
Visie: Een wereld zonder lepra
Dat betekent:
De doelen (Engels: targets) voor 2020:
De ILEP formuleerde in 2016 een gelijkaardige strategie voor de periode 2016-2020. De gedefinieerde strategische doelen zijn: Stop transmissie, voorkom handicaps en bevorder inclusie.
Preventie.
Contactonderzoek.
Een huisgenoot van een leprapatiënt heeft een relatief hoog risico om zelf ook lepra te krijgen. Contactonderzoek wordt dan ook het meest gehouden onder leden van een huishouden. Soms wordt de cirkel van contacten vergroot tot andere personen die intensief contact hebben met de patiënt.
Vaccinatie.
Het BCG-vaccin geeft enige beschermende werking tegen lepra. In Brazilië krijgen contacten van leprapatiënten twee doses BCG toegediend. Een specifiek anti-lepra-vaccin is in onderzoek.
Profylaxe.
Recent zijn projecten van start gegaan met profylactische toediening van antibiotica aan contacten van leprapatiënten (Engels: Post Exposure Prophylaxis [PEP]). Evaluaties bevestigen de veiligheid en haalbaarheid van deze profylaxe op grote schaal. Over de effecten op de transmissie is nog weinig bekend. De WHO adviseert de toediening van een eenmalige dosis rifampicine (SDR-PEP). Ook zijn studies gaande in India, Brazilië en Indonesië, waarbij een combinatie van twee antibiotica (rifampicin en claritromycine) wordt gegeven aan contacten.
NTDs.
Lepra is door de WHO om operationele redenen ondergebracht in een groep Verwaarloosde Tropische Ziekten (Engels: Neglected Tropical Diseases - NTDs). Het WHO "Department of Control of Neglected Tropical Diseases" coördineert en ondersteunt beleid en strategieën om de toegang tot interventies voor de preventie, bestrijding, uitbanning en uitroeiing van verwaarloosde tropische ziekten te verbeteren.
Stigma en discriminatie van leprapatiënten.
Lepra is sinds eeuwen een stigmatiserende aandoening. Tot op heden bestaat discriminatie en exclusie van (ex-)leprapatiënten. De WHO en ILEP hebben beide het bestrijden van discriminatie in hun strategieën opgenomen.
Nationale niet-gouvernementele organisaties (ngo's).
In België is vooral de Damiaanactie actief in de hulp aan de leprabestrijding. In Nederland zijn de Leprastichting en de Leprazending de voornaamste hulporganisaties op het gebied van leprabestrijding.

</doc>
<doc id="36065" url="https://nl.wikipedia.org/wiki?curid=36065" title="Kandahar (stad)">
Kandahar (stad)

Kandahar, in de oudheid Alexandrië in Arachosië, ook wel gespeld als "Qandahar", is een stad in Afghanistan. De stad is de hoofdstad van de gelijknamige provincie Kandahar. De stad telde 178.409 inwoners bij de volkstelling van 1979 en was daarmee de tweede stad van het land. Een schatting van de Afghaanse statistische dienst in 2006 zette het aantal inwoners op 324.800, waarmee ze de derde stad zou zijn na Kabul en Herat.
Kandahar is de belangrijkste stad van de bevolkingsgroep Pashtun.
Geschiedenis.
De stad Kandahar (Oud-Kandahar) dateert uit het midden van het eerste millennium vóór Chr. De traditie wil dat Alexander de Grote de stad stichtte als Alexandrië of anderszins hernoemde naar zijn eigen naam. Iskander is de feitelijke Macedonische naam van Alexander; Skander, Skandar en Kandar zouden overgangsvormen naar de huidige naam van de stad zijn. De stad ligt strategisch op de handelsroutes die India en het Midden-Oosten met elkaar verbinden. 
De stad is in handen geweest van Arabieren vanaf de 7e eeuw), Turken (10e eeuw), Mongolen (12e eeuw) en Indiërs (16e eeuw). Later werd ze veroverd door de Perzen en de heersers van het ontluikend Afghanistan. Historisch Kandahar werd in 1738 verlaten. Enkele jaren later werd, enkele kilometers naar het oosten, een nieuwe stad gesticht: Nieuw Kandahar. Tussen 1748 en 1773 was het de hoofdstad van het nieuwe koninkrijk Afghanistan.
Vervolgens is de stad ook tijdelijk veroverd geweest door Britse troepen (1839-1842 en 1879-1881).
Tijdens de Sovjet-bezetting (1979-1989) was de stad het Sovjet-commandocentrum. Tijdens het Taliban-regime (1994-2001) was Kandahar de officieuze hoofdstad en zetel van moellah Omar.
Na de internationale militaire operatie Enduring Freedom die na de aanslagen op 11 september 2001 leidde tot de val van het Talibanregime, vielen de stad en de provincie onder Britse militaire bescherming. Hierop werd Kabul de plaats waar de voorlopige Afghaanse overgangsregering zetelde en vervolgens de grondwettelijke hoofdstad van de nieuwe Islamitische Republiek van Afghanistan.
Dat te Kandahar de Britse vlag opnieuw werd gehesen, juist waar eerder in de Afghaanse geschiedenis troepen uit het toenmalig Brits-India slag hadden geleverd met als inzet de onafhankelijkheid van Afghanistan, en op een datum die in Afghanistan als een nationale feestdag geldt, werd onder de plaatselijke bevolking als krenkend ervaren. Begin augustus 2021 viel Kandahar in de handen van de Taliban.
De huidige stad.
De stad is met zo'n 349.000 inwoners (2006) na Kabul en Herat de op twee na grootste stad van Afghanistan. Het is een centrum van handel in onder meer schapen, wol, katoen en levensmiddelen. Ook is er een internationaal vliegveld en wegen naar onder meer Kabul en de voormalige Sovjet-republieken in Centraal-Azië.
De oude binnenstad is ontworpen door Ahmad Shah Durrani en bevat onder meer het achthoekige mausoleum en meerdere moskeeën (waarvan er een het kleed van de profeet Mohammed schijnt te bevatten).
Het naastliggende moderne stadsdeel heeft onder meer een technische universiteit.
Kandahar Airport.
Het vliegveld, Kandahar Airport, werd gebouwd in 1970 met financiële en technische steun van de Verenigde Staten. Het is het grootste vliegveld in Centraal-Azië.
Tijdens de Sovjet-bezetting en tijdens de Operation Enduring Freedom in 2001 werd het vliegveld bij gevechtshandelingen zwaar beschadigd.
Film.
Kandahar is ook de titel van een film uit 2001 van de Iraanse regisseur Mohsen Makhmalbaf waarin een Afghaans-Canadese vrouw tijdens het Talibanregime probeert haar zus in Kandahar te bezoeken.

</doc>
<doc id="36067" url="https://nl.wikipedia.org/wiki?curid=36067" title="Aerogel">
Aerogel

Aerogel is een doorzichtig, poreus materiaal met een uiterst lage dichtheid. Het bestaat voor 95 tot 99,98% uit lucht en is daardoor een van de lichtste vaste stoffen. Bij de meest bestudeerde aerogels wordt de structuur bepaald door silicium, maar er zijn ook aerogels op basis van metalen of koolstofverbindingen. Aerogel op basis van silica heeft een smeltpunt van ongeveer 1200 °C.
Aerogel wordt gemaakt door een conventionele gel te drogen boven de kritische temperatuur van het oplosmiddel en een kritische druk. Deze gel bestaat uit silica in colloïdale vorm, gevuld met oplosmiddelen.
Door voortdurend onderzoek bereikt men een steeds lagere dichtheid van dit materiaal. Hiervan worden zelfs records bijgehouden in het Guinness Book of Records. In 2003 brak het Jet Propulsion Laboratory van NASA het record met een dichtheid van slechts 3 mg/cm3. Dat record werd hetzelfde jaar verbroken door wetenschappers van het Lawrence Livermore National Laboratory. Zij slaagden erin een aerogel te maken met een dichtheid van 1,9 mg/cm3. Inmiddels zijn dezelfde wetenschappers erin geslaagd de dichtheid te reduceren tot 1 mg/cm3, het huidige record.
Ter vergelijking: lucht heeft een dichtheid van 1,2 mg/cm3. De nieuwste versie van aerogel is dus lichter dan lucht. Maar omdat het aerogel wel gevuld is met lucht drijft of zweeft het niet.
De warmtegeleidingscoëfficiënt van Aerogel ligt rond de 0,011W/m2K
Toepassingen.
Aerogel is een goede isolator en wordt in ruimtesondes gebruikt om de elektronica tegen lage temperaturen te beschermen. Onder andere de Mars Pathfinder en de Mars Exploration Rovers maken hiervan gebruik. Aerogel isoleert dusdanig goed dat het zelfs nodig is om de elektronica te koelen in plaats van te beschermen tegen de kou. Aerogel is thermisch en UV stabiel, niet giftig, niet brandbaar en er is geen rook in geval van brand. Het is permanent waterafstotend, weerstaat waterdamp, groei van algen en meeldauwsporen. Het vergeelt niet en behoudt zijn lichtdoorlatende witte kleur, is inert, waardoor het herbruikt kan worden. Aerogel is een vaste stof, op basis van siliciumdioxide (SiO2) met een poreuze, spons-achtige structuur. Ter vergelijking: de dichtheid van aerogel is zo'n 1.000 keer lager dan die van glas, een ander materiaal op basis van siliciumdioxide dat chemich vrijwel identiek is aan aerogel. Het isoleert warmte en kou tot 8 keer beter dan elk ander conventionele isolatiemateriaal. Er is dus veel minder materiaal nodig om dezelfde isolatiewaarde te bereiken, dit maakt een deken van Aerogel 's werelds best isolerend materiaal. 
Aerogel werd gebruikt bij de Stardustmissie om stof uit de staart van een komeet te verzamelen. De stofdeeltjes drongen hierbij met grote snelheid een stukje aerogel binnen, werden in de aerogel afgeremd en opgevangen. Stardust keerde half januari 2006 terug naar de aarde.

</doc>
<doc id="36069" url="https://nl.wikipedia.org/wiki?curid=36069" title="Lopez-Rousseaugambiet">
Lopez-Rousseaugambiet

Het Lopez-Rousseaugambiet of kortweg Rousseaugambiet is in de opening van een schaakpartij een scherp alternatief, voor zwart, voor de Italiaanse opening. Het is ingedeeld bij de open spelen.
De beginzetten van dit gambiet zijn: 1.e4 e5 2.Pf3 Pc6 3.Lc4 f5.
Het gambiet is door Eugène Rousseau geanalyseerd. Het gambiet staat niet als sterk bekend, omdat zwart zijn koningsvleugel gedurende de ontwikkeling verzwakt. Als wit het gambiet aanneemt (4. exf5) komt zwart enkele (hooguit 15) centipionnen voor te staan, maar als het gambiet geweigerd wordt staat wit minstens 150 centipionnen voor. Wanneer het gambiet geweigerd wordt, is 4.d4 de beste en (i.i.g. op professioneel niveau) de meest gespeelde zet, 4.d3 is een iets veiliger en ook populair alternatief. Een gevaar voor zwart zit hem in een zet als Dh5+, waardoor ook de g-pion naar voren moet en de korte rokade al moeilijk wordt.

</doc>
<doc id="36070" url="https://nl.wikipedia.org/wiki?curid=36070" title="The New York Times">
The New York Times

The New York Times is een Amerikaans dagblad. Het hoofdkantoor is gevestigd in The New York Times Tower in New York. Bijnamen van de krant zijn "The Old Gray Lady" (de oude grijze dame), en "The Times". De krant heeft als leus "All the News That's Fit to Print". Een deel van de artikelen wordt internationaal gepubliceerd via de "New York Times International Edition".
Geschiedenis.
"The New York Times" werd in 1851 opgericht door Henry J. Raymond en George Jones onder de naam "The New-York Daily Times". De krant werd in 1896 overgenomen door Adolph Ochs en verwierf onder zijn leiding internationaal aanzien. Momenteel is de krant eigendom van The New York Times Company, waarin nakomelingen van Ochs, voornamelijk de familie Sulzberger, een belangrijke rol spelen.
Huisvesting.
De eerste locatie van het gebouw van de krant was op 113 Nassau Street in New York. In 1854 verhuisde het naar 138 Nassau Street en in 1858 naar 41 Park Row, waardoor het de eerste krant in New York was die was gevestigd in een gebouw dat speciaal voor dit doel was gebouwd.
In 1904 verhuisde de krant naar de Times Tower, gelegen op 1475 Broadway, in een gebied dat destijds Longacre Square werd genoemd en later werd omgedoopt tot Times Square ter ere van de krant. Het topje van het gebouw - nu bekend als One Times Square - is de locatie van de nieuwjaarstraditie van het laten zakken van een verlichte bal, die begon bij de krant. Het gebouw staat ook bekend om zijn elektronische nieuwsticker - bekend als "The Zipper" - waar koppen rond de buitenkant van het gebouw kruipen. Het is nog steeds in gebruik, maar wordt sinds 1995 beheerd door Dow Jones &amp; Company. Na negen jaar in zijn Times Square-toren liet de krant een bijgebouw bouwen op 229 West 43rd Street. Na enkele uitbreidingen werd het gebouw op 43rd Street het hoofdkwartier van de krant in 1960 en werd de Times Tower op Broadway het volgende jaar verkocht. Het diende als de belangrijkste drukkerij van de krant tot 1997, toen de krant een ultramoderne drukkerij opende in de College Point-gebied van Queens.
Tien jaar later verhuisde The New York Times zijn redactie en zakenhoofdkwartier van West 43rd Street naar een nieuwe toren op 620 Eighth Avenue tussen West 40th en 41st Streets, in Manhattan, direct tegenover de Port Authority Bus Terminal. Het nieuwe hoofdkwartier voor de krant, officieel bekend als The New York Times Building⁣, maar informeel door veel New Yorkers de nieuwe "Times Tower" genoemd, is een wolkenkrabber ontworpen door Renzo Piano.
Reputatie.
"The New York Times" heeft door de jaren heen 114 Pulitzerprijzen gewonnen, meer dan enige andere nieuwsorganisatie. Het redactioneel commentaar is voornamelijk "liberal", maar de krant heeft politiek gezien een breed scala aan columnisten, onder wie Paul Krugman en Thomas Friedman.
In 2003 raakte de krant verstrikt in een klein schandaal door toedoen van een van haar verslaggevers, Jayson Blair. Deze bleek zich langdurig aan plagiaat en het verzinnen van feiten te hebben schuldig gemaakt.
In 2006 overleed de bekende oud-redacteur en oud-columnist van de krant Abe Rosenthal. Tijdens zijn redacteurschap voerde hij diverse succesvolle vernieuwingen door, waarvan sommige door andere kranten wereldwijd werden overgenomen. In hetzelfde jaar lag de krant onder vuur van de regering van George W. Bush vanwege haar onthullingen in de SWIFT-affaire.
In november 2017 werd bekend dat een van de Witte Huis-verslaggevers van "The New York Times", Glenn Thrush, was geschorst op verdenking van seksueel grensoverschrijdend gedrag. De krant heeft een onderzoek naar hem ingesteld. Saillant is dat "The New York Times" veel schandalen rond seksueel wangedrag aan het licht heeft gebracht.
Onderscheidingen.
2001: Four Freedoms Award voor vrijheid van meningsuiting

</doc>
<doc id="36071" url="https://nl.wikipedia.org/wiki?curid=36071" title="Karel Doorman">
Karel Doorman

Karel Willem Frederik Marie Doorman (Utrecht, 23 april 1889 – Javazee, 28 februari 1942) was een Nederlands schout-bij-nacht. De Engelse naam voor zijn rang is "Rear Admiral", en zo raakte hij bij de geallieerden onder zijn bevel, en later in de Engels sprekende wereld, bekend als Admiral Doorman. Doorman kwam om tijdens de Slag in de Javazee. Ter nagedachtenis heeft de Koninklijke Marine tot vier keer toe een schip naar hem genoemd, te weten in 1946, 1948, 1991 en 2015.
Jeugd, opleiding, actieve vliegperiode.
Doorman, geboren in Utrecht en katholiek opgevoed, stamde uit een familie van beroepsmilitairen. In 1906 werd hij, samen met zijn twee jaar jongere broer Lou A.C.M. Doorman, adelborst en in 1910 kwam zijn benoeming tot officier. In dit laatste jaar vertrok hij aan boord van het pantserschip "Tromp" naar Nederlands-Indië. Gedurende zijn eerste tour van drie jaar was hij van januari 1912 tot december 1913 geplaatst aan boord van opnemingsvaartuigen "Van Doorn" en "Lombok" met als voornaamste doel het in kaart brengen van de kustwateren van Nieuw-Guinea. Begin 1914 keerde hij terug naar Nederland met het pantserschip "De Ruyter" en in maart 1914 kwam zijn verzoek tot plaatsing bij de Luchtvaartafdeeling.
Vanaf april 1914 was hij geplaatst aan boord van de pantserkruiser "Noordbrabant". Met dit schip maakte hij vlak voor het uitbreken van de Eerste Wereldoorlog de missie naar Albanië mee om het stoffelijke overschot van de aldaar gesneuvelde majoor Lodewijk Thomson op te halen. Zijn verzoek tot plaatsing bij de vliegdienst werd in de zomer van 1915 na een strenge keuring gehonoreerd en zodoende werd hij een van de eerste marineofficieren die een vliegbrevet behaalden. Van 1915 tot 1918 was hij gestationeerd bij de Luchtvaartafdeeling (LVA) te Soesterberg onder commando van de kapitein Henk Walaardt Sacré. Hij ontmoette er onder meer Albert Plesman, die daar eerst als waarnemer verbleef maar later ook als vlieger werd opgeleid maar dan van de landmacht. Ook andere bekende vliegers zoals de instructeur Willem Versteegh, G.A. Koppen en de latere professor P.M. van Wulfften Palthe behoorden tot zijn collegae. In 1915 behaalde hij onder leiding van de eerste luitenant F.A. van Heyst zijn civiele (FAI) vliegbrevet en in 1916 het belangrijkere marinevliegbrevet. Van 1917 tot 1921 was hij instructeur, eerst te Soesterberg en vanaf oktober 1918 op het marinevliegkamp De Kooy bij Den Helder. Van dit laatste landvliegkamp van de marine was hij van 1919 tot 1921 tevens de commandant. Vanwege zijn verdiensten als organisator van de nog zeer prille Marine Luchtvaartdienst werd hij in 1922 koninklijk onderscheiden (ridder in de orde van Oranje Nassau).
Doorman is van 1919 tot 1934 getrouwd geweest met Justine A.D. Schermer; zij kregen drie kinderen: Karel, Ank en Joop. Vanaf 1934 was hij getrouwd met Isabella J.J.J. Heyligers; zij kregen een zoon: Theo, die na het sneuvelen van zijn vader door zijn moeder mee naar Australië werd genomen.
Een ernstige armkwetsuur, opgelopen door een val in een wak bij een schaatstocht naar De Kooy begin 1919 en waar hij zijn leven lang last van zou houden, plus het feit dat bezuinigingen op de Marine Luchtvaartdienst in de maak waren, zorgden ervoor dat Doorman zijn actieve vliegloopbaan moest (en wilde) opgeven. Van november 1921 tot november 1923 volgde hij de opleiding bij de Hogere Marine Krijgsschool aan de Nieuwe Uitleg te Den Haag, essentieel voor een verdere loopbaan als marineofficier voor met name staffuncties. Na een succesvolle afronding van deze opleiding, waarin hij onder meer de communicatie van vliegtuigen met schepen onderzocht, volgde in december 1923 een plaatsing op het departement van Marine te Batavia. Doorman had daar onder meer zitting in commissies die moesten leiden tot het samensmelten van de Marine Luchtvaartdienst met de luchtvaartafdeling van het KNIL. Deze samensmelting heeft nooit plaatsgevonden door het verzet van zowel Marine als de Luchtvaartafdeling van het KNIL.
Vervolgjaren bij de Koninklijke Marine; diverse commando's.
In 1926 volgde na elf jaar weer eens een langere benoeming aan boord van een marineschip, namelijk op het pantserschip Hr.Ms. "De Zeven Provinciën". Tot eind 1927 was hij aan boord van dit schip geplaatst als officier van artillerie, later in combinatie met de functie van eerste officier. Begin 1928 keerde hij terug naar Nederland en werd hij geplaatst op het departement van Marine te Den Haag als eerst verantwoordelijke voor de aanschaf van materieel voor de Marine Luchtvaartdienst. Begin 1932 volgde zijn eerste commando over een schip, namelijk de mijnenlegger "Prins van Oranje". Met dit schip voer hij in hetzelfde jaar voor de derde maal naar Nederlands-Indië. Al snel werd dit commando vanaf 1932 ingeruild voor dat van een torpedobootjager, eerst de "Witte de With" en later vanaf eind 1932 de "Evertsen". Met dit laatste schip was hij ook betrokken bij de actie tegen de muiterij op "De Zeven Provinciën", februari 1933.
In januari 1934 keerde Doorman terug naar Nederland met de Evertsen. Hierna volgde een periode van drie jaar als chef-staf van het marinecommandement te Den Helder. In 1936 schreef Doorman een verzoek aan de minister van Defensie om het commando over een kruiser in Nederlands-Indië te mogen vervullen. Als gevolg hiervan vertrok hij, inmiddels met de rang van kapitein ter zee, in 1937 naar Nederlands-Indië om als commandant over respectievelijk de kruisers "Sumatra" en "Java" het bevel te voeren. In augustus 1938 volgde zijn benoeming tot Commandant van de Marine Luchtvaartdienst in Nederlands-Indië. Vanuit zijn standplaats, het marinevliegkamp Morokrembangan te Soerabaja, maakte hij menige inspectietocht door de Archipel.
Tweede Wereldoorlog.
Op 16 mei 1940 werd hij benoemd tot schout-bij-nacht en op 13 juni 1940 nam hij aan boord van de lichte kruiser "De Ruyter" het commando over van het eskader van schout-bij-nacht G.W. Stöve te Soerabaja. Begin 1942 kreeg hij het bevel over de Combined Striking Force van ABDACOM, het "American British Dutch Australian Command". Voordat het gevecht in de Javazee plaatsvond had er een telefoongesprek plaatsgevonden tussen luitenant-admiraal Helfrich en Doorman. Doorman meldde aan Helfrich dat hij de kansen op een geallieerde overwinning erg klein schatte. Letterlijk zei hij: “Hebben we nog een kans? Ik geloof maar heel weinig. Is het dan niet beter om weg te gaan op tijd en de geallieerden buiten Java te helpen?” Helfrich stelde daar tegenover dat het van tevoren al vaststond dat de geallieerden in de Javazee zouden vechten, dat terugtrekken onaanvaardbaar was als aanwijzing dat de geallieerden in de Javazee niet zouden vechten en dat de instructies uit Washington luidden: “standhouden, ook met de vloot.” Hij zei tegen Doorman dat deze moest blijven en de zaak uitvechten; dat de kans op succes weliswaar klein was maar wel aanwezig. Doorman voelde zich beroerd, geplaagd door buikloop maar zei dat het wel ging en dat hij zijn opdracht zou uitvoeren.
Doorman kwam om het leven toen zijn schip "De Ruyter" tijdens de Slag in de Javazee tot zinken werd gebracht. De brandende "De Ruyter" bleef ongeveer anderhalf uur drijven. Op de "Java" had men in het geheel geen tijd om de gewonden in veiligheid te brengen, op de "De Ruyter" lukte dat met de lichtgewonden - de zwaargewonden moest men achterlaten. Omtrent Doormans lot bestaat geen zekerheid, datzelfde geldt voor zijn chef-staf Joop De Gelder en de commandant van de "De Ruyter", Lacomblé. Om ongeveer één uur 's nachts ging het schip plotseling hoog op en neer om vervolgens snel onder het wateroppervlak te verdwijnen.
Op 5 juni 1942 werd hem postuum de Militaire Willems-Orde, IIIe klasse, verleend, die op 23 mei 1947 door luitenant-admiraal C.E.L. Helfrich, aan boord van Hr.Ms. "Karel Doorman" in het bijzijn van prins Bernhard, werd uitgereikt aan de oudste zoon van de schout-bij-nacht.
In de Haagse Kloosterkerk hangt een herdenkingsplaquette en worden met enige regelmaat herdenkingen gehouden voor de Slag in de Javazee.
Vernoeming.
Sinds 1946 zijn met tussenperioden vier vaartuigen in dienst geweest van de Koninklijke Marine die genoemd waren naar Karel Doorman, waaronder een voormalig Brits vliegdekschip uit de "Colossusklasse", het grootste schip ooit door de marine gevaren.
In 1946 werd er een straat in Amsterdam naar hem genoemd. In 1949 werd een straat in het centrum van Rotterdam naar Doorman vernoemd en in 1959 gaf de winkeliersvereniging aan beeldhouwer Willem Verbon opdracht voor een bronzen borstbeeld. Op de sokkel staat onder andere de tekst "Invia virtuti, nulla est via" (voor moed is geen weg onbegaanbaar). In Nederland zijn ruim 120 straten naar hem genoemd. In het plaatsje Ter Heijde bij Monster (gemeente Westland) waar vrijwel alle straten naar een reeks oud-Hollandse zeevaarders en zeehelden zijn vernoemd (Evertsen, Van Heemskerck, Van Galen, Kortenaer, Michiel de Ruijter, Piet Hein, Pieterson, Tromp uit de Gouden Eeuw en Van Speijk uit de 19e eeuw) werd ook een straat omgedoopt tot Karel Doormanstraat en de trap die daarvandaan naar de strandslag voert heet ook wel de Karel Doorman-trap. Ook in het centrum van Reuver is een laan naar hem vernoemd.
Meerdere zeeverkenners- en scoutinggroepen dragen eveneens zijn naam.
“Ik val aan, volg mij”.
Karel Doorman wordt vaak geëerd omdat hij tijdens de Slag in de Javazee “Ik val aan, volg mij” zou hebben gezegd, wat erg dapper werd gevonden. Dit is echter niet geheel waarheidsgetrouw.
Op 27 februari 1942 om ongeveer vier uur 's middags kregen de Japanse en geallieerde eskaders elkaar in zicht. Het geschut van de beide Japanse kruisers reikte echter verder dan het geallieerde geschut, en omstreeks vijf uur werd de Britse kruiser HMS "Exeter" getroffen. Twintig minuten later werd de Nederlandse torpedobootjager Hr.Ms. "Kortenaer" getorpedeerd. Het schip explodeerde en brak in twee stukken. In het geallieerde eskader ontstond verwarring over de te volgen koers, onder meer doordat de "Exeter" nog maar op halve kracht kon varen en op eigen gelegenheid naar de haven Tanjung Priok wilde terugkeren.
Om aan deze verwarring een eind te maken zond Doorman aan alle schepen het sein “Follow me” (“[to] All ships. Follow me”). Daarmee gaf hij aan dat ze niet de "Exeter", maar het vlaggenschip "De Ruyter" moesten volgen.

</doc>
<doc id="36075" url="https://nl.wikipedia.org/wiki?curid=36075" title="CIDI">
CIDI



</doc>
<doc id="36076" url="https://nl.wikipedia.org/wiki?curid=36076" title="Eskader">
Eskader

Een eskader of (historisch) smaldeel, tegenwoordig ook vaak met het bredere woord taskforce aangeduid, is een groep oorlogsschepen die in formatie vaart. De samenstelling van een eskader is niet vastgesteld. De definitie van een eskader verschilt per land. Bij de luchtmacht gebruikt men "eskader" als synoniem voor squadron.
Bij de Britse marine wordt de term "eskader" alleen gebruikt wanneer zich in de groep ten minste twee grotere schepen bevinden.
De Nederlandse marine gebruikt de term eskader voor een groep fregatten, doorgaans van verschillende "klassen", vergezeld van een bevoorradingsschip en soms ook van een amfibisch transportschip. In de regel organiseert de marine één eskader (aangeduid met "Het Eskader"), dat enkele malen per jaar oefenreizen onderneemt. "Het Eskader" werd in het begin van de jaren zeventig voor het eerst georganiseerd ter vervanging van de toen bestaande "smaldelen" 1 en 5. Vanaf het midden van de jaren negentig werken de Belgische en Nederlandse marine samen in het "Belgisch-Nederlandse Eskader": er wordt dan één Belgisch fregat toegevoegd aan "het eskader".
De term doodseskader wordt gebruikt voor een groep die bestaat uit militairen of paramilitairen die terroristische acties uitvoeren of in opdracht van bv. een dictatoriaal regime opposanten uit de weg ruimen.

</doc>
<doc id="36077" url="https://nl.wikipedia.org/wiki?curid=36077" title="Arthur">
Arthur

Aardrijkskunde
Fictief figuur
Media
Mythologie
Personen met de achternaam Arthur
Voornaam
Andere

</doc>
<doc id="36078" url="https://nl.wikipedia.org/wiki?curid=36078" title="Rosentretergambiet">
Rosentretergambiet

Het Rosentretergambiet is de naam van een tweetal verschillende gambieten in het schaken. Adolf Rosentreter, die de gambieten bestudeerde, was een Duitse schaker die leefde van 1844 tot 1920.
Het Rosentretergambiet in de Italiaanse opening.
Het Rosentretergambiet is een variant in de Italiaanse opening en het is ingedeeld bij de open spelen.
De zetten zijn 1.e4 e5 2.Pf3 Pc6 3.Lc4 Lc5 4.d4.
De opening valt onder ECO-code C50, Italiaanse opening.
Het Rosentretergambiet in het aangenomen koningsgambiet.
In het aangenomen koningsgambiet is ook een Rosentretergambiet te vinden, ook ingedeeld bij de open spelen.
De zetten zijn: 1.e4 e5 2.f4 ef 3.Pf3 g5 4.d4.
Het gambiet valt onder ECO-code C37.
De Deen Søren Anton Sørensen heeft later dit gambiet nog verder geanalyseerd met de zetten 4...g4 5.Pe5.

</doc>
<doc id="36079" url="https://nl.wikipedia.org/wiki?curid=36079" title="NAG">
NAG



</doc>
<doc id="36081" url="https://nl.wikipedia.org/wiki?curid=36081" title="Pervez Musharraf">
Pervez Musharraf

Pervez Musharraf (Urdu:پرويز مشرف), (Delhi, 11 augustus 1943 – Dubai, 5 februari 2023) was een Pakistaanse generaal en politicus. Hij was heerser sinds de staatsgreep van 1999 en van 2001 tot 2008 de tiende president van Pakistan. Nadat de enkele maanden ervoor gevormde nieuwe regeringscoalitie dreigde met een afzettingsprocedure trad Musharraf op 18 augustus 2008 af.
Levensloop.
Musharraf werd geboren in een gebied dat tegenwoordig tot India behoort. In 1947 verhuisde hij met zijn ouders naar het huidige Pakistan. Hij heeft een commandotraining gehad en heeft in twee oorlogen tegen India gevochten.
In 1999 greep Musharraf de macht. Bij een bezoek aan het buitenland werd hij, als hoogste militaire leider van het land, door de toenmalige premier Nawaz Sharif uit zijn functie ontheven. Bij zijn terugkeer op 12 oktober 1999 weigerde Sharif zijn vliegtuig met aan boord 200 andere passagiers toestemming te geven om te landen. Binnen enkele uren had het leger premier Sharif in een geweldloze staatsgreep afgezet en kreeg het vliegtuig, met nog slechts voor 10 minuten brandstof, toestemming om te landen. Op 20 juni 2001 benoemde Musharraf zichzelf tot president van Pakistan.
In 2002 stemde Musharraf toe een deel van zijn macht aan het parlement over te dragen. Tevens trad hij af als premier, een post waar later Mir Zafarullah Khan Jamali voor gekozen werd. Deze benoemde zelf een kabinet dat overwegend loyaal was aan president Musharraf.
Op 1 januari 2004 won Musharraf verkiezingen in het parlement en de vier provincieraden. Veel parlementariërs uit islamitische oppositiepartijen accepteerden deze uitslag niet en liepen weg. Voor Musharraf betekende dit een verlenging van zijn presidentstermijn tot 2007.
Musharraf overleed in februari 2023 op 79-jarige leeftijd.
Reputatie.
Musharraf wordt beschouwd als seculier en is na de aanslagen op 11 september 2001 gematigd vriendelijk tegenover het Westen. Musharraf was een bondgenoot van George W. Bush in de strijd tegen terrorisme. Hij heeft economische veranderingen doorgevoerd en Pakistan gemoderniseerd. Zijn grote voorbeeld is Mustafa Kemal Atatürk, die driekwart eeuw geleden het moderne Turkije stichtte.
Voornamelijk meer radicale islamitische groeperingen in Pakistan uitten veel kritiek op de houding van Musharraf. Op 14 december 2003 ontsnapte Musharraf aan de derde aanslag op zijn leven gedurende zijn heerschappij. Elf dagen later was er weer een poging waarbij niet de president, maar wel veertien omstanders en de twee plegers omkwamen.
Maar er was ook veel kritiek vanuit het westen nadat hij Benazir Bhutto, leidster van de grootste oppositiepartij Pakistan Peoples Party (PPP) huisarrest had opgelegd, hetgeen haar verhinderde om een protestmars tegen Musharraf te organiseren.
Relatie met India.
In 1999 werd Musharraf berucht in India toen hij als legerleider opdracht gaf aan zijn soldaten en militanten om het Kargil-gebied in India te bezetten. Dit leidde bijna tot een totale, en mogelijk nucleaire, oorlog. De coup van Musharraf die daarop volgde leidde daarom tot onrust bij India. Deze onrust verminderde na vredesbesprekingen in Agra tussen Musharraf en de Indiase premier Atal Bihari Vajpayee, maar die hadden verder geen resultaat.
De relatie met India verslechterde weer na een serie terreuraanslagen, waaronder een aanval op het Indiase parlement. Er kwam enige verbetering toen Musharraf op televisie verkondigde het terrorisme te gaan aanpakken. In januari 2004 werden er meer stappen genomen om de slechte relatie met India te verbeteren.
Crisis en aftreden.
Op 23 augustus 2007 bepaalde opperrechter Iftikar Mohammed Chaudhry van het Pakistaanse hooggerechtshof dat oud-premier Nawaz Sharif, die in 1999 door Musharraf werd verdreven, na zeven jaar ballingschap terug mocht keren naar Pakistan.
Op 6 oktober 2007 won Musharraf met grote meerderheid de presidentsverkiezingen. Hij kreeg 252 van de 257 stemmen. Zijn politiek tegenstander Wajihuddin Ahmed kreeg twee stemmen en drie stemmen werden ongeldig verklaard. De oppositie beschouwde zijn herverkiezing als onwettig, omdat Musharraf zich als opperbevelhebber van het leger herkiesbaar stelde, en ging naar het Hooggerechtshof.
Enkele dagen later, op 18 oktober, keerde Benazir Bhutto na een jarenlange vrijwillige ballingschap terug naar Pakistan om zich kandidaat te stellen voor haar derde ambtstermijn als premier.
Op 3 november 2007, enkele dagen voor de uitspraak van het hoger gerechtshof, riep Musharraf de noodtoestand uit in het land. Ook werd de grondwet uit 1973 formeel buiten werking gesteld. Reden voor de noodtoestand zou een terroristische dreiging zijn geweest. Hij ontsloeg de rechters die zijn herverkiezing dreigden nietig te verklaren. Duizenden tegenstanders werden gearresteerd of onder huisarrest geplaatst. Dit kostte hem veel geloofwaardigheid, zowel in het binnen- als het buitenland. 
Enkele dagen later, op 24 november, werd zijn verkiezing tot president door Pakistaanse verkiezingscommissie bevestigd. Onder grote internationale druk, vooral die van bondgenoot de Verenigde Staten, droeg Musharraf op 28 november 2007 de functie van stafchef over aan generaal Ashfaq Kayani. Op 29 november werd Musharraf, naar eigen zeggen als burgerpresident, beëdigd. De noodtoestand werd 15 december 2007 opgeheven. Op 27 december 2007 werd Benazir Bhutto, oud-premier en leider van de PPP, na een verkiezingstoespraak om het leven gebracht.
Op 18 februari 2008 werden nieuwe parlementsverkiezingen gehouden. Deze werden gewonnen door de oppositiepartijen PPP en Pakistan Muslim League (N) (PML-N). Met deze verkiezingsuitslag verloor Musharraf de steun in het parlement maar weigerde af te treden. In maart werd een nieuwe regering gevormd onder leiding van Yousaf Raza Gilani van de Moslimliga en Musharrafs grootste politieke opponent. Gillani werd genomineerd en verkozen tot premier van Pakistan.
Op 7 augustus 2008 maakten de partijleiders Asif Ali Zardari van de PPP, weduwnaar van de het jaar daarvoor vermoorde oppositieleidster Benazir Bhutto, en Nawaz Sharif van de PML-N op een persconferentie bekend dat de regeringscoalitie een begin zou maken met een afzettingsprocedure tegen president Musharraf.
Op 11 augustus zegden de afgevaardigden in de provincie Punjab het vertrouwen in Musharraf op. Een dag later werd door het parlement van de Noordwestelijke Grensprovincie met overweldigende meerderheid (107-4) een motie van wantrouwen tegen hem aangenomen. Musharraf hield de eer aan zichzelf door op 18 augustus 2008 af te treden als president van Pakistan. Hij maakte zijn vertrek wereldkundig in een televisietoespraak, waarin hij de oppositie beschuldigde van het hem in diskrediet brengen, het volk bedriegen en het schade toebrengen aan de natie. Musharraf verdedigde in de rede uitvoerig het beleid dat hij de afgelopen negen jaar had gevoerd. Hij beklemtoonde nooit persoonlijk gewin te hebben nagejaagd en enkel het land te hebben gediend. "Ik heb de situatie ernstig overwogen en heb verschillende politieke en gerechtelijke raadgevers geraadpleegd, en ik heb besloten op te stappen", zei Musharraf.
Zoals bepaald in de grondwet werd Musharraf opgevolgd door Muhammad Mian Soomro, de voorzitter het Pakistaanse parlement en lid van de pro-Musharraf-fractie in de PML-N. Soomro was waarnemend president tot een nieuwe president werd gekozen. Het parlement koos op 6 september 2008 Asif Ali Zardari als de opvolger van Musharraf voor een termijn van vijf jaar.
Musharraf verliet na zijn afzetting het land en ging in Londen wonen. In juni 2010 kondigde hij aan met zijn eigen politieke partij, de All Pakistan Muslim League, aan de parlementsverkiezingen van 2013 te willen meedoen. In maart van dat jaar keerde hij daartoe terug naar Pakistan.
Juridische vervolging.
In april 2013 werd Musharraf aangehouden. Hij werd ervan verdacht hoogverraad te hebben gepleegd toen hij als president de noodtoestand uitriep. Hij werd onder huisarrest geplaatst. Op 9 oktober dat jaar werd hij op borgtocht vrijgelaten. Een dag later werd hij echter opnieuw aangehouden, nu vanwege de door hem bevolen bestorming van de Rode Moskee in Islamabad in 2007, waarbij tientallen doden vielen. Wederom kwam hij onder huisarrest te staan. Op 7 november 2013 kwam hij weer op borgtocht vrij. Eind maart 2014 werd hij echter door de Pakistaanse regering aangeklaagd voor hoogverraad. Hij zei onschuldig te zijn. Voor de zaak werd een speciaal tribunaal ingericht. 
Veroordeling.
Op 17 december 2019 werd Musharraf, die op dat moment vanwege een zenuwaandoening in een ziekenhuis in Dubai verbleef, bij verstek veroordeeld tot de doodstraf vanwege hoogverraad en het ondermijnen van de grondwet. De reden voor dit laatste was dat hij in 2007 voor eigen gewin de noodtoestand had uitgeroepen. Op 13 januari 2020 werd het doodvonnis door een andere Pakistaanse rechtbank vernietigd, omdat de gevolgde procedure ongeldig zou zijn geweest. Musharraf werd nu vrijgesproken.

</doc>
<doc id="36082" url="https://nl.wikipedia.org/wiki?curid=36082" title="Twaalfde eeuw">
Twaalfde eeuw



</doc>
<doc id="36084" url="https://nl.wikipedia.org/wiki?curid=36084" title="Zesde eeuw">
Zesde eeuw



</doc>
<doc id="36085" url="https://nl.wikipedia.org/wiki?curid=36085" title="Jotcha Jocic">
Jotcha Jocic



</doc>
<doc id="36086" url="https://nl.wikipedia.org/wiki?curid=36086" title="Margarita de Bourbon de Parme">
Margarita de Bourbon de Parme

Margarita Maria Beatriz prinses de Bourbon de Parme (Nijmegen, 13 oktober 1972) is de oudste dochter en het tweede kind uit het huwelijk van de Nederlandse prinses Irene van Lippe-Biesterfeld en Carlos Hugo van Bourbon-Parma. Op 2 september 1996 kreeg Margarita van haar vader de in Nederland niet erkende Parmezaanse titel "gravin van Colorno". Margarita wordt officieel aangeduid met "Hare Koninklijke Hoogheid Margarita prinses de Bourbon de Parme". Margarita heeft een tweelingbroer, Jaime, die één minuut na haar werd geboren.
Bezigheden.
Na de echtscheiding van haar ouders in 1981 ging Margarita, lid van de sinds 1996 in de Nederlandse adel ingelijfde familie De Bourbon de Parme, met haar moeder en broers en zusje bij haar grootouders in Baarn wonen. Later verhuisden zij naar de villa Mariënhove in Wijk bij Duurstede. Margarita studeerde culturele antropologie aan de Vrije Universiteit te Amsterdam.
Margarita was gedurende haar relatie met Edwin de Roy van Zuydewijn niet vaak te zien bij bijzondere gebeurtenissen in de koninklijke familie. Bij het huwelijk van kroonprins Willem-Alexander van Oranje-Nassau en Máxima Zorreguieta waren Margarita en haar toenmalige echtgenoot Edwin de Roy van Zuydewijn niet uitgenodigd. Dit was evenmin het geval bij de uitvaart van haar oom prins Claus. Nadat ze haar relatie met De Roy van Zuydewijn had verbroken, werd ze ondanks de perikelen uit het verleden weer door haar familie opgenomen. De eerste gelegenheid was de uitvaart van haar grootmoeder Juliana op 30 maart 2004. Vanaf dat moment was zij weer bij alle bijzondere gelegenheden aanwezig.
Sinds 2014 heeft Margarita haar eigen juwelenlijn. Zij ontwerpt juwelen waarin ze de natuur probeert weer te geven. Daarnaast is Margarita bestuurslid van Jumping Amsterdam, een ruitersportevenement. In september woont Margarita jaarlijks met haar familie De Bourbon de Parme de plechtigheden bij in Parma en Piacenza.
Huwelijk en gezin.
Margarita trouwde op 19 juni 2001 te Amsterdam met Edwin de Roy van Zuydewijn. Op 22 september werd het kerkelijk huwelijk voltrokken in het Franse Auch. Het huwelijk, waaruit geen kinderen zijn geboren, werd op 8 november 2006 ontbonden door echtscheiding. De inschrijving hiervan vond plaats op 28 februari 2007.
Margarita trouwde op 3 mei 2008 met Tjalling Siebe ten Cate (Dordrecht, 23 december 1975), jurist bij De Nederlandsche Bank. Uit het huwelijk zijn twee kinderen geboren:
In februari 2023 maakte het stel publiek uit elkaar te gaan, maar dat die beslissing al "een tijd geleden" genomen was.
Margarita-affaire.
In 2003 speelde zich een reeks gebeurtenissen af die bekend werd onder de naam "Margarita-affaire". In dat jaar was Margarita samen met haar toenmalig echtgenoot met grote regelmaat in het nieuws. Het echtpaar gaf een uitgebreid interview aan het weekblad "HP/De Tijd" dat dit in afleveringen publiceerde en was meermalen op televisie te zien. Ze beschuldigden het Koninklijk Huis en de AIVD van afluisterpraktijken en kondigden aan een omvangrijke schadeclaim te zullen indienen wegens het dwarsbomen van Fincentives, het bedrijf van De Roy van Zuydewijn. Vervolgens bleek dat het Kabinet der Koningin inderdaad de AIVD had ingezet om nieuwe leden van de koninklijke familie te onderzoeken, zonder dat dit aan de premier was gemeld. Door de verantwoordelijkheid voor het Kabinet van de Koningin onder te brengen bij het ministerie van Algemene Zaken kwam aan deze mogelijkheid een einde. De AIVD wist overtuigend te ontkrachten dat het echtpaar was afgeluisterd. Volgens Margarita waren zij afgeluisterd door een microfoontje in de lambrisering van het kantoor van de directeur-generaal van de Rijksvoorlichtingsdienst Eef Brouwers. Deze toonde op de televisie aan dat Margarita de top van een schroefje abusievelijk had aangezien voor een afluistermicrofoon.
Op 8 januari 2004 presenteerden de advocaten van Margarita en De Roy van Zuydewijn bij de rechtbank te Den Haag een lijst met getuigen die zij wilden horen, onder wie haar grootvader Bernhard en haar vader Carlos Hugo. De rechtbank verwierp dit verzoek op 5 februari 2004.

</doc>
<doc id="36087" url="https://nl.wikipedia.org/wiki?curid=36087" title="Oost-Europa">
Oost-Europa

Oost-Europa is een omvangrijk deel van het Europese continent. Europees Rusland wordt steeds tot Oost-Europa gerekend; dat gebied alleen beslaat al meer dan 40% van de totale oppervlakte van het Europese continent. De vraag welke landen precies tot Oost-Europa behoren, blijft onderwerp van discussie.
Huidige definities.
Volgens de Duitse Ständiger Ausschuss für geographische Namen (StAGN) behoren de volgende landen tot Oost-Europa:
Anders dan de StAGN kennen de Verenigde Naties (VN) het begrip "Centraal-Europa" niet. De VN vullen "Oost-Europa" daarom ruimer in en rekenen ook de volgende landen tot Oost-Europa:
De volgende landen liggen volgens zowel de StAGN als de VN in Azië, maar worden toch vaak onder Oost-Europa gerekend:
Koude Oorlog.
Tijdens de Koude Oorlog was de definitie van Oost-Europa vooral ingegeven door politieke motieven: de kapitalistische landen in Europa werden onder "West-Europa" geclassificeerd, de communistische landen onder "Oost-Europa" - met name wanneer ze aan de Sovjet-Unie gelieerd waren. Zo kwam het dat Finland, Griekenland en zelfs Turkije tot West-Europa werden gerekend, terwijl veel westelijker gelegen landen zoals het toenmalige Tsjecho-Slowakije onder Oost-Europa werden gerekend. Volgens deze definitie liep de grens tussen Oost en West zelfs dwars door Berlijn, waarbij West-Berlijn een West-Europese enclave was, omgeven door Oost-Europees gebied.
De volgende landen werden destijds onder Oost-Europa gerekend:
en, hoewel niet gelieerd aan de Sovjet-Unie:
Oost-Europese Tijd.
Het begrip Oost-Europa wordt ook gebruikt in verband met tijdzones. Oost-Europese Tijd komt overeen met UTC+2. De volgende landen hanteren Oost-Europese Tijd (en een deel van het jaar Oost-Europese zomertijd, UTC+3):
Kaliningrad en Wit-Rusland hanteren Verder-oostelijk-Europese Tijd, die het hele jaar gelijk is aan UTC+3 en dus alleen in de zomer gelijkloopt met Oost-Europese Tijd. Armenië, Georgië en het Europese deel van Rusland (met uitzondering van Kaliningrad) gebruiken het hele jaar Moskoutijd (UTC+4). Azerbeidzjan gebruikt Moskoutijd, maar zet de klok in het voorjaar een uur vooruit. Het westelijk deel van Kazachstan gebruikt daarentegen het hele jaar West-Aziatische Standaardtijd, UTC+5.
Richtlijnen voor definities.
Ook na het einde van de Koude Oorlog werd, vooral vóór de uitbreiding van de Europese Unie in 2004, nog vaak over "Oost-Europa" gesproken in de definitie uit de tijd van de Koude Oorlog - met dien verstande dat Duitsland na de Duitse hereniging als geheel onder West-Europa werd gerekend. Tegenwoordig is het gebruikelijk om Oost-Europa vooral op culturele gronden te definiëren.
Oost-Europa omvat volgens de StAGN Oekraïne, Rusland en Wit-Rusland. Deze drie landen hebben gemeen dat er een Slavische taal wordt gesproken en een meerderheid van de bevolking oosters-orthodox is. Ook hebben Oekraïne en Wit-Rusland elk een eeuwenoude band met Rusland; Oekraïne werd vroeger wel "Klein-Rusland" genoemd. De landen behoorden ook alle drie tot de in 1991 opgeheven Sovjet-Unie.
Aan deze drie landen wordt soms Moldavië toegevoegd. Ook dit land behoorde tot de Sovjet-Unie. De culturele verwantschap is echter veel geringer, aangezien er Roemeens wordt gesproken - een Romaanse taal. De meerderheid van de bevolking is daarentegen wel oosters-orthodox. Datzelfde geldt ook voor Roemenië, dat weliswaar niet tot de Sovjet-Unie, maar wel tot het Oostblok behoorde. Ook Bulgarije, dat zowel een hoofdzakelijk oosters-orthodoxe bevolking als een Slavische taal kent, wordt vaak tot Oost-Europa gerekend.
Ook in Polen, Slowakije en Tsjechië worden Slavische talen gesproken. Daarom worden deze landen soms ook tot Oost-Europa gerekend. De bevolking is er echter hoofdzakelijk katholiek, en niet orthodox.
Hongarije is orthodox noch Slavisch, maar was tijdens de Koude Oorlog wel gelieerd aan de Sovjet-Unie.

</doc>
<doc id="36088" url="https://nl.wikipedia.org/wiki?curid=36088" title="Jean-Marie Pfaff">
Jean-Marie Pfaff

Jean-Marie Pfaff (Lebbeke, 4 december 1953) is een gewezen Belgische voetbalkeeper. Hij speelde onder meer voor KSK Beveren en FC Bayern München. In de jaren 80 was hij ook eerste doelman van de Rode Duivels. Na zijn carrière kwam hij op televisie bij "De Pfaffs", een Vlaamse realityserie waarin de gewezen doelman en zijn familieleden gevolgd werden.
Pfaff viel als doelman op met zijn spectaculaire speelstijl en blonde krullen. Hij werd zowel in het binnen- als buitenland beschouwd als een van de beste doelmannen ter wereld. In 1978 won hij de Gouden Schoen. Net geen tien jaar later werd hij in 1987 door het IFFHS uitgeroepen tot wereldkeeper van het jaar. Pelé selecteerde hem in maart 2004 voor de FIFA 100. In de jaren 90 was hij enkele maanden trainer van toenmalig eersteklasser KV Oostende.
Carrière.
Jeugd.
Jean-Marie Pfaff groeide op in een gezin van 12 kinderen (6 jongens, 6 meisjes). Zijn moeder Gerdina Raaymakers was een Nederlandse, zijn vader Honoré Pfaff was een Belg. Jean-Maries ouders stonden ten tijde van zijn geboorte met hun woonwagen op het Astridplein in Lebbeke, nabij het voetbalterrein van SK Lebbeke. Pfaff speelde in zijn jeugd voor Eendracht Aalst, de club van zijn broers Louis en Jean-Baptist Pfaff. Toen Louis (later Maccabi) en Jean-Baptist (later Oudenaarde) in 1965 een transfer naar KSK Beveren versierden, maakten ook de jongere broers Jean-Marie en Toon de overstap naar de Waaslandse club. Pfaff werd ook opgenomen in de nationale jeugdploegen van België en maakte op 18-jarige leeftijd zijn debuut bij Beveren.
KSK Beveren.
Pfaff combineerde aanvankelijk zijn job als doelman met een baan bij de Post. Later opende hij met zijn echtgenote ook een sportwinkel in Beveren. Midden jaren 70 werd Pfaff eerste doelman bij de Waaslanders. Onder trainers Urbain Braems en Robert Goethals groeide SK Beveren in die dagen uit tot een topclub. Met spelers als Jean-Marie Pfaff, Jean Janssens, Albert Cluytens, Heinz Schönberger, Wim Hofkens en Marc Baecke veroverde Beveren in 1978 voor het eerst de Beker van België.
Begin 1979 kreeg Pfaff van de Belgische voetbalpers de Gouden Schoen, nadat hij het jaar voordien na een sterke tweede stemronde als tweede was geëindigd na Julien Cools. Hij haalde het in het referendum voor René Vandereycken, die zwaar teleurgesteld was door de einduitslag. Dat jaar werd Pfaff met Beveren ook kampioen. In 1981 werd hij een half jaar geschorst omdat hij grensrechter Thirion na een wedstrijd een kniestoot had gegeven. Pfaff heeft de kniestoot altijd ontkend. De tv-beelden konden destijds geen uitsluitsel brengen.
FC Bayern München.
Pfaff stond begin jaren 80 in de belangstelling van verscheidene clubs, waaronder RSC Anderlecht en FC Barcelona. Uiteindelijk tekende de blonde doelman in de zomer van 1982 een contract bij FC Bayern München. Hij werd bij de Duitse én Europese topclub binnengehaald als de nieuwe Sepp Maier. Pfaff kwam terecht in een sterk elftal met bekende namen als Paul Breitner, Klaus Augenthaler, Wolfgang Grobe, Karl-Heinz Rummenigge, Dieter Hoeneß, Udo Horsmann en Norbert Nachweih. Maar het debuut van Pfaff was er één in mineur. Tijdens zijn eerste competitiewedstrijd op zaterdagmiddag 21 augustus 1982, een topper uit tegen SV Werder Bremen, scoorde hij in de 43e minuut van de eerste helft een eigen doelpunt. Bayern verloor de wedstrijd met 1-0.
Maar Pfaff won het vertrouwen van de Duitse supporters snel terug. Hij had een spectaculaire speelstijl die bij veel fans in de smaak viel. Zo was Pfaff gespecialiseerd in het stoppen van strafschoppen en grote duiksprongen. Bovendien maakte hij zich ook populair onder de journalisten door hen in steenkolenduits toe te spreken. Na een van zijn eerste wedstrijden, waarin hij de held was na het stoppen van een belangrijke strafschop, werd hij door de Duitse ARD televisie geïnterviewd. In dat interview stond hij de pers te woord in een combinatie van Nederlands en Duits. Het videofragment groeide later uit tot een internethit. In 1983 mocht Pfaff ook op audiëntie bij paus Johannes Paulus II.
Pfaff veroverde midden jaren 80 drie landstitels op rij. In 1984 en 1986 won hij met FC Bayern München ook de DFB-Pokal. Een sportief dieptepunt was de finale van de Europacup I in mei 1987. Bayern nam het toen op tegen FC Porto en gaf in het slot van de wedstrijd nog een 1-0-voorsprong uit handen en verloor de wedstrijd met 1-2.
Lierse SK en Trabzonspor.
In 1988 keerde de toen 35-jarige doelman terug naar België. Pfaff ging aan de slag bij Lierse SK, waar hij een ploegmaat werd van onder meer Nico Van Kerckhoven, Frank Dauwen, Didier Segers, Pascal Bovri en Stan Van den Buys. In 1989 volgde hij zijn gewezen trainer Urbain Braems naar het Turkse Trabzonspor. Pfaff werd bij de Turkse club onthaald als een echte volksheld. In 1990 zette hij als doelman een punt achter zijn carrière.
In oktober 1998 keerde Pfaff nog even terug naar het voetbal. Hij volgde Dennis van Wijk op als trainer van KV Oostende, maar hield het zelf ook niet lang vol. Pfaff werd in februari 1999 aan de deur gezet en vervangen door Ronni Brackx. In 2011 was hij ook even in beeld bij RBC Roosendaal, maar de Nederlandse club toonde geen interesse in de gewezen keeper.
Nationale ploeg.
Beginjaren.
Jean-Marie Pfaff werd in 1976 door bondscoach Guy Thys voor de eerste keer geselecteerd voor de nationale ploeg van België. Hij mocht in de quasi overbodige terugwedstrijd van de kwartfinale van het EK 1976 in het doel staan tegen Nederland. Pfaff verving doelman Christian Piot. België, dat de heenwedstrijd met 5-0 had verloren, verloor uiteindelijk met 1-2 na een knappe boogbal van Johan Cruijff.
EK 1980.
Een jaar na zijn debuut werd Pfaff de nieuwe nummer 1 van België, maar in 1979 werd hij door Theo Custers uit de ploeg gespeeld. Op het EK 1980 stond Pfaff opnieuw onder de lat. De Rode Duivels haalden de finale en verloren daarin met 2-1 van West-Duitsland. Spits Horst Hrubesch scoorde het beslissende doelpunt net voor affluiten met het hoofd. Pfaff kon achteraf zijn tranen van verdriet niet onderdrukken.
WK 1982.
Pfaff maakte bij de nationale ploeg deel uit van een gouden generatie. Toch was de verstandhouding tussen de doelman en de rest van het team niet altijd goed. Pfaff vond dat zijn kwaliteiten niet voldoende erkend werden en eiste meer respect van de spelersgroep.
In 1982 plaatsen de Rode Duivels zich voor het WK 1982 in Spanje. In de openingswedstrijd nam België het op tegen regerend wereldkampioen Argentinië. De Zuid-Amerikanen waren, met Diego Maradona en Mario Kempes in hun rangen, favoriet. Toch was het België dat met 1-0 won. Pfaff, die op dat ogenblik al zeker was van zijn transfer naar Bayern München, speelde toen een sterke wedstrijd.
Later in het toernooi kwam het tot een akkefietje tussen Jan Wauters en Pfaff. De radiojournalist duwde Pfaff in het zwembad van het spelershotel kopje onder, maar de nationale doelman kon niet zwemmen. Hij kreeg veel water binnen en werd meteen uit het zwembad geholpen. Achteraf schreef de Belgische pers dat hij bijna verdronken was. In de wedstrijd tegen Hongarije liep het weer mis. Pfaff ging naar een hoge bal en botste met zijn heup tegen het hoofd van ploegmaat Eric Gerets. De twee bezeerden zich en gingen tegen de grond. Gerets bleef roerloos liggen, hij had een hersenschudding opgelopen. Toen Gerets na afloop een ambulance wou nemen, bleek Pfaff al te zijn afgevoerd met het voertuig. De spelersgroep en de bondscoach namen Pfaff dat incident kwalijk. Er werd hem verweten niet geblesseerd te zijn, maar de doelman had wel degelijk een gekneusd schoudergewricht. De twee volgende wedstrijden stonden respectievelijk Theo Custers en Jacky Munaron in doel. België vloog er na de tweede groepsfase uit.
EK 1984.
Op het EK 1984 speelde Pfaff elke wedstrijd. België werd in de eerste ronde uitgeschakeld na onder meer een zware nederlaag tegen het Frankrijk van Michel Platini. De Franse stervoetballer scoorde een hattrick en loodste Les Bleus naar een 5-0 zege.
WK 1986.
Twee jaar later was België aanwezig op het WK in Mexico. Pfaff werd op het toernooi een van de uitblinkers. In de kwartfinale werd Spanje uitgeschakeld na strafschoppen. Pfaff kon één penalty tegenhouden en had zo een belangrijk aandeel in de zege. De Rode Duivels stootten door naar de halve finale, maar verloren daarin van latere wereldkampioen Argentinië. In de wedstrijd voor de derde plaats verloor België opnieuw van Frankrijk.
Toen de Rode Duivels naar België terugkeerden, werden ze op de Grote Markt in Brussel opgewacht door duizenden supporters. Ze scandeerden de naam van Jean-Marie, die op zijn beurt volop genoot van de aandacht. Een jaar later werd hij uitgeroepen tot beste doelman van de wereld. Zijn laatste interland speelde hij op 23 september 1987 tegen Bulgarije. Nadien werd hij opgevolgd door Michel Preud'homme.
Pfaff heeft een uitstekende reputatie als doelman, maar toch is hij met vijftien tegendoelpunten, de meest gepasseerde keeper op een uit zeven wedstrijden bestaande wereldbeker.
De Pfaffs.
Jean-Marie Pfaff trouwde op 27 juni 1974 met Carmen Seth (1956). Het koppel kreeg drie dochters: Debby (1975), Kelly (1977) en Lyndsey (1978). Van 2002 tot 2012 werd de familie Pfaff door een cameraploeg van VTM gevolgd voor de Vlaamse realitysoap "De Pfaffs". De reeks werd later ook in Nederland uitgezonden door RTL 4, RTL 7 en RTL 8.
Hoewel de realityreeks aanvankelijk op heel wat kijkers kon rekenen, kwam er ook veel kritiek op het tv-programma. Jean-Marie Pfaff en zijn gezinsleden kregen de reputatie mediageil te zijn. De Pfaffs haalden daarnaast ook de media met belastingontduiking, de depressie van dochter en fotomodel Kelly en een abortus die door Carmen gefinancierd werd. In mei 2012 raakte bekend dat Pfaff en zijn vrouw Carmen opnieuw naar München zouden verhuizen vanwege het werk van Jean-Marie.
Op 18 augustus 2023 werden de Pfaffs slachtoffer van een woningoverval in hun woning in Brasschaat, waar op dat moment Carmen aanwezig was. Drie onbekende personen verschaften zich toegang tot de woning. Carmen werd mishandeld en opgesloten in een van de kamers, na de overval werd zij naar het ziekenhuis gebracht.

</doc>
<doc id="36090" url="https://nl.wikipedia.org/wiki?curid=36090" title="Dissonant">
Dissonant



</doc>
<doc id="36092" url="https://nl.wikipedia.org/wiki?curid=36092" title="Farao">
Farao

Farao is de titel die wordt gebruikt om koningen of koninginnen (met goddelijke status) van Opper en Neder-Egypte vanaf ongeveer 1500 voor Chr. aan te geven. De term is afgeleid van de woorden "per aa", hetgeen Groot Huis ofwel paleis betekent. De 'per' was oorspronkelijk het domein rondom de tempel en kon tienduizend hectare of meer beslaan.
De Egyptenaren zelf noemden hun koning of koningin meestal n.sut, "nesoet", "koning". In de late tijd werd het woord paleis ("per 'a") soms overdrachtelijk gebruikt, zoals men ook nu bijvoorbeeld 'het paleis' zegt als men de koning en zijn hofhouding bedoelt. Het werd in het algemeen "niet" door Egyptenaren zelf gebruikt. De titel van farao begon men in het Nieuwe Rijk, meer bepaald in het midden van de 18e dynastie van Egypte specifiek voor de mannelijke vertegenwoordiger, de koning, te gebruiken.
Het gebruik van het woord in de Hebreeuwse Bijbel, en met name in het Boek Exodus, is door veel moderne geschiedkundigen overgenomen. Ook de Koran verwijst veelvuldig naar 'de farao' uit Egypte.
Ongeveer vanaf 7000 v.Chr. trokken bevolkingsgroepen naar Egypte om zich daar te vestigen in landbouwgemeenschappen. Rond 5000/4000 v.Chr. begon men zich te specialiseren in beroepen en zo kwam er ook een dorpshoofd. Deze dorpshoofden werden machtiger en bevochten elkaar in een serie kleine oorlogen. Rond 3200/3000 v. Chr begon men met het centraler maken van Opper- en Neder-Egypte, de stammen werden verenigd en zo ontstond er twee, later één gecentraliseerde staat met aan het hoofd een koning aan wie ook goddelijke macht werd toegedicht. Met de eenwording van het land begon de eerste dynastie. Vele verschillende farao’s hebben elkaar opgevolgd en meestal hun sporen nagelaten door graftomben, tempels, bouwwerken te bouwen.
De farao droeg een dubbele kroon: de rode kroon van Neder-Egypte (noorden) en de witte kroon van Opper-Egypte (zuiden). Zo werd de samenvoeging van beide gebieden gesymboliseerd. Een ander element is dat de koning een stierenstaart droeg. Dit om te symboliseren dat de koning dezelfde kracht en status had als de Hemelstier. Dit element was te zien vanaf de eerste verschijning tot aan de keizerlijke nepfarao's. De farao droeg meestal veel verschillende kleren voor ceremonies. Daarnaast werden er in de loop van de tijd nog meer regalia ontwikkeld.
Ontstaan van de titel van farao.
Farao betekent "Groot Huis" en men verwees daarmee naar de woning van het koninklijk paar, die groter was dan alle andere woningen in het oude Egypte. De 'per' was oorspronkelijk het domein rondom de tempel en kon tienduizend hectare of meer beslaan. Geleidelijk werd de term als titel aangewend en raakte tegen de tijd van het bewind van Thoetmosis III (ca. 1479-1425 v.Chr.) als aanspreektitel voor de persoon van de koning in gebruik.
De term 'farao' is uiteindelijk afgeleid van een samenstelling die als "pr-`3" wordt voorgesteld. Het hiëroglief "pr" staat voor "huis", en "`3" voor "zuil". Het werd enkel in grotere zinnen gebruikt, zoals "smr pr-`3" "Hoflid van het Hoge Huis", met uitdrukkelijke verwijzing naar de gebouwen van het koninklijk hof, hetzij het paleis zelf.
Vanaf de 12e dynastie van Egypte komt het woord in een beleefdheidsformule voor "Groot Huis, moge het leven, welzijn en gezond wezen", maar opnieuw enkel ten aanzien van het koninklijk paleis en niet de persoon.
De vroegste gelegenheid waar "pr-`3" als specifiek gericht tot de mannelijke bewindvoerder wordt gebruikt is een brief aan Amenhotep IV (Akhenaten, die circa 1353 - 1336 v.Chr. heerste), gericht aan 'Farao, "alle leven, welzijn en gezondheid!".
Tijdens de 18e dynastie van Egypte (16e tot 14e eeuw v.Chr.) werd de titel farao voorbehouden als eervolle aanduiding van de mannelijke bewindvoerder. Vanaf de laat-21e dynastie van Egypte begon men het als titel toe te voegen tot de andere koninklijke titels die voor de naam van de heerser verschenen, en vanaf de 25e dynastie (8e tot 7e eeuw v.Chr.) was het, althans in het gewone gebruik, het enig epitheton dat voor de koninklijke naam werd geplaatst.
De vroege koningen werden gezien als de vertegenwoordigers en reïncarnatie van de goden, aanvankelijk met name van Horus. Zij hadden dus niet alleen wereldlijke maar ook geestelijke macht. Van de eerste dynastie is bekend dat bij de dood van de koning mensen werden gedood om hem in zijn graf te begeleiden. De piramiden, die gebouwd werden vanaf de 3e dynastie (2575 v.Chr.), verzekerden het voortbestaan van de koning na zijn dood en daarvan hing ook de eeuwigheid van de onderdanen af. Tijdens de 4e en 5e dynastie was de zon, bron van al het leven, heel belangrijk geworden. De farao werd vanaf die tijd beschouwd als de zoon van de zonnegod, tevens oppergod, Ra. Hij werd ook gezien als de brenger van de vruchtbaarheid in de vorm van de jaarlijkse overstroming. Gedurende de bijzonder lange regeringsperiode van Pepi II van de 6e dynastie liep het (god)koninklijke gezag een geduchte knauw op. Er is wel gesuggereerd dat er een lange tijd van droogte (zoals de magere jaren bekend uit de Bijbel) geweest is die de koning niet vermocht te bezweren. Met de 7e dynastie namen de lokale vorsten, de nomarchen de feitelijke macht over en veranderde ook het religieus denken. Onsterfelijkheid was er niet langer alleen voor de ene godkoning, maar eenieder kon het nastreven als men geld genoeg had voor een goede begrafenis.
Vanaf ± 2040 v.Chr. stond de farao dichter bij het volk en steunde hij voor een deel op de priesterschap, met name die van Amon. Hij had nog wel de status van een godheid, maar hij werd toch eerder gezien als redder van de bevolking. De organisatie van de staat werd ingewikkelder met name door de uitbreiding van het Egyptisch gezag over de buurlanden. Taken moesten daarom overgeheveld worden naar ambtenaren en dit liep grotendeels via de tempels. Zo moesten zij toezien op de leveranties van goederen en de afdracht van belastingen aan de tempels en aan het paleis. Zij oefenden tevens het toezicht uit op bepaalde herendiensten (zoals de bouw van de piramiden en later van paleizen en grensversterkingen) die de boerenbevolking moest verrichten als de Nijl was overstroomd en ze dus niet op het land konden werken. De ambtenaren werden beloond met landschenkingen. Mettertijd leidde dit echter tot ondermijning van het koninklijk gezag doordat bepaalde machtige ambtenaren uiteindelijk veel bezit hadden en zo op lokaal niveau zich als zelfstandige vorsten konden gedragen. Dit had verzwakking van het centraal gezag tot gevolg. Achnaton kwam tegen deze geleidelijk uitholling van de koninklijke macht in opstand en trachtte de tempels en hun priester voorgoed uit te schakelen. Uiteindelijk liep dit op een grote mislukking uit en met Horemheb werden de meeste hervormingen teruggedraaid. Sindsdien moesten de koningen de priesters met het betalen van grote schenkingen te vriend houden. Tot en met Ramses II lukte dat aardig omdat Egypte over aanzienlijk buitenlands bezit beschikte. Na Ramses III verloor het dat en de latere Ramessiden hadden niet veel meer te vertellen.
Door de eeuwen heen zijn er periodes geweest van centralisatie afgewisseld met tijden van verdeeldheid. Tijdens dat laatste kon het zijn dat twee of meer koningen naast elkaar regeerden met burgeroorlogen als gevolg. En om de chaos compleet te maken vielen er regelmatig andere volken Egypte binnen. Meestal kon een van de lokale vorsten met geweld zijn mededingers onderwerpen en de eenheid onder een nieuwe dynastie herstellen. Op deze wijze wisselden perioden van bloei en eenheid af met tussenperioden van verval. De farao bleef in theorie de zoon van god. De vorst kreeg zijn gezag van de goden. Die macht was onbeperkt zolang de vorst zich wist te handhaven. Werd hij van de troon gestoten door bijvoorbeeld een concurrerende vorst dan bewees deze daarmee dat de verstotene ‘het mandaat des Hemels’ niet waardig was en de goddelijke volmacht ging vervolgens over op de nieuwe koning.
Later hebben vreemde heersers, die Egypte hadden veroverd of waren binnengedrongen het gezag van het Egyptische koningschap gebruikt om het land onder de duim te houden. De priesterschap collaboreerde in het algemeen met de vreemde heersers zolang dezen hun positie maar niet al te zeer aantastten. Eerst kwamen de Libiërs, daarna de Nubiërs, de Assyriërs, de Perzen en de Grieken en tot slot de Romeinen. Zelfs de Romeinse keizers vonden het nog opportuun zichzelf "zoon van Ra" en "nesoet" te noemen en hun naam in een cartouche te schrijven om zo religieuze legitimiteit voor hun gezag op te eisen. Pas met de komst van het christendom kwam er een eind aan deze maskerade die met onderbrekingen een millennium geduurd heeft.
De macht van de koningin.
In haar priesterlijke hoedanigheid zorgde de Koninklijke vrouwe voor het overbruggen van de kloof tussen het goddelijke en het menselijke plan. Het koninklijk hof bestond al vrij vroeg uit meerdere mannen en vooral vrouwen, naast de koning en de koningin. Het ging dan meestal om familieleden, waaronder koningin-moeder, erfprinsen en -prinsessen. In het Oude en het Middenrijk waren hieraan vaak talloze buitenlandse koninklijke dochters toegevoegd, zoals ook Egyptische met het hof van de andere mogendheden werden uitgewisseld, om er een hogere opleiding te genieten, en om de goede betrekkingen tussen de landen in stand te houden. Zo liet de Mitanni-koning Toesjratta 270 adellijke dames aan het hof van Teye en Amenhotep III verblijven. Dat er ook huwelijken met dames uit deze 'harem' volgden was onvermijdelijk. Zo huwde Akhenaten met een dochter van Toesjratta. Ook werden een aantal vrouwen van het hof als concubines van de farao beschouwd.
De koningin stond aan het hoofd van de koninklijke familie, en de zogenaamde harem was vooral een woon- en administratief centrum onder haar hoede en in haar dienst. Zij regelde er de opvoeding van de koningskinderen en kinderen van vooraanstaande families. Tijdens het Nieuwe Rijk werd deze 'harem' het centrum van het hofleven en onder de Ramessiden werden daar zelfs samenzweringen gesmeed. Hofdames huwden ook met vooraanstaande en verdienstelijke ambtenaren, waardoor nauwe banden ontstonden tussen de ambtenaarswereld en het koningshuis.
In het openbare leven werd de band van de grote heersers met hun Grote koninklijke vrouwe sterk benadrukt in de officiële geschriften. Meestal dankten zij hun positie dan ook aan de faam en de familiebanden van de prinsessen. Al in de tijd van de piramidebouwers worden koning en koningin samen afgebeeld, waarbij de gemalin hem symbolisch en letterlijk omarmt. Koninginnen van het Middenrijk worden meer dan levensgroot afgebeeld, eventueel in de vorm van een sfinx, dus als goddelijk wezen. Teye verschijnt in de officiële iconografie aldus terwijl zij buitenlandse vrouwen vertrappelt. Zij was ook de eerste Egyptische koningin die haar naam op officiële akten liet verschijnen. Nefertiti bedreigt met een kromzwaard de vijanden van Egypte.
Bij het verlenen van onderscheidingen en bij openbare plechtigheden, treden koning en koningin samen in het publiek, vaak aan het hoofd van een processie van andere hoflieden.
Veel macht ging ook uit van de koningin moeder. Zij was direct betrokken bij de opvoeding van de eventuele troonopvolgers, maar bleef voort invloed uitoefenen op de huidige mannelijke waarnemer van de macht. Veel koninginnen traden een tijd lang als regentes op voor een nog minderjarige troonpretendent. Slechts eerder zelden behielden zij deze functie om zich ook naar buiten toe als vertegenwoordigster van het hof te gedragen. Hatsjepsoet en Tawosret behoorden o.a. tot deze laatste categorie.
Middels een rijk arsenaal aan koninginnentitels, die zij zich lieten aanmeten, wisten de meeste koninginnen hun macht en invloed te bevestigen en uit te breiden en zich van een groot aantal privileges te verzekeren.
Regeneratie van de macht.
De vruchtbaarheid van farao stond er borg voor dat deze via zijn speciale band met de goden ook het land en de bevolking vruchtbaar zou houden.
Het eerste jubileum van de koning werd gehouden als hij 30 jaar op de troon zat. De volgende festivals na elke drie jaar. Hij diende bij die gelegenheid blijk te geven van zijn fitheid en potentie. Meestal zijn er afbeeldingen te zien van een koning die naast de Apis-stier rent, of zittende met een Heb-sed mantel en de rode en de witte Egyptische kronen in een "Heb-sed"-paviljoen. De koning droeg ook een ceremoniële stierenstaart.
De Farao voor de Egyptenaren.
Voor de Egyptenaren was het ‘koningschap’ een onsterfelijke onaantastbare instelling die ook religieuze betekenis had. De goden hadden het ambt ingesteld en het was dus onderdeel van de "maät", de goddelijke orde. Ze hadden grote eerbied voor hun vorst. Van oudsher werd aan de toekomstige koningen geleerd bepaalde principes te erkennen; ze moesten streven naar het voldoen aan het Egyptische idee van een goede koning. De farao werd geacht zorg te dragen voor hen die hulp behoefden, omkoperij en onderdrukking uit te bannen, alle mensen gelijk te behandelen, het begrip gerechtigheid te eerbiedigen en geen kwaad te verrichten.
Vanaf zijn troonsbestijging was de koning de schakel tussen het volk en de goden en zorgde hij voor vrede, welvaart en eeuwig leven. Voor de troonopvolging was er de prins. Ze kregen een gedegen opleiding. Ze leerden lezen en schrijven en ze werden getraind in oorlogvoering, sport, de jacht en religie. Af en toe kwam het voor dat de prins al mocht regeren met zijn vader als regent. Dit mederegentschap moest ervoor zorgen dat de ene regeringsperiode soepel in de volgende overging.
De farao zorgde voor de Egyptenaren en in naam was hij alleenheerser. In de praktijk lag de macht echter vaak bij de priesters. In sommige periodes -de 20e en 21e dynastie- was de koning niet meer dan hun marionet. Door de steeds ingewikkeldere organisatie van het land werden veel taken uitbesteed aan ambtenaren. De Egyptische koning bleef nog wel de opperrechter met de macht over vrijspraak of bevestiging van doodvonnissen, hij was handhaver van de waarheid, gerechtigheid en de kosmische orde. De farao had verschillende taken:
De absolute macht en verheerlijking van de farao werd van oudsher vereeuwigd in (muur)tekeningen, beelden en andere monumenten. Deze vertellen over het leven in Egypte en over de taken en daden van de farao. Hij werd altijd even groot afgebeeld als de goden met als betekenis dat hij gelijk is aan een god.
Al vroeg tijdens zijn regering moest de farao zorgen voor zijn graf. In de 4e dynastie (± 2500 v.Chr.) werden er piramides gebouwd waarin de Egyptische koningen werden bijgezet na hun overlijden. Later werden de vorsten en mensen met hoog aanzien bijgezet in grafkamers in de rotsen naast het Nijldal. (Het gewone volk werd begraven in de zandgrond). De farao bezocht het bouwterrein waar zijn tombe werd gebouwd regelmatig. Uiteindelijk stierf hij en werd hij bijgezet in zijn uitvoerig ingerichte graf. Hij werd bijna altijd opgevolgd door zijn oudste zoon (het is ook een paar keer gebeurd dat een vrouw de troon besteeg) en de kroning was altijd een groot feest.
Koningsnamen.
Een koningstitulatuur had in de oudheid vijf onderdelen, deze bestonden uit een aantal heilwensen en een boodschap dat de farao de vereniger was van Egypte. Het was een vroegere vorm van (koninklijke) propaganda.
Een algemene blik op een willekeurige koningslijst leert dat veel namen zijn vergriekst. Dit komt doordat de koningslijst vastgesteld is volgens het systeem van Manetho, een Egyptische priester in de Griekse tijd. Zijn werk is niet bewaard, maar wel overgenomen door Griekse en Romeinse verslaggevers. Zij zijn verantwoordelijk voor het vergrieksen van de namen. De Egyptologen gebruikten dit ook en zo raakte het ingeburgerd. Een aantal voorbeelden:

</doc>
<doc id="36094" url="https://nl.wikipedia.org/wiki?curid=36094" title="Striptekenaar">
Striptekenaar

Een striptekenaar is een tekenaar gespecialiseerd in het tekenen van strips. Veel striptekenaars brengen series met stripalbums uit, of publiceren losstaande boeken, andere striptekenaars tekenen voor stripbladen of tekenen stripstroken voor kranten. Verder werken sommige striptekenaars als onderdeel van een soort collectief; zo zijn bij stripverhalen van Donald Duck diverse striptekenaars te herkennen aan hun eigen stijl, terwijl veel andere striptekenaars als enige bepaalde strips tekenen.
In België verleent het Vlaams Fonds voor de Letteren subsidies aan bepaalde stripprojecten. Tevens is er in België een tweetal kunstacademies, in Luik en Brussel, met een aparte richting striptekenen.
In Nederland worden werkbeurzen voor deze categorie kunstenaars toegekend door het Fonds voor Beeldende Kunsten, Vormgeving en Bouwkunst. Stripintendant Gert Jan Pos heeft hier van 2009-2011 meer bekendheid aan gegeven, waardoor het aantal aanvragen gestegen is. Sinds 2009 is er een opleiding Comic Design aan de kunstacademie ArtEZ in Zwolle.

</doc>
<doc id="36095" url="https://nl.wikipedia.org/wiki?curid=36095" title="Flower of Scotland">
Flower of Scotland

Flower of Scotland (Bloem van Schotland) is een van de onofficiële volksliederen van Schotland. Het werd in de jaren '60 geschreven door Roy Williamson van de folkband The Corries en is vooral populair bij internationale sportwedstrijden zoals voetbal en rugby.
Het lied beschrijft de overwinning van de Schotse koning Robert the Bruce op koning Eduard II van Engeland in de Slag bij Bannockburn in 1314. De Schotten waren ver in de minderheid, maar wisten nu na jaren hun tirannen te verdrijven.
Oudere liederen die als Schots volkslied worden gebruikt, zijn "Scots Wha Hae" (het strijdlied dat vooruit kijkt naar de slag, 18e eeuw) en "Scotland the Brave".
In het debat over de keuze van een enkel volkslied, zei de eerste minister van Schotland, Jack McConnell, in maart 2006: ""Flower Of Scotland" werkt in Murrayfield (Stadion), bijvoorbeeld, daar is het prikkelend en het zwiept de massa op, het zwiept het team op, en ik denk zeker, tot op zekere hoogte, dat het de tegenstander intimideert."
Bij de Gemenebestspelen in 2002 in het Engelse Manchester viel de keuze echter op "Scotland the Brave". Dat vindt de politicus ook wel begrijpelijk, omdat het daar "meer voor de melodie dan voor de woorden" wordt gespeeld.

</doc>
<doc id="36096" url="https://nl.wikipedia.org/wiki?curid=36096" title="Edwin de Roy van Zuydewijn">
Edwin de Roy van Zuydewijn

Edwin Karel Willem de Roy van Zuydewijn (Amsterdam, 19 juni 1966) is een Nederlands ondernemer. Hij kreeg bekendheid door zijn huwelijk met en scheiding van prinses Margarita de Bourbon de Parme, de oudste dochter van prinses Irene en prins Carlos Hugo van Bourbon-Parma.
Kinderjaren.
De Roy van Zuydewijn, lid van de familie De Roy, werd geboren aan de Keizersgracht in Amsterdam, als vijfde kind en eerste zoon van de advocaat Leo de Roy van Zuydewijn, uit een niet-geadelde tak van het Nederlands patriciërsgeslacht De Roy van Zuydewijn, en Wijnande Eleonore van Gulden. Zijn ouders scheidden twee jaar na zijn geboorte; zijn vader overleed toen De Roy van Zuydewijn twaalf jaar oud was.
Opleiding en carrière.
De Roy van Zuydewijn volgde het Amsterdams Lyceum, ging naar het internaat "Louisa State" in Baarn, dat van oorsprong was opgericht door de vrijmetselarij, en studeerde daarna in Leiden aan de Webster University, en verder aan de Universiteit van Californië - Los Angeles (VS). Eerder had hij eveneens enige tijd aan de Universiteit van Amsterdam gestudeerd en was hij lid van het Dispuutgezelschap S.I.R.I.U.S. van het Amsterdamsch Studenten Corps (A.S.C./A.V.S.V.). In 1997 behaalde hij een DPhil-graad (PhD) bij het Oriel College van de Universiteit van Oxford, op een proefschrift over politieke aspecten van wapenleveranties uit de Bondsrepubliek Duitsland aan het Midden-Oosten.
In 1998 werkte hij vier maanden als directeur-Benelux voor het in Londen gevestigde bedrijf Eligo Public Relations International.
Huwelijk met prinses Margarita.
In 1998 maakte hij kennis met prinses Margarita. Het paar trad op 19 juni 2001 te Amsterdam in het huwelijk. Het kerkelijk huwelijk werd in september van dat jaar gesloten te Auch (Frankrijk) door mgr. Philippe Bär, bisschop emeritus van Rotterdam.
De Roy van Zuydewijn nam op 28 mei 2001 de beleggingsfirma "Leba BV" over van F. van Lanschot Bankiers, en doopte het bedrijf om tot Fincentives, een bedrijf dat financiële software ontwikkelde. Fincentives, gevestigd aan de Amsterdamse Silodam, was geen succes. Met steun van zijn vrouw beschuldigde De Roy van Zuydewijn in 2003 de Koninklijke familie ervan hem te hebben afgeluisterd en zijn bedrijf te hebben gedwarsboomd. De zaak escaleerde toen de echtelieden in maart 2003 in het blad HP/De Tijd uit de doeken deden wat hen door het koningshuis zou zijn aangedaan. In dat jaar (2003) werd bekend dat de toenmalig directeur van het Kabinet der Koningin Felix Rhodius de Algemene Inlichtingen- en Veiligheidsdienst (AIVD) opdracht had gegeven de gangen van De Roy van Zuydewijn na te gaan. Dit werd toegegeven door premier Jan Peter Balkenende.
Scheiding.
In zijn zaak tegen de overheid nam De Roy van Zuydewijn een advocatenkantoor in de arm. Het contact verliep niet soepel en op 24 juni 2003 maakten de advocaten Peter Nicolaï en Jurjen Pen bekend dat zij De Roy van Zuydewijn niet langer vertegenwoordigden. Korte tijd later brak ook zijn vrouw Margarita met het advocatenteam. Het paar werd vervolgens korte tijd vertegenwoordigd door Britta Böhler en Victor Koppe. Op 13 augustus 2004 maakte Margarita's advocaat Germ Kemper bekend dat zij en De Roy van Zuydewijn gingen scheiden, dit tegen de zin van De Roy van Zuydewijn. Eerder die dag werd bekend dat persoonlijke papieren van Margarita uit haar auto waren gestolen; vermoed wordt dat hier ook de scheidingspapieren bij zaten.
Op 8 november 2006 werd de echtscheiding formeel uitgesproken. Op diezelfde dag gaf de moeder van Edwin de Roy van Zuydewijn, Eleonore van Gulden, een uitgebreid televisieinterview aan de actualiteitenbriek EénVandaag.
Alimentatie.
In 2020 spande De Roy van Zuydewijn opnieuw een rechtszaak aan tegen Margarita ter verkrijging van alimentatie. Hij stelde dat de prinses nu wel in staat was het eerder toegewezen bedrag van 5500 euro per maand te betalen.
Interview bij Barend en Van Dorp.
In het televisieprogramma Barend en Van Dorp op 11 maart 2005 verklaarde De Roy van Zuydewijn dat hij een brief van Margarita's advocaat had ontvangen waarin werd medegedeeld dat de echtscheidingsprocedure was stopgezet. Een dag later liet de advocaat van Margarita weten dat het om uitstel van de procedure ging, maar dat de echtscheiding doorging. Verder liet De Roy van Zuydewijn zich negatief uit over de rol van prins Bernhard in de zaak, naar zijn zeggen vanwege de angst over een cliënt van zijn vader, waardoor Bernhard zich bedreigd voelde. Hij liet tevens belastende documenten zien die moesten aantonen dat Bernhard 'fout' was tijdens de oorlog.
Vrijuit na aanklacht schending ambtsgeheim.
Op 8 september 2006 publiceerde het blad Propria Cures een stuk van de hand van De Roy van Zuydewijn. Daarin beweert hij dat de Greet Hofmans-affaire een afleidingsmanoeuvre was van Prins Bernhard. Die zou de affaire in scène hebben gezet om te voorkomen dat een schandaal zou losbarsten over brieven die hij in 1942 zou hebben geschreven aan Adolf Hitler en Heinrich Himmler (onder andere de Stadhoudersbrief). Twee daarvan zouden mede ondertekend zijn door zijn vrouw, koningin Juliana. In het stuk noemt De Roy van Zuydewijn prins Bernhard "onze grootste landverrader ooit".
Volgens zijn advocaat mr Gabriel Meijers wilde de politie De Roy van Zuydewijn ondervragen over een aangifte tegen hem wegens schending van een ambtsgeheim in relatie tot illegale openbaarmaking van documenten. In een interview met EénVandaag verklaarde De Roy van Zuydewijn dit heel vreemd te vinden, omdat hij nooit een ambt binnen het Rijk heeft bekleed. De Rijksvoorlichtingsdienst liet op 9 september weten dat zij noch de Nederlandse staat aangifte had gedaan. Volgens Advocatie.nl werd de aangifte door Margarita gedaan. In 2011 haalden het OM en Margarita bakzeil; De Roy van Zuydewijn werd in het gelijk gesteld en zijn advocaat werd een schadevergoeding van € 12.000, - toegekend.
Vrijspraak in Klimop-zaak.
Op 12 december 2012 kwam ook Edwin de Roy van Zuydewijn voor de rechter inzake een fraudebedrag van 238.000 gulden aangaande fraude bij Bouwfonds. Op 13 augustus 2013 kreeg hij bij verstek een taakstraf van 100 uur. In hoger beroep werd De Roy van Zuydewijn in het geheel vrijgesproken.
Ombudsman.
Op 1 april 2009 maakte De Nationale Ombudsman bekend een onderzoek te starten naar mogelijk machtsmisbruik en ongeoorloofde bemoeienis met het privéleven van De Roy van Zuydewijn door het Kabinet der Koningin en het Ministerie van Algemene Zaken. De Roy van Zuydewijn stelde dat zijn zakelijke, sociale en huwelijkse leven verwoest was en dat dit kwam door tegenwerkingen vanuit de overheid. De ombudsman zei voldoende aanknopingspunten te hebben om de klacht van De Roy van Zuydewijn in behandeling te nemen. De Roy van Zuydewijn zei in EénVandaag dat hij sedert 2002 geen werk meer had kunnen vinden omdat zijn naam was aangetast en hij werd gedwarsboomd door de overheid. Hij zou sindsdien van giften leven.
Op 13 januari 2010 maakte de Ombudsman de uitslag van zijn onderzoek bekend. Volgens de Ombudsman zijn er geen aanwijzingen dat de Rijksoverheid zich heeft bemoeid met het privéleven van De Roy van Zuydewijn. De vermoedens van deze bemoeienis vinden geen steun in documenten of onder ede afgelegde getuigenverklaringen, aldus Ombudsman Brenninkmeijer. Daarmee werd de klacht van De Roy als 'niet gegrond' verklaard.
In een andere zaak nam De Nationale Ombudsman het wel op voor De Roy van Zuydewijn. In april 2013 werd bekend dat het Amsterdamse Openbaar Ministerie geweigerd had een zaak tegen De Roy van Zuydewijn te seponeren ondanks een uitspraak van de rechter. De Nationale Ombudsman sprak daarom het College van Procureurs-Generaal aan. Vervolgens ondernam de zaaksofficier direct actie en werden verontschuldigingen aangeboden. Prins Carlos jr. beschuldigde De Roy van Zuydewijn ervan ‘incestverhalen’ in de openbaarheid te willen brengen over hem en zijn zuster prinses Margarita. De aangifte werd in 2007 gedaan, in juli 2011 werd De Roy Van Zuydewijn op de hoogte gesteld van de aangifte en in februari 2012 werd de zaak geseponeerd. Later werd een schadevergoeding toegekend van rond de € 16.000,-.
Deken.
Op 15 april 2013 is een tuchtklacht tegen de deken Germ Kemper, ingediend door De Roy van Zuydewijn, gedeeltelijk gegrond verklaard. Kemper had een interview met "Story" over de stand van de rechtspraak en advocatuur in Nederland. Aanleiding was onder meer de rechtszaak tussen De Roy van Zuydewijn en zijn ex-vrouw prinses Margarita over de vraag of zij hem alimentatie zou moeten betalen. Kemper liet zich in het interview als deken uit over deze zaak en zei dat hij van de alimentatiekwestie "toevallig" een en ander wist en dat er sprake was van "een gigantisch misverstand aan de kant van de advocaat van de klager". In het artikel stond echter niet dat Kemper naast deken óók advocaat was van prinses Margarita en daardoor dus van de alimentatiekwestie op de hoogte was. Volgens De Roy van Zuydewijn had Kemper onder meer als deken misbruik van zijn positie gemaakt, door bij te dragen aan een negatieve beeldvorming in de media over hem. Het Hof van Discipline vond het onder meer "niet passend" dat Kemper zich als deken uitliet over een zaak waarbij zijn cliënt Margarita betrokken was.
Bernhard.
In een uitzending van 'Ongehoord Nieuws' op 25 april 2024 herhaalde De Roy van Zuydewijn tal van (eerdere) klachten tegen het Koninklijk Huis en in het bijzonder tegen prins Bernhard. Daarbij kwam ook de recente vondst van de lidmaatschapskaart van de Nazi-partij van de prins ter sprake. Ook beweerde De Roy van Zuydewijn dat een uitspraak in de tv-uitzending over zijn afwezigheid bij het huwelijk van prins Willem-Alexander en Máxima hem financieel te gronde had gericht.

</doc>
<doc id="36099" url="https://nl.wikipedia.org/wiki?curid=36099" title="Saisombun speciale zone">
Saisombun speciale zone



</doc>
<doc id="36100" url="https://nl.wikipedia.org/wiki?curid=36100" title="Westbank">
Westbank



</doc>
<doc id="36126" url="https://nl.wikipedia.org/wiki?curid=36126" title="Kabinet-Pierson">
Kabinet-Pierson

Het kabinet-Pierson was een Nederlands kabinet, dat regeerde van 1897 tot 1901. Het kabinet bestond uit conservatieve en gematigd vooruitstrevende liberalen, waarbij de gematigd vooruitstrevende liberalen (van de partij Liberale Unie) in de meerderheid waren (alleen de minister van Buitenlandse zaken was conservatief-liberaal). Het kabinet had de bijnaam "het kabinet van sociale rechtvaardigheid".
Bijzonderheden.
Op 31 augustus 1898 wordt koningin Wilhelmina meerderjarig en eindigt het regentschap van regentes Emma.
Minister De Beaufort spant zich erg in voor de Haagse Vredesconferentie in 1899. De deelname van het Vaticaan en van de Zuid-Afrikaanse Boerenrepublieken ligt daarbij erg gevoelig. Resultaat van de conferentie is de instelling van een Permanent Hof van Arbitrage.
In 1900 verwerpt de Eerste Kamer de ontwerp-Ongevallenwet van minister Lely, omdat zij de organisatie te centralistisch acht. Een tweede ontwerp, waarin meer wordt overgelaten aan het bedrijfsleven, haalt het wel.
Nederland zendt na de Engelse overwinning in Zuid-Afrika een oorlogsschip naar Zuid-Afrika om de president van Transvaal, Paul Kruger, op te halen en naar Europa te brengen.
De koningin trouwt in februari 1901 met de Duitse (Mecklenburgse) prins Heinrich, die na zijn huwelijk prins Hendrik heet.
Het kabinet-Pierson heeft een aantal belangrijke wetten tot stand gebracht. Enkele bekende wetten zijn:
Veel van deze wetten vormden de basis van latere wetten.
Mutaties.
Al kort na het optreden van het kabinet treedt minister Jansen van Marine af, omdat de Tweede Kamer zijn voorstel voor uitbreiding van de marinevloot afwijst.
Minister Eland van Oorlog lijdt begin 1901 een nederlaag in de Tweede Kamer. De minister kan zich niet verenigen met een amendement-Van Gilse dat er bij aanneming toe zou leiden dat een kortere diensttijd in de wet wordt vastgelegd. Als het amendement inderdaad wordt aangenomen, neemt Eland ontslag.
Zijn opvolger, generaal Kool, weet een nieuw voorstel wel door de Kamer te loodsen. Hij doet dat zo bekwaam, dat de wet ten aanzien van de diensttijd zelfs verder gaat dan het wetsvoorstel van Eland.
Geschiedschrijving.
Door de bijnaam "het kabinet van sociale rechtvaardigheid" wordt het kabinet-Pierson nog met enige regelmaat besproken in de context van hedendaagse politiek. Emeritus hoogleraar parlementaire geschiedenis Joop van den Berg noemde het kabinet-Pierson 'het perfecte kabinet', omdat de prestaties behoorden tot 'de grootste en meest blijvende die ooit door een regering zijn tot stand gebracht'.
De Mr. Hans van Mierlo Stichting, het wetenschappelijk bureau van D66, publiceerde een boek geïnspireerd op het kabinet: "Naar een nieuw kabinet van sociale rechtvaardigheid. Een programma van urgentie voor arbeid, technologie, wonen, onderwijs &amp; democratie in een nieuwe tijd" (Boom, 2021).

</doc>
<doc id="36127" url="https://nl.wikipedia.org/wiki?curid=36127" title="Anthony van Hoboken (musicoloog)">
Anthony van Hoboken (musicoloog)

Anthony van Hoboken (Rotterdam, 23 maart 1887 - Zürich, 1 november 1983) was een Nederlands musicoloog.
Zijn achternaam verraadt geen Belgische afkomst, zoals dikwijls wordt gedacht. Hij werd geboren te Rotterdam als zoon van koopman Jacobus van Hoboken uit het redersgeslacht Van Hoboken dat toen al generaties lang daar woonde en werkte, en Maria Johanna de Monchy. Op 7 december 1922 trouwde Van Hoboken met de toneelspeelster Annemarie Seidel, waarvan hij later scheidde; zij kregen geen kinderen. In 1933 huwde hij schrijfster Eva Hommel (pseudoniem Eva Boy, maar bekend als Eva van Hoboken). In 1937 kwam Anthony junior ter wereld. Man en vrouw werden begraven op Friedhof Witikon.
Hij kreeg na een voltooide HBS-opleiding een opleiding tot ingenieur aan de Technische Hogeschool te Delft (1906-1909). Zijn interesse ging echter uit naar muziek, waartoe hij lessen kreeg in piano en compositieleer van Anton Verheij. Hij verdiepte zich verder in de muziek door in 1909 te gaan studeren aan het Dr. Hoch's Konservatorium in Frankfurt am Main bij Bernhard Sekles (harmonieleer) en Iwan Knorr (compositieleer). Hij vestigde zich in 1919 in München alwaar hij zich in kunstkringen bevond met kennissen als Georg Schimf, Heinrich Maria Davringhauseen, Rudolf Levey en Oskar Maria Graf; hij leidde er een enigszins bohemienachtig leven. Onder invloed van componist Otto Vrieslander begon hij aan een verzameling eerste en vroege drukken van werken geschreven door en muziektheoretische boeken over het leven van componisten van Johann Sebastian Bach tot Johannes Brahms. Het zou uitgroeien tot een collectie van toen rond de 8000 stukken. Speciale aandacht ging uit naar de werken van Joseph Haydn, waarvan hij er uiteindelijk ongeveer 1000 in zijn bezit zou krijgen.
Na zijn eerste huwelijk volgde er een wereldreis, waarna het echtpaar zich in Wenen vestigde. In die stad begon hij in 1927 aan het "Archivs für Photogramme musikalischer Meister-Handschriften" (ook wel "Photogrammarchiv" of "Meisterarchiv"). Hij bleef doorgaan met vastleggen; in 1934 bevatte de collectie 30.000 pagina’s. De Tweede Wereldoorlog zorgde ervoor dat de belangstelling voor dat archief groter werd, want er gingen door vervolging en bombardementen veel originele stukken verloren. Na de Anschluss tijdens het Naziregime vertrok het gezin in 1938 naar Zwitserland, waar het eerst nog even woonde in de woning van de dirigent Wilhelm Furtwängler voordat het zich definitief vestigde in Zürich. In 1957 schonk Van Hoboken de verzameling aan de Nationale Bibliotheek van Oostenrijk gevestigd in Wenen.
Van Hoboken werd bekend vanwege zijn "J. Haydn, Thematisch-bibliographisches Werkverzeichnis", kortweg "Hoboken-Verzeichnis". Deel 1 werd gepubliceerd in 1957, deel 2 in 1971 en deel 3 in 1978. Het is de vanaf 1927 gestarte catalogus waarin alle composities van Joseph Haydn gerubriceerd en genummerd werden met een "Hobokennummer" (afgekort als "Hob" of "H"). Het nummer bestaat uit een Romeins cijfer voor genre (bijv. I voor symfonie) en een Arabisch cijfer voor het volgnummer.
Hij ontving gedurende zijn leven tal van onderscheidingen en benoemingen. Zo was hij erelid van diverse verenigingen op muziekgebied, zoals de Bachvereniging in München. Hij ontving in 1932 het "Ehrenzeichen für Verdienste um die Republik Österreich". Van Hoboken ontving eredoctoraten van de Universiteit van Kiel (1957), Universiteit van Utrecht (1958) en Universiteit van Mainz (1959). In 1959 werd hij benoemd tot officier in de Orde van Oranje-Nassau.

</doc>
<doc id="36128" url="https://nl.wikipedia.org/wiki?curid=36128" title="Maia (Tolkien)">
Maia (Tolkien)



</doc>
<doc id="36130" url="https://nl.wikipedia.org/wiki?curid=36130" title="Zilveren Harp">
Zilveren Harp

De Zilveren Harp was een Nederlandse muziekprijs die van 1969 tot en met 2012 jaarlijks werd uitgereikt aan aanstormend talent en was bedoeld als een aanmoedigingsprijs.
De Gouden Harp was een prijs die uitgereikt werd voor het gehele oeuvre.
In 2014 werd de "Zilveren Harp" opgevolgd door de Buma Awards.
Winnaars.
De winnaars werden aan het einde van het genoemde jaar bekendgemaakt, maar de uitreiking was meestal in februari het daaropvolgende jaar.

</doc>
<doc id="36131" url="https://nl.wikipedia.org/wiki?curid=36131" title="Vesta (god)">
Vesta (god)



</doc>
<doc id="36133" url="https://nl.wikipedia.org/wiki?curid=36133" title="Vestaalse maagden">
Vestaalse maagden

De Vestalinnen of Vestaalse maagden (Latijn: "virgo Vestalis" "Vestaalse maagd"; oorspronkelijke titel: "sacerdos Vestalis" "Vestaalse priesteres") waren Romeinse priesteressen van de godin Vesta.
Het college van Vestalinnen bestond uit zes (in de late oudheid zeven) priesteressen, die tussen hun zesde en tiende jaar voor minimaal dertig jaar werden aangesteld. Hun hoofdopdracht was het onderhoud van het haardvuur in de tempel van Vesta, dat nooit mocht uitdoven, alsook het halen van water uit de heilige bron van de nimf Egeria, dat voor de reiniging van de tempel werd gebruikt. Daarnaast maakten ze de "mola salsa". Dat was een mengsel van water en spelt- of emmertarwemeel, waaraan op de Iden van september zout werd toegevoegd. Het werd geofferd tijdens de Lupercalia, de Vestalia en op de Iden van september Tevens maakten ze het "suffimen", as van ongeboren kalveren, dat gebruikt werd voor cultushandelingen tijdens de Fordicidia.
In het kader van de cultus vielen de Vestalinnen onder het "collegium" van de "pontifices" en in het bijzonder onder de "pontifex maximus" als hun disciplinaire overste. Hun persoonlijke sociale status leek in veel opzichten op die van een Romeinse vrije man, maar ze genoten ook talrijke privileges.
Tijdens hun diensttijd waren de Vestalinnen tot kuisheid verplicht. Het verlies van de maagdelijkheid van een Vestalin gold als onheilspellend voorteken voor het Romeinse gemenebest. Een onkuise Vestalin werd uit het priesterschap ontzet en kon dan levend begraven worden.
Geschiedenis van het priesterschap.
De omstandigheden die tot het ontstaan van het college van de Vestalinnen had geleid, waren reeds in de oudheid voorwerp van speculaties en konden ook door de moderne geschiedeniswetenschap niet definitief worden opgehelderd. Sommige onderzoekers suggereerden dat de Vestalinnen oorspronkelijk voor mensenoffers gereedgehouden maagden waren of dat ze in de republikeinse tijd de cultische plichten overnamen, die tevoren door de dochter van de koning waren uitgeoefend (vgl. "rex sacrorum"). Deze hypothesen worden vandaag echter als ongefundeerde speculaties afgedaan.
Volgens de Romeinse sage bestond de cultus van Vesta reeds voor de stichting van Rome in Lavinium en werd ze vandaar naar Alba Longa en zo naar Rome overgebracht. In ieder geval bestond er in Alba Longa reeds een gemeenschap van Vestalinnen voor de tijd van de Romeinse koningen; deze gemeenschap is nog in de late 4e eeuw n.Chr. geattesteerd. In Tibur (Tivoli) zijn Vestalinnen pas in de keizertijd door inscripties geattesteerd. Omdat er geen gelijkaardige cultussen buiten de regio Latium bekend zijn, wordt ervan uitgegaan dat het priesterschap van de Vestalinnen in Latium is ontstaan.
De cultische opdrachten van de Vestalinnen waren volgens de sage door koning Numa Pompilius vastgelegd. De vijfde koning van Rome, Lucius Tarquinius Priscus, zou later het tuchtrecht van de "pontifex maximus" hebben ingevoerd, terwijl de vastlegging van het aantal op zes priesteressen aan zijn opvolger Servius Tullius wordt toegeschreven; voorheen zouden het er vier zijn geweest. De gegevens in de bronnen wijken deels af van elkander en zijn in het historisch onderzoek omstreden, maar moeten niet helemaal als ongeloofwaardig worden beschouwd. In elk geval gaat de inrichting van de cultus terug tot de koningstijd.
De organisatie van de gemeenschap en cultische opgaven van de Vestalinnen bleven van de 3e eeuw v.Chr. (de tijd van de oudste betrouwbare bronnen) tot in de late oudheid grotendeels onveranderd. Voor de late oudheid is een verhoging van het aantal van de Vestalinnen op zeven met zekerheid vastgesteld.
Weliswaar kregen de Vestalinnen in 370 n.Chr. nog een keizerlijke bevestiging van hun privileges, maar in de tweede helft van de 4e eeuw n.Chr. bestaat een tendens om hen op te heffen. Er is een geval bekend van een Vestalin die zich tot het christendom bekeerde. Bij zijn streven om van het christendom de enige religie van het Romeinse Rijk te maken, ontbond keizer Theodosius I in 391 n.Chr. officieel het priesterschap van de Vestalinnen. De laatste "Virgo Vestalis maxima" was Coelia Concordia, die in 394 uit haar ambt trad en zich tot het christendom bekeerde.
Toelatingscriteria, benoeming en sociale status van de Vestalinnen.
Toelatingscriteria.
Bij de dood of het uittreden van een Vestalin werd door de pontifex maximus een opvolgster aangesteld. Details hierover gaan hoofdzakelijk op een beschrijving van Aulus Gellius uit de 2e eeuw n.Chr. terug, die uit inmiddels verloren gegane geschriften van de juristen Marcus Antistius Labeo (-ca. 10 n.Chr.) en Gaius Ateius Capito (-22 n.Chr.) citeert:
Gellius geeft echter ook redenen ter verontschuldiging op, die werden aanvaard om een roeping als Vestalin te weigeren:
Vermoedelijk speelden hier respectievelijk als redenen mee de last maar ook het politieke belang van huwbare dochters (zuster is reeds Vestalin, vader had drie kinderen) en religieuze bezwaren of taboes (vader had reeds een cultische functie in Rome, vader had zijn woonplaats/domicilie buiten Italië).
Benoemingsceremonie van een Vestalin.
Over de benoemingsprocedure zelf is weinig bekend. Gellius vermeldt over dit thema enkel een oude wet van onbestemde datum te hebben gevonden die hierover informatie geeft. Volgens die wet selecteerde de "pontifex maximus" uit het volk eerst 20 geschikte kandidates. In Gellius’ tijd werd deze procedure echter niet meer gebruikt, maar was het nu gebruikelijk, dat leden van de bovenlaag van de bevolking de "pontifex maximus" hun dochter voor het priesterambt aanboden. In de keizertijd had men soms moeite om een nieuwe Vestalin aan te stellen, omdat zich nu weinig families bereid verklaarden een dochter voor dit ambt af te staan. Daarom zou Augustus hebben toegestaan dat ook dochters van vrijgelatenen Vestalin konden worden, waarop er opnieuw werd gestreden om de eer van een dochter Vestalin te zien worden.
De benoeming werd door de "pontifex maximus" uitgevoerd, waarbij hij de kandidate de hand oplegde, ze door die benoemingsformule in de dienst van Vesta opnam en ze naar het "atrium Vestae", de woon- en werkplaats van de Vestalinnen, wegvoerde. Gellius overleverde volgende benoeming:
"Als Vestaalse priesteres, die de eredienst zal onderhouden, die zal weten wat als Vestaalse priesteres te doen voor het Romeinse volk en de Quiriten, grijp/neem ik jou, Amata/geliefde."&lt;br&gt;
"(Sacerdotem Vestalem, quae sacra faciat, quae ius sciet sacerdotem Vestalem facere pro populo Romano Quiritibus, uti quae optima lege fuit, ita te, amata capio)."
Die betekenis van de eigenlijke benoeming door het begrip "capere", "grijpen", "vastgrijpen" respectievelijk "iemand als krijgsgevangene vastgrijpen" alsook de aanspreking van de Vestalin als "amata" werden reeds in de oudheid bediscussieerd, daar haar betekenis niet meer onmiddellijk duidelijk was. Volgens Gellius sprak men van "capere", omdat de Vestalin van haar vader als een krijgsgevangene werd weggevoerd. Anderzijds wordt dit begrip ook bij de benoeming van de "pontifices", "augures" en de "flamen Dialis" gebruikt, bij dewelke geen analogie met een gevangenname te herkennen is. Mogelijkerwijze had "capere" in deze context oorspronkelijk de betekenis "iemand voorbestemmen voor een ambt, zonder dat die zich tegen dit besluit kan verzetten". Deze vraag heeft tot nu toe nog geen plausibel antwoord gekregen.
Eveneens onduidelijk is de cultusnaam "Amata", waarmee de kandidate wordt aangesproken. Gellius geeft als reden hiervoor op dat dit de naam van de eerste Vestalin zou zijn geweest, maar geeft daarvoor geen bewijs op. In feite is dit in tegenspraak met andere overleveren, daar bijvoorbeeld Plutarchus Getania en Verenia als namen van de eerste Vestalinnen opgeeft. Enkele onderzoekers vermoeden een verband met Amata, de moeder van Lavinia, anderen dachten aan een afleiding van de grondbetekenis van het Latijnse woord "amata" als "geliefde" (in dit geval: geliefde van de goden) of aan het Griekse "ádmetos" of "adámatos" ("maagdelijk").
De naam "Amata" werd slechts in de benoemingsformule gebruikt en speelde ogenschijnlijk geen rol in de cultus.
Sociale status van de Vestalin.
Door de roeping tot Vestalin trad het meisje uit de "patria potestas" van haar vader of grootvader en kreeg volledige juridische zelfstandigheid. De in het oudere onderzoek somtijds geuite aanname, dat ze onder de "patria potestas" van de "pontifex maximus" als een symbolische vader of echtgenoot stond, is als onjuist aangetoond.
Hierdoor bezat de Vestalin onbeperkte zeggenschap over haar vermogen, waardoor ze aldus een buitengewone status had, daar andere vrouwen in het oude Rome tot minstens in de vroege keizertijd ("principaat") steeds de toestemming van hun mannelijke "tutor" (voogd) nodig hadden, om rechtsgeldige transacties te kunnen afsluiten.
Met het uittreden uit het familieverband had de Vestalin vanuit een juridisch standpunt geen verwanten meer. Volgens Marcus Antistius Labeo kwam ze niet meer in aanmerking voor de natuurlijke erfenis en kon ze bezit enkel op basis van testamentaire beschikkingen erven of vermaken. Daardoor viel haar bezit, indien ze geen testament naliet, na haar dood toe aan de staat. De wettelijke basis voor deze toestand was echter reeds in de tijd van Labeo niet meer zeker geweten.
In het onderzoek wordt soms aangenomen dat de Vestalin derhalve tot geen familieverband behoorde, terwijl ze als symbolische respectievelijk ideële verwante van alle Romeinse burgers werd beschouwd en aldus geen familiaire relaties met specifieke individuen kon hebben. In deze zin kan de zorg voor het vuur in de tempel van Vesta overeenkomen met het hoeden van het haardvuur in een privéwoning, zodat men de Vestalinnen als het ware als de symbolische "matres familias" van het Romeinse volk respectievelijk de Romeinse staat kon beschouwen. Deze veronderstelling kan ook door een passage van Plinius minor worden ondersteund, die aangaf dat zieke Vestalinnen noch door haar collega's noch door haar verwanten werd verpleegd, maar aan de zorg van een door de "pontifex maximus" uitgekozen vrouw werden toevertrouwd.
Zulke hypothesen zijn evenwel zeer speculatief, daar enerzijds de ware betekenis van het vuur in de tempel van Vesta niet bekend is, anderzijds ook dat de door Plinius genoemde Vestalin Iunia uitgerekend door haar schoonzus Fannia werd verpleegd.
Ongeacht hun juridische positie konden Vestalinnen dezelfde familieverplichtingen als andere Romeinen plegen. Om die reden wordt bijvoorbeeld het verhaal van de Vestalin Claudia, die in 143 v.Chr. haar vader door haar sacrale status voor de inmenging van een "tribunus plebis" behoedde, als voorbeeld van de plichtsbetrachting van een dochter tegenover haar ouders ("pietas") beschouwd. Evenzo was voor zijn Romeinse tijdgenoten de argumentatie van Cicero begrijpelijk, die in zijn verdedigingsrede voor Fonteius (69 v.Chr.) de rechter bad, de aangeklaagde omwille van zijn zuster mild te willen behandelen, daar ze bij zijn veroordeling als ongehuwde en kinderloze Vestalin anders helemaal alleen zou achterblijven. Aan de andere kant zette de Vestalin Iunia Torquata zich voor betere voorwaarden voor haar verbannen broer in. Zo werden er ook ereinscripties voor prominente Vestalinnen teruggevonden, op dewelke de naam van hun vader (de zogenaamde filiatie) was aangegeven, die officieel tot de volledige naam van een persoon behoorde.
Het merendeel van de Vestalinnen behoorde klaarblijkelijk tot de senatoriale stand, zoals ook uit de overgeleverde namen is op te maken, die op hun afkomst uit voorname families wijst (bijvoorbeeld Aemilia, Claudia, Cornelia, Licinia). Evenzo spreekt voor deze aanname het feit dat Vestalinnen vaak over een groot vermogen beschikten. Ook de politieke invloed die verscheidene Vestalinnen uitoefenden (bijvoorbeeld Licinia, die in 63 v.Chr. haar verwant Lucius Licinius Murena in de kiesstrijd ondersteunde), doet vermoeden dat ze tot de elite behoorden.
Uiterlijke kenmerken.
Over een mogelijke ambtsdracht van de Vestalinnen kan men slechts speculeren. Slechts een enkele bron vermeldt een bijzonder kapsel met zes vlechten, die ook door de bruid tijdens de bruiloft werd gedragen en vermoedelijk in verband staat met maagdelijkheid. Precieze verklaringen laten zich echter niet opmaken uit deze bron, daar de tekst slechts zeer fragmentarisch is overgeleverd en daarom moeilijk te interpreteren is.
Nog minder is er over de kleding van de Vestalinnen bekend. Plinius minor vermeldt weliswaar de stola van een Vestalin, maar beschrijft echter niet het uitzicht ervan (aangezien hij ervan uitging dat zijn lezers dit wel zouden weten). Daarom is de aanname, dat de Vestalinnen dezelfde stola droegen als een getrouwde Romeinse vrouw ("matrona"), tot noch toe niet geattesteerd. De interpretatie van de op beeldhouwwerken voorgestelde kleding van enkele Vestalinnen is in het onderzoek omstreden.
Bijzondere privileges van de Vestalinnen.
In het publiek werd een Vestalin steeds door een "lictor" begeleid, die voor de rest enkel magistraten met een "imperium" en de "flamen Dialis" vergezelde. 
Daarenboven hadden de Vestalinnen het recht, in het "circus" en in het theater op de voor de senatoren gereserveerde ereplaatsen te zitten. Ze mochten met een vierwielige wagen ("pilentum") naar offerceremonies in de stad rijden, wat voor de rest slechts tijdelijk aan gehuwde vrouwen was toegestaan. Onder Imperator Caesar Augustus kregen zij het "ius trium liberorum" ("driekinderenrecht"), dat hen bijzondere voorrechten verleende.
Anders dan soms in de literatuur wordt vermeld, hadden de Vestalinnen echter niet het recht ter dood veroordeelde genade te verlenen. Weliswaar werden bij gevangenen, die op weg naar hun executie toevallig een Vestalin tegenkwamen, de voltrekking van deze kwijtgescholden, op voorwaarde dat de priesteres verzekerde dat ze deze ontmoeting niet met opzet had geregeld. De achtergronden voor dit gebruik zijn evenzeer onduidelijk als het door Plutarchus in samenhang hiermee vermelde geloof dat ieder die onder de draagstoel van een Vestalin doorliep moest sterven.
Plichten en opgaves van de Vestalinnen.
De gemeenschap van de Vestalinnen leefde in het zogenaamde "atrium Vestae" ("huis van Vesta"), een gebouw in de buurt van de tempel van Vesta. Daarmee waren ze de enige Romeinse priesterorde, die een dienstwoning bezaten (tenzij de "Domus Publica"). Foutief is echter de vroegere opvatting dat ze daar als in een klooster leefden en slechts voor hun dienstplichten het huis mochten verlaten. Veeleer namen de Vestalinnen aan het Romeinse maatschappelijke leven deel.
Over de interne organisatie van het priesterschap is haast niets bekend. Het is omstreden, of de Vestalinnen slechts samenwerkende zelfstandige priesteressen waren of dat zij, zoals bijvoorbeeld de "pontifices" en de "augures", een collegium vormden. Een bijzonder ereambt had de "Virgo Vestalis maxima", de oudste Vestaalse Maagd (in dienst), doch is het niet bekend of ze ook een belangrijke positie in de zin van een voorzitster van een collegium bezat. Evenzo onbekend is het of het tuchtrecht van "pontifex maximus", die deze bij cultische kwesties uitoefende, zich ook tot de organisatie van het gemeenschaps- en privéleven van de afzonderlijke priesteressen uitstrekte.
Volgens Plutarchus brachten ze de eerste tien jaar van hun diensttijd door als leerlinge, de volgende tien jaar verrichtten ze als priesteressen hun dienst en de laatste tien jaar fungeerden ze als leraressen voor de jonge Vestalinnen. Hoe deze schematische carrière in de praktijk afliep, is echter niet geweten. De drie oudste Vestalinnen werden de "tres maximae" genoemd en stonden onder andere in voor het lezen van de speltaren, om de "mola salsa" (rituele deeg van spelt en zout) te maken. Meer dan dertig standbeelden van beroemde "Virgines Vestalis Maximae" (vanaf ca. 250 v.Chr.) stonden met inscripties op hun sokkel in de tuin van het "Atrium Vestae".
Na afloop van haar dertigjarige dienstplicht mocht de Vestalin haar dienst beëindigen, huwen en een normaal burgerlijk leven leiden. Toch zullen slechts weinige Vestalinnen deze optie hebben gebruikt. De weinigen, die het toch deden, zouden niet gelukkig geweest zijn met hun beslissing, daar ze de overgang naar een volkomen andere levensvorm moeilijk wisten te verteren. Er is geen zekere bewijs voor de succesvolle terugkeer van een voormalige Vestalin naar het burgerlijke leven. Tacitus vermeldt een zekere Occia, een Vestaalse maagd die haar taken als priesteres van Vesta zevenenvijftig jaren lang met de grootste toewijding had verricht.
Als hoofdopgave en grond voor de inrichting van dit priesterschap noemden de antieke bronnen het hoeden van het haardvuur van Vesta in diens tempel, dat nimmer mocht uitgaan en slechts op 1 maart (de oorspronkelijke eerste dag van de Romeinse kalender), ritueel werd vernieuwd. Dit gebeurde met hout van een vruchtendragende fruitboom. In de historische tijd werd dit vuur als symbool van politieke stabiliteit beschouwd, zodat het uitgaan ervan als onheilspellend voorteken respectievelijk als oorzaak van komend onheil werd opgevat. De dienstdoende Vestalin, die voor het doven verantwoordelijk was, kon door de "pontifex maximus" persoonlijk worden afgeranseld.
Daar vuur als symbool van reinheid gold, beschouwden enige antieke auteurs maagden op grond van hun seksuele reinheid bijzonder geschikt om het haardvuur van Vesta te verzorgen, doch is het niet meer te achterhalen of deze voorstelling de grondslag voor de inrichting van de Vestaalse Maagden vormde of dat het om een verklaringspoging uit later tijd gaat. Achterhaald is de idee dat het doven van het vuur als teken van het verlies van de maagdelijkheid door een Vestalin werd gezien, daar beide zaken in geen enkele antieke bron met elkaar in verband werden gebracht.
Voor de reiniging van de tempel van Vesta haalden de Vestalinnen dagelijks water uit de bron van Egeria, wat door de antieke auteurs naast het hoeden van het vuur als een van de hoofdopgaves van de priesteressen werd gezien. De bron lag buiten de stadsmuren in het kleine bos van de Camenae en gold als een heilige plaats, aangezien daar koning Numa Pompilius, de legendarische stichter van de Vestaalse Maagden, der bronnimf Egeria had ontmoet en van haar adviezen zou hebben gekregen. Daarenboven was het ook daar dat tijdens zijn regeringsperiode de "ancile" uit de hemel neerdaalde, een heilig schild, dat als garantie voor de politieke stabiliteit en het behoud van de Romeinse maatschappij gold.
De maagdelijkheid van de Vestalinnen.
De maagdelijkheid van de Vestalinnen was in de oudheid voor het hele Middellandse Zeegebied een uniek fenomeen, dat niet aan de hand van bekende Romeinse culturele denkbeelden is te verklaren, daar de Romeinen geen bijzondere waardering voor de ongehuwde staat of seksuele ascese kenden. Het was een "lex divinitus data" ("goddelijke gegeven wet"). De Vestalinnen laten zich daarom noch als vergelijkbaar met de gewijde maagden verklaren, noch kunnen ze als het pagane voorbeeld voor deze worden beschouwd. De Kerkvaders van de 3e tot 5e eeuw hebben juist veelmeer een negatief beeld van de Vestalinnen afgeschilderd. Een reden daarvoor was dat de Vestalinnen een maagdelijk leven slechts voor een periode van dertig jaar beloofden te leiden.
Antieke verklaringen voor de kuisheid zijn meestal zuiver speculatief en zoeken het fenomeen achteraf te verklaren. Zo ziet Livius als reden dat ze als maagden bijzonder "eerbiedwaardig en onaantastbaar" ("venerabiles ac sanctas") zijn. Plutarchus verwijst naar veronderstellingen dat ter bewaring van het vuur, dat als symbool van reinheid werd geschouwd, maagden op grond van hun seksuele reinheid bijzonder geschikt waren voor deze taak, doch zijn er geen adequate opvattingen voor de te vermoeden ontstaansperiode van het priesterschap opgegeven. Mogelijkerwijs stonden oorspronkelijk zuiver praktische overwegingen voorop, zoals Plutarchus eveneens in overweging neemt, terwijl hij naar vergelijkbare heilige vuren in Griekenland verwijst. Deze werden door vrouwen verzorgd die de vruchtbare leeftijd voorbij waren en daarom niet meer door de lasten van de zwangerschap en de opvoeding in hun eredienst werden belemmerd. Dergelijke redenen kunnen aan de maagdelijkheid van de Vestalinnen ten gronde hebben gelegen, maar in de historische periode in vergetelheid zijn geraakt, zodat de toen niet meer begrepen maagdelijkheid ruimte bood voor allerlei speculatieve duidingen.
In het volksgeloof werden er aan de Vestalinnen wonderdaden toegeschreven. Zo zouden ze in staat zijn geweest een ontvluchte slaaf tot staan te brengen, zolang deze de stad Rome nog niet had verlaten. Daaruit blijkt ook de veronderstelling van een plaats gebonden begrenzing van het machtsbereik van de godheid en werkterrein van de Vestalinnen. De van onkuisheid verdachte Vestalinnen Aemilia en Tuccia konden hun onschuld naar men beweert bewijzen doordat ze water met een zeef uit de Tiber schepten en naar de stad droegen, zonder daarbij een druppel te morsen.
Het verlies van de maagdelijkheid.
Het verlies van de maagdelijkheid van een Vestalin gold als een onheilspellende gebeurtenis, waardoor het welzijn van het gemenebest in groot gevaar werd gebracht. Dit blijkt bijzonder duidelijk uit de woorden van in 91 n.Chr. door keizer Domitianus vermoedelijk ten onrechte wegens onkuisheid veroordeelde Vestalin Cornelia:
"Mij houdt de keizer voor onkuis, hoewel doordat (ik) de eredienst onderhield hij overwon en triomfeerde! ("Mij beschouwt de caesar als onkuis, terwijl ik de offers bracht waardoor hij de overwinning en de triomf heeft behaald.")&lt;br&gt;(Me Caesar incestam putat, qua sacra faciente vicit triumphavit)"
Cornelia legde daarmee een direct verband tussen haar plichtgetrouwheid en het militaire succes van de Romeinen.
De onkuisheid ("incestus") van een of meerdere Vestalinnen werd meestal in tijden van nood en crisis vastgesteld. Zo werden na de rampzalige slag bij Cannae in 216 v.Chr. Opimia en Floronia wegens dit vergrijp veroordeeld; Aemilia werd in 114 v.Chr., Licinia en Marcia werd na een tweede proces in 113 v.Chr. geëxecuteerd.
De bekendwording van onkuisheid herinnerde daarom aan de waarneming van "prodigia" (onheilspellende wondertekenen), die zich meestal onder de vorm van abnormale natuurfenomenen (bijvoorbeeld stenenregen, miskramen, mysterieuze hemelverschijnselen) uitten, waaraan in goede tijden slechts zelden aandacht aan werd besteed. Dit doet vermoeden dat men ook dergelijke vergrijpen van Vestalinnen slechts als dusdanig waarnam, wanneer men op grond van hoogopgelopen emoties en algemene paniek in het bijzonder angstvallig naar onheilspellende voortekenen zocht. Opvallend daarbij is ook dat vaak meerdere Vestalinnen tegelijkertijd werden schuldig bevonden aan een "crimen incesti", hoewel soms de onkuisheid van een enkele Vestalin genoeg was om het gemenebest in gevaar te brengen. Daarentegen werden in goede tijden van overspel verdachte Vestalinnen haast altijd vrijgesproken.
Daarenboven zijn vele aanklachten tegen Vestalinnen mogelijkerwijs politiek gemotiveerd geweest:
Vaak werden individuele Vestalinnen enkel op grond van al te loszittende kleding of een bijzonder scherpe manier van spreken van onkuisheid verdacht. Daar zulke gevallen echter meestal in een vrijspraak eindigden, ligt het vermoeden voor de hand dat ook hier slechts naar een voorwendsel werd gezocht om de priesteres in diskrediet te brengen.
Iedere inwoner van Rome, ook vrouwen, vrijgelatenen en zelfs slaven, konden een onkuise Vestalin aangeven. Aansluitend volgde dan een gerechtelijk onderzoek, dat door de "pontifices" gezamenlijk werd uitgevoerd en door de "pontifex maximus" werd geleid. In het geval van een schuldigverklaring werd de terechtstelling uitgevoerd. De minnaar van de schuldig bevonden Vestalin werd publiekelijk ter dood gegeseld en onderging daarmee een van de naar Romeinse opvattingen meest onterende soort van doodstraf.
Open blijft de vraag, hoe men met Vestalinnen omging, die slachtoffer van een verkrachting waren. De keizers Nero en Caracalla werden door een hen vijandig gezinde geschiedschrijver ervan beschuldigd, Vestalinnen te hebben verkracht.
Elagabalus.
Een vanuit Romeins oogpunt ongehoord voorval was het huwelijk van de uit Syrië stammende, toen zestienjarige keizer Elagabalus met de waarschijnlijk eveneens jonge Vestalin Aquilia Severa in 220. Deze keizer veronachtzaamde daarmee naar traditioneel Romeins religieus gevoel op schandelijke wijze zijn ambtsplicht als "pontifex maximus" en maakte zich schuldig aan een misdrijf dat met de dood werd bestraft. Volgens zijn eigen interpretatie daarentegen was dit "priesterhuwelijk“ een religieuze handeling, waaruit hij hoopte dat het een godgelijk nageslacht zou voortbrengen.
Laatste aangifte wegens onkuisheid.
In de late 4e eeuw kwam het nog eenmaal tot een aangifte wegens onkuisheid, dewelke een Vestalin in Alba Longa genaamd Primigenia betrof. Het priestercollegium, waartoe de toenmalige beroemde politicus en redenaar Quintus Aurelius Symmachus behoorde, deed het onderzoek en stelde de schuld vast. Toentertijd was het collegium echter reeds leidingsloos, omdat de christelijke keizer het ambt van "pontifex maximus" niet meer uitoefende, en was daardoor niet meer bevoegd, een rechtsgeldig oordeel te vellen en te laten voltrekken. De inspanningen van Symmachus om de instanties tot een bestraffing van de Vestalin te bewegen, liepen duidelijk op niets uit.
De terechtstelling van een onkuise Vestalin.
Een veroordeelde Vestalin werd geboeid en gekneveld in een gesloten wagen onder grote deelname van de bevolking naar de Porta Collina gedragen, waar binnen de stad zelf ("campus sceleratus") een onderaardse kerker was gegraven. Daarin bevond zich "een ligstoel met een deken, een brandende lamp alsook kleine hoeveelheden van noodzakelijke levensmiddelen: brood, water in een schaal, melk en olie, als wou men vermijden het lichaam van een voor de hoogste eredienst gewijde persoon door honger te doden". Nadat men de Vestalin de boeien had afgedaan, liet men haar in de kerker afdalen, sloot de ingang af en dekte deze met aarde toe, om de plaats onherkenbaar te maken.
Bepaalde elementen van deze procedure wijzen erop dat de terechtstelling van een onkuise Vestalin niet als een normale bestraffing voor een crimineel vergrijp werd gezien. Zo gaat het niet om een straf zoals bedoeld in het Romeinse strafrecht, daar het oordeel niet door een gerecht maar door een collegium van priesters wordt geveld. Ook bezat de Vestalin in een dergelijke geval niet het elke Romeinse burger toegestane "ius provocandi" (recht op beroep). Opvallend is ook dat de veroordeelde door de terbeschikkingstelling van een bed, lamp en voedingsmiddelen als het ware een symbolische bestaansgrond in haar kerker behield. Reeds Plutarchus vermoedde daarin een rituele fictie te kunnen zien, die zou voorwenden dat de priesteres niet werkelijk werd gedood. Dit kan erop wijzen dat men er eerder in geïnteresseerd was, haar uit de openbaarheid van de Romeinse wereld te verbannen dan haar te doden. In zekere zin herinnert de terechtstelling van een Vestalin hiermee aan de omgang met "prodigia", daar bijvoorbeeld misgeboren of onheilvolle dieren verbrand of naar overzeese gebieden werden overgebracht en daarmee eveneens definitief uit Rome werden verwijderd. In hoeverre er tussen de omgang met "prodigia" en de onkuisheid van een Vestalin verbanden bestonden, is in het onderzoek echter omstreden. Onopgehelderd is tot nu toe ook de verklaring van Plutarchus dat een zeker niet nader beschreven priester op de plaats van de terechtstelling van een Vestalin het maken van dodenoffers tegenhield. Mogelijkerwijs gaat het hier om een postuum dienstbetoon van vrienden of verwanten, of Plutarchus heeft het in zijn tijd in Rome aantoonbare gebruik, spontaan bloemen op de sterfplaats van een mens neer te leggen, als rituele handeling misverstaan. Van een officiële dodencultus voor terechtgestelde Vestalinnen is ten minsten tot nu toe niets bekend.
In de oudere literatuur werd soms aangenomen dat onkuise Vestalinnen ook door van de Tarpeïsche rots te worden afgeduwd werden gedood, maar het gaat hierbij om een misverstand, daar bij Quintilianus en Seneca maior niet over echte gebeurtenissen wordt gesproken. In plaats daarvan gaat het om fictieve situaties, die in het retoriekonderwijs als uitgangssituaties voor proefredes dienden. Daarenboven wordt er enkel van onkuise "vrouwen" respectievelijk "priesteressen" gesproken, zonder dat er enigszins gewag wordt gemaakt dat het om Vestalinnen zou gaan.
Beoordelingen door tijdsgenoten van de terechtstellingen.
In Romeinse bronnen werd de onverbiddelijkheid van de straf voor de onkuise Vestalin niet principieel geproblematiseerd, terwijl anders bijzonder harde straffen meestal kritisch werden beoordeeld. Zo noemt Livius de executie van de door twee vierspannen in stukken gereten Mettius Fufetius een "wreed spektakel", dat in de geschiedenis van het Romeinse volk eenmalig zou zijn geweest, daar de Romeinen zich anders erop konden beroemen, mildere straffen dan alle andere volkeren op te leggen. Minder zware vergrijpen, bijvoorbeeld het laten uitgaan van het vuur in de tempel van Vesta, werden in de bronnen vaak verontschuldigd, bijvoorbeeld bij Livius, die daarin slechts een menselijke nalatigheid ziet en daarmee de zwaarte van het vergrijp alsook het belang van het voorval bagatelliseert.
Het valt op, dat het in de hele keizertijd slechts tweemaal tot executies van Vestalinnen is gekomen, namelijk onder Domitianus en onder Caracalla. De meeste minnaars van Vestalinnen kwamen er onder Domitianus met verbanning vanaf; van de vier veroordeelde Vestalinnen mochten drie hun wijze van sterven zelf kiezen, enkel de "Virgo Vestalis maxima" werd op de traditionele manier om het leven gebracht. Bij het proces onder Caracalla is van een veroordeling van beschuldigde mannen niets overgeleverd (een van de Vestalinnen, Clodia Laeta, zou de keizer zelf hebben verkracht). De relatieve mildheid van Domitianus toont aan dat de traditionele straf toen reeds als hard werd beschouwd. Het optreden van Caracalla wordt door de beslist conservatief gezinde contemporaine geschiedschrijver Cassius Dio als tirannieke willekeur veroordeeld. Daarbij kon Cassius Dio ervan uitgaan, dat zijn lezers dat ook zo zagen.
Vestalinnen als motief voor latere kunstwerken.
In het bijzonder in de 19e eeuw fascineerde het lot van de Vestalinnen historieschilders en schrijvers. De opera "La vestale" van Gaspare Spontini naar een libretto von Victor-Joseph Étienne de Jouy werd in 1807 in Parijs voor de allereerste keer opgevoerd en wordt vandaag nog van tijd tot tijd gespeeld.
Ook de opera "L’innocenza giustificata" (Wenen, 1755) van Christoph Willibald Gluck gaat over een Vestalin. De tekstdichter Giacano Durazzo stelde daarvoor scenes uit meerder libretti van Pietro Metastasio opnieuw samen.

</doc>
<doc id="36134" url="https://nl.wikipedia.org/wiki?curid=36134" title="Palladium (beeld)">
Palladium (beeld)

Het palladion (Oudgrieks ) of palladium (Lat.) was een oud beeld van de godin Pallas Athena (Minerva), dat in het allerheiligste van de Tempel van Vesta te Rome werd bewaard. Volgens de Romeinse overlevering had het oorspronkelijk de stad Troje beschermd: daar zou het door Zeus persoonlijk uit de Olympus geworpen zijn, omdat Ilos, of volgens anderen Dardanos, de legendarische stichters van Troje, erom gebeden hadden. Bij de Val van Troje werd het door Aeneas gered en plichtsgetrouw meegevoerd naar Italië, waar het later tot heil van Rome in de Vestaalse tempel werd ondergebracht.
Het bezit van een palladion als talisman was in de Oudheid ook elders, in andere steden gebruikelijk. Het ging dan om een oeroud beeld van de schutsgodin van een stedelijke gemeenschap, en de veiligheid van de stad hing dan af van de zorgvuldige bewaring van dat beeld. Zo zou Troje door de Grieken veroverd zijn omdat Odysseus en Diomedes het palladion eerst hadden geroofd en onteerd. Reeds in de Minoïsche en Myceense periode bestond het geloof dat het Palladion uit de hemel was geworpen. De Grieken vereenzelvigden het met Pallas Athena, de Romeinen met Minerva.
Het is onbekend hoe een palladion eruitzag. "Pallas" is mogelijk een vóór-Grieks woord voor 'maagd' of 'meisje' en volgens de Griekse traditie zou het een beeld geweest zijn van Pallas Athene. In 1957 werd in een grot in Sperlonga (Italië) een marmeren beeldengroep gevonden die de diefstal van het palladion door Odysseus voorstelt. Hier is het palladion inderdaad weergegeven als een beeldje van Athena in wapenrusting. Maar ook een "baetyl" (heilige steen) werd als mogelijkheid genoemd. Van het Romeinse palladion werd wel gezegd dat het de scepter was van koning Priamos van Troje, en dat hij de vorm had van een phallus.
Byzantium.
In het Byzantijnse rijk ontwikkelde de afbeelding van Maria, de Hodegetria, ofwel "Zij die de weg wijst", zich vanaf de 11e eeuw tot het Palladium van het Byzantijnse Rijk, die in processies werd meegedragen.

</doc>
<doc id="36135" url="https://nl.wikipedia.org/wiki?curid=36135" title="Vestaalse maagd">
Vestaalse maagd



</doc>
<doc id="36136" url="https://nl.wikipedia.org/wiki?curid=36136" title="Vesta">
Vesta



</doc>
<doc id="36137" url="https://nl.wikipedia.org/wiki?curid=36137" title="Lagune">
Lagune

Een lagune of strandmeer is een watervlakte tussen het strand en een schoorwal of strandwal aan zee. De lagune kan nog een open verbinding met de zee hebben, maar dat hoeft niet. Mondt er een rivier in de lagune uit, dan zal er altijd een open verbinding blijven. 
Het ontstaan van een lagune kan vooral in verband worden gebracht met de stromingsrichting van het water en het op deze manier ontstaan van een schoorwal voor de kust. 
Een dergelijk binnenmeer aan de kust dat wordt gevoed door een of meerdere rivieren wordt haf genoemd.
Een lagune heeft een dermate hoog waterpeil dat ze bijna constant onder water staat. Een gebied met een hogere bodem of lagere waterstand heet een wad. De bodems van strandmeren zijn vaak zeer effen en liggen meestal op een ondiep niveau. 
Het zoutgehalte van lagunes is erg variabel. Strandmeren met een toevoer van zoet water, zoals haffen, zijn veel minder zout dan de naburige zee, terwijl strandmeren in warme, droge klimaten met beperkte toevoer vanuit zee aanzienlijk zouter kunnen zijn dan het nabije zeewater.
Een bekende lagune is de Lagune van Venetië. 
Het woord 'lagune' stamt via het Frans uit het Italiaans en verwees oorspronkelijk dan ook naar de Venetiaanse lagune.
Atollagunes.
Een atol is een ringvormige reeks van koraaleilanden. Het water daartussen wordt ook wel lagune genoemd. Atollagunes hebben vaak diepe gedeelten.

</doc>
<doc id="36138" url="https://nl.wikipedia.org/wiki?curid=36138" title="Golgi apparatus">
Golgi apparatus



</doc>
<doc id="36146" url="https://nl.wikipedia.org/wiki?curid=36146" title="Victoria (voornaam)">
Victoria (voornaam)

Victoria is een meisjesnaam.
De naam is afgeleid van het Latijnse "victor", dat "overwinnaar" betekent. De mannelijke vorm van de naam is Victor.

</doc>
<doc id="36147" url="https://nl.wikipedia.org/wiki?curid=36147" title="Gerard">
Gerard

Gerard is een jongensnaam van Germaanse oorsprong. De naam betekent "sterk met de speer" en gaat terug op twee stammen: "ger" (betekenis: "speer") en "hard" (betekenis: "hard, sterk, stevig").
Varianten.
De volgende namen (o.a.) zijn varianten of afgeleiden van Gerard:
De naam komt ook in andere talen voor:
Vrouwelijke vormen zijn onder meer Geera, Geerarda, Geerardina, Geerda, Geerdina, Geerdine, Geerdje, Geerharda, Geerke, Geerte, Geertjen, Gera, Gerarda, Gerarde, Gerardina, Gerardine, Gerda, Gerdina, Gerdine, Gerharda, Gerhardina, Gerhardine, Gerrarda, Gerridina, Gerrie, Gerrita, Gerritje, Gerry, Gerty, Grada.
Bekende naamdragers.
Geert.
Zie Geert.
Gerrit.
Zie Gerrit.
Gert.
Zie Gert (voornaam).

</doc>
<doc id="36148" url="https://nl.wikipedia.org/wiki?curid=36148" title="Belgradogambiet">
Belgradogambiet

Het Belgradogambiet in de opening van een schaakpartij valt onder de schaakopening Schots. Het gambiet is in de Tweede Wereldoorlog geanalyseerd door een Joegoslavische schaker. Het gambiet begint met de zetten: 1.e4 e5 2.Pf3 Pc6 3.Pc3 Pf6 4.d4 exd4 5.Pd5
Eco-code C44.
Dit gambiet is ingedeeld bij de open spelen.

</doc>
<doc id="36149" url="https://nl.wikipedia.org/wiki?curid=36149" title="Philidorgambiet">
Philidorgambiet

De Philidorgambiet heeft meerdere betekenissen op het gebied van schaken. Deze staan hieronder omschreven.
Schots.
Uitleg.
Het Philidorgambiet is in de opening van een schaakpartij, te vinden in de schaakopening Schots. Het is ingedeeld bij de open spelen.
Het heeft de volgende beginzetten: 1.e4 e5 2.Pf3 Pc6 3.d4 f5.
Eco-code C 44.
Dit gambiet wordt zelden gespeeld.
Koningsgambiet.
Uitleg.
Het Philidorgambiet komt ook in de schaakopening Koningsgambiet voor en is ingedeeld in het open spel.
De zetten zijn 1.e4 e5 2.f4 ef 3. Pf3 g5 4.Lc4 Lg7 5.h4.
Eco-code C 38.

</doc>
<doc id="36151" url="https://nl.wikipedia.org/wiki?curid=36151" title="Rauwe sienna">
Rauwe sienna

Rauwe sienna of sienna naturel is een pigment met een bruinachtige kleur, dat gebaseerd is op een kleisoort, een limoniet, die in de omgeving van het Italiaanse Siena gevonden wordt. In het Italiaans heet het pigment "terra di Siena". Het pigment is dan ook een aardkleur. De naam rauwe sienna staat in tegenstelling tot gebakken of gebrande sienna, dat uit de rauwe sienna kan worden verkregen door verhitting, zoals gele klei na het bakken rood aardewerk wordt. Rauwe sienna is gehydrateerd waardoor het transparant is en als een glacerende kleur kan worden gebruikt in de schilderkunst.
De geelbruine kleur van sienna is afkomstig van ijzeroxides. Naast de gele- en rode okerkleuren is sienna een van de eerste pigmenten die de mensheid heeft gebruikt, en het wordt derhalve veel in grotschilderingen aangetroffen.
De productie van Sienna vindt nog steeds in Italië plaats, vooral op de eilanden Sardinië en Sicilië. De aardlagen met deze kleisoort dateren algemeen uit het Precambrium. In moderne verven is het pigment vaak vervangen door een transparant synthetisch ijzeroxide. De originele rauwe sienna heeft in de "Colour Index International" de aanduiding PY-43.

</doc>
<doc id="36155" url="https://nl.wikipedia.org/wiki?curid=36155" title="Beiersgambiet">
Beiersgambiet

Het Beiers gambiet is in de opening van een schaakpartij te vinden binnen de koningspion-openingen onder het Middengambiet. De opening valt onder het open spel.
De zetten zijn 1.e4 e5 2.d4 d5.
Eco-code C21.

</doc>
<doc id="36156" url="https://nl.wikipedia.org/wiki?curid=36156" title="Sport in 2004">
Sport in 2004

Dit artikel is een samenvatting van de belangrijkste sportfeiten uit het jaar 2004.
Olympische Zomerspelen.
De 28e Olympische Zomerspelen 2004 zijn gehouden in Athene, de hoofdstad van Griekenland van 13 tot 29 augustus. Een recordaantal van 202 landen nam deel aan de Spelen.
Overzicht per sport.
Zie Olympische Zomerspelen 2004 voor een compleet overzicht, met onder andere overzichten per tak van sport
Medaillespiegel.
Voor een complete lijst zie Volledige medaillespiegel."
Nederlandse medaillewinnaars.
Goud
Zilver
Brons
Belgische medaillewinnaars.
Goud
Brons
Paralympische Spelen.
De Paralympische Spelen van 2004 werden gehouden in Athene en duurden van 17 tot 28 september. Nederland nam deel met 96 atleten, België met 26.
Medaillespiegel
Gouden medailles behaald door Nederlandse atleten
Gouden medailles behaald door Belgische atleten
Tennis.
Grand Slam-kampioenen
Masters-kampioenen

</doc>
<doc id="36158" url="https://nl.wikipedia.org/wiki?curid=36158" title="Olifantgambiet">
Olifantgambiet

Het Olifantgambiet is in de opening van een schaakpartij het 'neefje' van het Lettischgambiet: in plaats van het pionoffer op f5 wordt nu de pion op d5 aangeboden. Het is ingedeeld bij de open spelen.
De beginzetten zijn 1.e4 e5 2.Pf3 d5.
Eco-code C 40.

</doc>
<doc id="36159" url="https://nl.wikipedia.org/wiki?curid=36159" title="Netwerk (televisieprogramma)">
Netwerk (televisieprogramma)

Netwerk was een actualiteitenrubriek op de Nederlandse Publieke Omroep.
"Netwerk" werd rond 20.25 uur uitgezonden. De uitzendingen werden in de laatste jaren verzorgd door de EO (dinsdag en donderdag) en de NCRV (maandag, woensdag en vrijdag). De actualiteitenrubriek sleepte meerdere gerenommeerde prijzen in de wacht, waaronder tot tweemaal toe een Emmy Award. Dat laatste is bijzonder voor de Nederlandse televisie. "Netwerk" maakte geruchtmakende scoops met onder meer onthullingen over de rol van justitie in de Schiedammer parkmoord, het handelen van de IND inzake de terugkeer van Congolese asielzoekers, en de wantoestanden in de Justitiële Jeugdinrichting Harreveld.
Het programma ontstond uit een samenvoeging van de actualiteitenrubrieken "Televizier" (AVRO), "Brandpunt" (KRO) en "Hier en Nu" (NCRV) en werd verdeeld over de drie voornoemde omroepen. De eerste uitzending op 1 september 1996 werd verzorgd door de KRO.
Toen "Netwerk" begon was het nog een programma met een gezamenlijke redactie. Daarna was er in feite sprake van twee verschillende programma's met eigen redacties, decors en presentatoren.
Op 30 augustus 2004 nam de EO de plaats in van de AVRO. De raad van bestuur van de Publieke Omroep besliste dat de AVRO plaats moest maken voor de Evangelische Omroep, omdat Nederland 1 een zender moest worden van de christelijke omroepen. Ondanks verzet van de AVRO en van de gehele Netwerk-redactie ging de gedwongen ruil door. Sindsdien maakt de AVRO met de TROS "TweeVandaag", dat sinds 2 september 2006 "EénVandaag" heet en op Nederland 1 wordt uitgezonden. Eén dag eerder, op 1 september 2006, zond de KRO voor de laatste keer "Netwerk" uit. Dit ging gepaard met een live-uitzending vanuit het Gooiland Theater in Hilversum. De KRO stapte uit het programma, omdat ze het niet eens was met de nieuwe uitzendtijd (van 20:30 uur naar 19:30 uur) en de verandering van zender (van Nederland 1 naar Nederland 2). Vanaf 2007 werd de uitzendtijd 20.25 uur.
Op 3 september 2010 werd de laatste aflevering van "Netwerk" uitgezonden. Het programma verdween om plaats te maken voor afzonderlijke actualiteitenrubrieken van de deelnemende omroepen. De EO ging verder met het actualiteitenprogramma "Uitgesproken EO". De NCRV maakte van 10 september 2010 t/m 16 december 2014 het opinieprogramma "Altijd Wat", dat op vrijdagavond werd uitgezonden, later op dinsdagavond. De KRO ging verder met "Brandpunt".

</doc>
<doc id="36160" url="https://nl.wikipedia.org/wiki?curid=36160" title="Chakri-dynastie">
Chakri-dynastie

De Chakri-dynastie is de huidige dynastie in Thailand. De koningen van deze dynastie zitten op de troon sinds 1782 toen de enige Thonburi-koning, Phaya Taksin, gek werd verklaard. De eerste 2 koningen regeerden onder hun eigen naam. Door koning Rama III zijn er daarna postuum regeernamen toebedeeld en weer later in de 20e eeuw is men begonnen om de naam Rama te gebruiken.
Koningen.
Er zijn tot nu toe tien koningen in deze dynastie:

</doc>
<doc id="36162" url="https://nl.wikipedia.org/wiki?curid=36162" title="Rama I">
Rama I

Buddha Yodfa Chulaloke (Ayutthaya, 20 maart 1737 - Bangkok, 7 september 1809), beter bekend als Rama I de Grote, was de eerste koning ("rama") van de Chakri-dynastie in Thailand. Rama I regeerde van 1782 tot 1809.
Zijn volledige naam was Brhat Pada Somdetch Brhat Paramuru Raja Maha Chakri Parama Nanda Narindrada Vivadhanavamsa Padmabangsa Dhiraja Rama Adipati Budina Vijitindra Varumadama Paramanadha Bupati Brhat Buddha Yodfa Chulalankarana.
Jeugd.
Rama I werd geboren als zoon van de edelman Phra Aksorn Sundara Smiantra en kreeg bij geboorte de naam Thong Duang. Hij volgde zijn opleiding in een Boeddhistische tempel en werd later door zijn vader naar koning Utumporn gestuurd om hem te dienen als zijn page. Daar ontmoette hij Sin, de latere koning Phaya Taksin, met wie hij bevriend raakte. Volgens een Thaise legende zouden hij en Sin een waarzegger ontmoet hebben die hen verteld had dat ze beiden grote koningen zouden worden.
Val van Ayutthaya.
Na de val van de stad en daarmee het koninkrijk Ayutthaya sloot hij zich aan bij het leger van Taksin om te helpen de Birmezen te verdrijven. Hij kreeg hierdoor de titel Chao Phraya Chakri toebedeeld ("Chakri" werd de latere naam van de dynastie). De naam Buddha Yodfa Chulaloke kreeg hij postuum van koning Rama III. Tijdens zijn leven kreeg hij verder nog de volgende titels: Luang Yorkrabat, Phra Rajvarin en Somdetch Chao Phraya Maha Kashatriya Suk.
Als Taksins generaal veroverde hij de stad Vientiane in 1778 en onderwierp het koninkrijk Vientiane, hij maakte het tot een vazalstaat van het nieuwe koninkrijk Siam. Ook nam Rama I de "Boeddha van smaragd" mee naar Thonburi. In 1782 werd zijn vriend koning Taksin gek verklaard en ter dood veroordeeld. Thong Duang nam de macht over en vestigde de Chakri-dynastie. Hij werd gekroond op 6 april 1782, een datum die ook nu nog een officiële feestdag is in Thailand.
Als koning.
Als koning zette Thong Duang het werk van Taksin voort om het land te herenigen en te bevrijden van verdere Birmese incursies. Tijdens zijn bewind breidde hij Siam uit totdat het heel hedendaags Thailand, Laos en delen van Myanmar, Cambodja en de hedendaagse Maleisische staat Kedah omvatte.
Ook besteedde hij tijd aan het redden van belangrijke oude teksten en beelden die veelal verloren waren gegaan bij de val van Ayutthaya. Rama I verhuisde ook de hoofdstad opnieuw, namelijk van de Thonburi-kant van de Menamrivier (ook Chao Phraya genaamd) naar de kant, bij het dorpje Baan cock. Dit deed hij omdat hij vond dat de ligging van Thonburi kwetsbaar was voor Birmese aanvallen. Hier bouwde hij een nieuwe tempel, de Wat Phra Kaew om het beeld van de "Boeddha van smaragd" te huizen. Naast de tempel bouwde hij ook een nieuw koninklijk paleis. De koning schreef ook een nieuw wetboek, het "Boek van de Drie Zegels".
Literatuur was een grote passie van de koning en hij schreef dan ook een Thaise versie van het Ramayana epos, de Ramakien.
Opvolging.
Rama I had vele vrouwen, zijn 28e vrouw was prinses Dungsukri (Thongsuk), de dochter van koning Inthavong van het koninkrijk Vientiane. Na zijn dood werd hij opgevolgd door zijn zoon prins Isarasundom, koning Rama II.

</doc>
<doc id="36163" url="https://nl.wikipedia.org/wiki?curid=36163" title="Rama II">
Rama II

Buddha Loet La Nabhalai (Ratchaburi, 26 februari 1768 - Bangkok, 21 juli 1824), beter bekend als Rama II, was de 2e koning ("rama") van de Chakri-dynastie in Thailand. Rama II regeerde van 1809 tot 1824.
Zijn volledige naam was Brhat Pada Somdetch Brhat Parama Rajabunsajid Maheswara Sundhana Trajsavida Kajadisara Maheswamindra Sajamaraj Satindra Varudama Parama Chakrapatiraj Biladsada Adirajadhiraj Paramanada Bupati Brhat Buddhalid Lanapalaya.
Jeugd.
Rama II werd geboren als zoon van koning Rama I en volgde zijn vader tijdens diens militaire campagnes onder koning Phaya Taksin. Hij was zestien jaar oud toen zijn vader gekroond werd en kreeg toen onmiddellijk de rang van Somdetch Chao Fa (kroonprins) en de naam Isarasundorn. Hij werd aangewezen als "Maha Uparaja" (onderkoning) door zijn vader in 1806; hij was de enige Maha Uparaja die uiteindelijk koning werd tijdens de Chakri-dynastie.
Koning.
Rama II werd op 42-jarige leeftijd gekroond in 1809. Tijdens zijn regeerperiode consolideerde Siam zich en begon men met de gewoonte om prinsen aan te wijzen om de diverse ministeries en gebiedsdelen te leiden.
De regeerperiode van Rama II wordt het meest herinnerd omdat de koning zelf een artiest, schrijver en componist was. Deze kunsten beleefden dan ook een bloeiperiode in deze jaren. Vele belangrijke stukken uit de Thaise literatuur worden in deze periode geschreven.
Opvolging.
Rama II stierf in 1824 op 58-jarige leeftijd en hij werd opgevolgd door Rama III de zoon van een van zijn 'mindere' vrouwen. De beoogde troonopvolger, de latere koning Rama IV, zat op dat moment in het klooster.

</doc>
<doc id="36164" url="https://nl.wikipedia.org/wiki?curid=36164" title="Rama III">
Rama III

Phra Nang Klao Chaoyuhua (Ratchaburi, 31 maart 1788 - Bangkok, 2 april 1851), beter bekend als Rama III, was de derde koning ("rama") van de Chakri-dynastie in Thailand. Rama III regeerde van 1824 tot 1851.
Zijn volledige naam was Brhat Pada Somdetch Brhat Paramadi Vorasidha Mahajidsadabadin Sajamindara Varudhama Parama Dharmika Maharaja Adhiraj Parama Natha Bupati Brhat Nanklao Cao Yu Hua.
Jeugd en koning.
Rama III werd geboren als zoon van koning Rama II en de niet-adellijke vrouw "Chao Chom Riem". De beoogde troonopvolger, de latere koning Rama IV, zat op dat moment in het klooster. De opvolgingsraad besloot toen om prins Chesda Bondindra, die 37 jaar oud was, te kiezen als nieuwe koning.
In zijn omgang met het Westen werd Rama III gehandicapt door de westerse perceptie dat hij een "onechte" koning was, hoewel hij volgens de Thaise tradities volledig rechtmatig op de troon was gekomen.
Tijdens zijn heerschappij waren er verscheidene onlusten. Zo kwam het Laotiaanse koninkrijk Vientiane in opstand tegen de Siamese heerschappij. Hierop gaf Rama III de opdracht om de stad Vientiane met de grond gelijk te maken. Ook nam hij het heilige Boeddhabeeld, de Pha Bang, uit Luang Prabang mee. Slechts enkele tempels bleven gedeeltelijk gespaard, meestal omdat ze in Thaise stijl gebouwd waren (Wat Si Saket). Rama III centraliseerde het bestuur meer in Bangkok door bevoegdheden van de vazalstaten in het noorden en oosten in te trekken. Tijdens zijn heerschappij sloot hij ook het eerste handelsverdrag met de Verenigde Staten. Ook herstelde hij de handelsrelaties met China.
Rama III trouwde in 1821 met prinses Chandrajumi, een dochter van koning Anouvong van Vientiane, en in 1827 met prinses Kaeva Kumari, een kleindochter van diezelfde koning Anouvong, die een jaar later tegen hem zou rebelleren.
Opvolging.
Koning Rama III had geen officiële koningin en daarom geen kinderen met de rang van "Chao Fa" om hem op te volgen. Daarom volgde na zijn dood in 1851 zijn halfbroer, de latere koning Rama IV, hem op. Ook al had hij geen zoon die koning werd, hij was toch de voorvader van koning Rama V. Zijn kleindochter, de latere koningin Debsirindra, trouwde met zijn halfbroer Rama IV en werd de moeder van koning Rama V.

</doc>
<doc id="36165" url="https://nl.wikipedia.org/wiki?curid=36165" title="Rama IV">
Rama IV

Phra Chom Klao (Bangkok, 18 oktober 1804 – aldaar, 18 oktober 1868), beter bekend als Rama IV of koning Mongkut, was de vierde koning ("rama") van de Chakri-dynastie in Thailand, hij volgde zijn halfbroer Rama III op na diens dood. Rama IV regeerde van 1851 tot 1868. Koning Rama IV voerde veel hervormingen door in de Thaise samenleving tijdens zijn regeerperiode en hij wordt net als zijn opvolger Rama V tot op de dag van vandaag vereerd.
Zijn volledige naam was Brhat Pada Somdetch Brhat Paramindra Maha Mongkut Sudhasamuti Dhipaya Bhungsavangsadita Varakrasatri Varakhatya Rakshana Karodama Chaturanta Parama Maha Chakrapati Raja Sangkat Parama Dharmika Maha Rajadhiraja Paramanuradha Bupati Brhat Chom Klao Chao Yu Hua.
Betekenis van de naam Mongkut.
In een briefwisseling met een vriend in de Verenigde Staten omschreef prins Mongkut zijn naam en titel. "Chao" komt overeen met "heer" of het Latijnse "Dominus". "Fah" betekent de "lucht" maar voor de naam van een persoon betekent het "zo hoog als de lucht". "Mongkut" betekent "kroon". De naam "Chao Fah Mongkut" wordt dus: "De hoge prins van de kroon". Na zijn kroning werd zijn naam veranderd in "Phra Chom Klao", maar in het buitenland zou hij altijd bekend blijven als koning Mongkut.
Jeugd.
Hij werd geboren als tweede zoon van koning Rama II en koningin Sri Suriyendra. Tot aan zijn negende levensjaar woonde prins Mongkut in een oud paleis aan de Thonburikant van de rivier de Menam (ook wel Chao Phraya genoemd). Hij kreeg een traditionele opleiding in onder andere literatuur en poëzie in zowel het Thai als het Pali. Ook leerde hij geschiedenis, krijgskunde en paardrijden. Op twaalfjarige leeftijd werd hij al door zijn vader aangesteld als militaire commandant. Net zoals veel jonge Thais ook tegenwoordig nog doen werd prins Mongkut toen hij veertien jaar oud was voor een tijd monnik en ging zeven maanden lang in de tempel Wat Mahathat wonen. Op twintigjarige leeftijd keerde hij weer terug in het klooster, nu in de tempel Wat Phra Kaew naast het koninklijk paleis. Later zou hij verhuizen naar een kleinere tempel om zonder afleiding te kunnen studeren.
Monnik.
Slechts twee weken nadat Mongkut monnik geworden was overleed zijn vader koning Rama II en volgde er een opvolgingsraad. Deze besloot om prins Mongkuts halfbroer, prins Chesda Bondindra (Rama III), te kiezen als koning van Siam. Tijdens zijn tijd als monnik leerde Mongkut veel over staatsbestuur. Ook had hij als monnik een kans die hij als prins nooit gehad had, namelijk om mensen van allerlei achtergronden te ontmoeten, van landarbeiders tot kooplui zowel Thai als buitenlander. Hij kreeg hierdoor een direct inzicht in het alledaagse leven van de mensen in Siam, wat geen koning vóór hem gehad had, of na hem zou verwerven. Hij reisde blootvoets, zonder bezittingen, door het hele land en sprak met veel mensen. Ook sprak hij met buitenlanders waardoor hij een inzicht kreeg in hun denken en ook in hun technologie. Ook leerde hij in deze tijd veel buitenlandse talen, waaronder het Engels en het Latijn. Hij zou 27 jaar monnik blijven.
Koning.
Na de dood van zijn halfbroer volgde er opnieuw een opvolgingsraad, en deze besloot om Mongkut aan te wijzen als de nieuwe koning. Om onrust in het land te voorkomen accepteerde de monnik-prins deze benoeming en nam hij afscheid van zijn oude bestaan. Vlak na zijn kroning koos hij zijn broer prins Chatumani als onderkoning. Hiermee herstelde hij een traditie uit de tijd van koning Naresuan van Ayutthaya. Prins Chatumani werd bekend als koning Pinklao en hij bemoeide zich voornamelijk met de nationale defensie.
Ook begon koning Mongkut na zijn aanstelling als koning onmiddellijk met een aantal westerse hervormingen. De eerste pers voor het drukken van boeken in het Thai werd door hem geïnstalleerd. Hij liet ook vele wegen aanleggen en kanalen graven. Mongkut nam wetten aan om de rechten van kinderen en vrouwen te versterken. In 1867 gaf hij de Pha Bang (beeltenis van Boeddha) terug aan Luang Prabang.
Een van de grote passies van koning Mongkut was de astronomie – zo berekende hij correct de tijd en plaats van een zonsverduistering op 18 augustus 1868 en gaf hij de plaats aan waar die het best geobserveerd kon worden, een dorpje in de hedendaagse provincie Prachuap Khiri Khan. De koning nodigde veel andere geleerden uit om te komen, de Fransen stuurden zelfs een hele groep. De koning had een paviljoen laten bouwen voor de observatie en dit zou ironisch genoeg tot zijn dood leiden. Het paviljoen was gebouwd in een moerasachtig gebied met veel muskieten. De koning liep er malaria op en stierf zes weken later 1 oktober 1868.
Engelse les en religie.
Koning Mongkut wilde graag dat leden van zijn hof, net als hij, de Engelse taal machtig zouden worden. In 1851 liet de koning een brief sturen naar twee missionarissen, dr. Bradley en dr. Jones, waarin hij die wens tot uiting bracht. De missionarissen besloten hun eigen vrouwen en nog een derde aan te wijzen om de vrouwen van het hof Engelse les te geven. De lessen begonnen op 13 augustus 1851 en al spoedig volgden dertig vrouwen de klassen, maar deze werden na drie jaar gestopt. De reden was dat de vrouwen alleen les gaven vanuit religieuze teksten uit de Bijbel en probeerden de vrouwen van het hof te bekeren tot het christendom.
Ook was er onrust ontstaan in het hof omdat de leerlingen verteld werd dat ze in zonde leefden omdat ze vaak een van de vrouwen van één man waren. Volgens overlevering zou de koning gezegd hebben tegen een van zijn missionarisvrienden: "Wat je ons leert om te doen is bewonderenswaardig, maar wat je ons leert om te geloven is onzin". De koning bleef echter vastbesloten dat de mensen aan zijn hof Engels zouden leren. Hij zond een brief aan zijn consul in Singapore om een leraar Engels te contracteren met de voorwaarde dat er geen religieuze zaken besproken zouden worden. Zo kwam in 1862 Anna Leonowens naar Bangkok om voor 4 jaar les te geven. Zij is vooral bekend geworden door de musical "The King and I", en de verfilming daarvan, en de film "Anna and the King".
Opvolging.
In 1860 trouwde koning Mongkut met prinses Anumara (Numan), een kleindochter van koning Anouvong van het koninkrijk Vientiane. Acht jaar later, in 1868, overleed hij twee weken voor zijn 64ste verjaardag. Koning Mongkut werd opgevolgd door zijn zoon prins Chulalongkorn die bekend zou worden als koning Rama V.

</doc>
<doc id="36166" url="https://nl.wikipedia.org/wiki?curid=36166" title="Rama V">
Rama V

Phra Chula Chomklao Chaoyuhua (Bangkok, 20 september 1853 - aldaar, 23 oktober 1910), beter bekend als Rama V of koning Chulalongkorn "de Grote", was de vijfde koning ("rama") van de Chakri-dynastie in Thailand. Hij regeerde van 1 oktober 1868 tot 23 oktober 1910. Gedurende zijn lange regeerperiode heeft hij veel veranderd in de Thaise samenleving. Hij wordt door de meeste Thais gezien als de beste koning die het land ooit gehad heeft en wordt net als zijn voorganger tot op de dag van vandaag vereerd.
Jeugd.
Phra Chula Chomklao Chaoyuhua werd geboren als zoon van koning Rama IV en koningin Debsirinda. Zijn vader wilde hem de best denkbare opleiding geven en haalde daarom, naast leraren van uit heel Thailand, ook Europese leraren zoals Anna Leonowens naar het hof. Op vijftienjarige leeftijd ging de prins (net als zijn vader vroeger) het klooster in. Op 1 oktober 1868, na het overlijden van zijn vader, volgde hij hem als koning op. Op dat moment was hij vijftien jaar en omdat hij te jong werd bevonden om te regeren werd minister Chao Praya Sri Suriyawongse de eerste vier jaar regent. Deze tijd gebruikte de jonge koning om naar westerse koloniën als Singapore, Nederlands Oost-Indië en Brits-Indië te reizen. Hiermee was hij de eerste Thaise koning die Thailand verliet.
Koning.
Op 16 november 1873 werd hij voor de tweede keer gekroond. Tijdens zijn reizen had Chulalongkorn veel geleerd over de Westerse opvattingen en het Westerse kolonialisme. Mede dankzij deze inzichten slaagde hij erin om Thailand onafhankelijk te houden, ook al moest hij daarvoor gebied afstaan aan de twee westerse grootmachten Frankrijk en Groot-Brittannië. Hij verloor Laos en delen van Cambodja aan de Franse Unie van Indochina; delen van Birma aan Brits-Indië; en delen van Maleisië aan de Britse heersers daar.
Koning Chulalongkorn moderniseerde de regering: in 1892 vormde hij voor het eerst een kabinet, met twaalf ministers. Het oude systeem van vazalprinsen die de provincies regeerden werd vervangen door een modern systeem van provincies (Changwats) en districten (Amphoe). Hij schafte de slavernij af, die overigens in Thailand niet echt te vergelijken was met de slavernij in het westen. Ook werd onder zijn bewind de eerste Thaise spoorweg aangelegd, van Bangkok naar de oude hoofdstad Ayutthaya. Hij schafte de maankalender af en introduceerde de westerse kalender. Een modern systeem van munten en bankbiljetten werd onder zijn bewind geïntroduceerd. De koning maakte veel gebruik van buitenlanders om de Thais bij te staan.
Tijdens zijn bewind maakte koning Chulalongkorn twee reizen door Europa, in 1897 en 1907. Hij stuurde zijn zonen voor opleidingen naar Denemarken, Duitsland, Rusland en Groot-Brittannië.
Rama V was de grote hervormer van de door zijn voorganger ingestelde Thaise ridderorden. Hij stelde procedures en quota vast en bepaalde hoe de linten en versierselen er uit moesten zien. Met de door hem gestichte Orde van Chula Chom Klao hervormde hij de adelstand en bond hij de leden van de vroeger regerende families aan zijn hof.
Opvolging.
Koning Chulalongkorn stierf op 23 oktober 1910. Deze datum is ook nu nog een vrije dag, Chulalongkorndag. Zijn opvolger was zijn tweede zoon, prins Vajiravudh, die hem opvolgde onder de naam Rama VI.
Na zijn dood.
In 1917 werd een universiteit opgericht die zijn naam kreeg, de Chulalongkorn-universiteit. Samen met de Thammasat-universiteit is dit nog steeds de belangrijkste universiteit in Thailand. Na de dood van Chulalongkorn zijn er veel groepen geweest die hem vereerd hebben; ook hebben veel Thai's portretten of beelden in huis van de koning. Er wordt over het algemeen geloofd dat de koning zal terugkeren uit de dood en Thailand naar een tweede grote bloeiperiode zal leiden.
Munten.
Tijdens het bewind van Rama V werden voor het eerst jaartallen op de munten geplaatst. In het begin werd hiervoor uitgegaan van de Chula Sakarat-jaartelling. Later werd de Rattanakosin Sakarat-jaartelling gehanteerd. Aan het eind van Rama V's regeerperiode staan zijn regeringsjaren op de munten: 41, 42 en 43.

</doc>
<doc id="36167" url="https://nl.wikipedia.org/wiki?curid=36167" title="Rama VI">
Rama VI

Phra Mongkut Klao Chaoyuhua (Bangkok, 1 januari 1881 - aldaar, 25 november 1925), beter bekend als Rama VI of koning Vajiravudh, was de zesde koning ("rama") van de Chakri-dynastie in Thailand. Hij volgde zijn vader Rama V op na diens dood en regeerde van 2 december 1910 tot zijn dood op 26 november 1925.
Jeugd.
Hij werd geboren als tweede zoon van koning Rama V. Zijn moeder was koningin Saovabha. Prins Vajiravudh volgde zijn opleiding in Groot-Brittannië aan de Militaire Academie Sandhurst en in Oxford. Hij had van jongs af aan een grote liefde voor poëzie en literatuur in zowel het Thai als het Engels. In 1895 werd Vajiravudh, na de dood van zijn halfbroer, kroonprins "Maha Vajirunhis", benoemd tot kroonprins.
Koning.
De kroning van Vajiravudh werd groots aangepakt. Uit vele landen in de hele wereld kwamen leden van de verschillende koningshuizen en andere gezagsbekleders. Zelfs de Russische juweliers, de gebroeders Fabergé, kwamen over om tijdelijk een winkel te openen in het Oriental hotel.
Koning Vajiravudh vertaalde drie werken van William Shakespeare in het Thais ('The merchant of Venice', 'As you like it' en 'Romeo and Juliet') en ontwikkelde een systeem voor de vertaling van het Engels in het Thai. De koning vertaalde ook diverse korte verhalen van Agatha Christie in het Thai (hij vertaalde Christie's korte verhalen, die gepubliceerd werden in The Sketch Magazine). Zijn liefde voor traditioneel Thais ballet zorgde voor vele gepubliceerde studies over dit onderwerp en legde de basis voor later studies over deze kunst. Hij introduceerde ook een lagereschoolopleiding voor de hele bevolking, voerde achternamen in voor iedereen en introduceerde ook de voetbalsport. Hij moedigde Thaise vrouwen ook aan om hun haar in oude traditie lang te laten groeien.
De koning verklaarde in 1916 de oorlog aan Duitsland en stuurde Thaise troepen om te vechten in Frankrijk, hierbij verloren vele Thaise soldaten het leven. In Bangkok is er een monument voor hen opgericht, het Anusouwaree (overwinnings) monument.
Opvolging.
Koning Vajiravudh stierf op 25 november 1925 op 44-jarige leeftijd. Hij werd opgevolgd door zijn jongere broer, koning Prajadhipok (Rama VII). Omdat zijn zoon, kroonprins Asdang Dejavudh, prins van Nakhon Ratchasima, negen maanden eerder plotseling was overleden, werd prins Prajadhipok de volgende in lijn voor de opvolging. "Phra Nang Chao Suvadhana", de echtgenote van de koning, was wel in verwachting en indien het een jongen was zou hij de opvolger worden. Eén dag voor de dood van koning Vajiravudh beviel zij van een dochter, Bejaratana Rajasuda (1925-2011), die geen opvolgingsrecht kreeg.

</doc>
<doc id="36168" url="https://nl.wikipedia.org/wiki?curid=36168" title="Rama VII">
Rama VII

Rama VII of koning Prajadhipok (Bangkok, 8 november 1893 - Compton House, Wentworth (Engeland), 30 mei 1941) was de zevende koning ("rama") van de Chakri-dynastie in Thailand. Hij volgde zijn oudere broer Rama VI op na diens dood. Rama VII regeerde van 1925 tot 2 maart 1935.
De onverwachte koning.
Prins Prajadhipok werd geboren in Bangkok, als de zoon van koning Rama V. Er werd niet verwacht dat hij de volgende koning zou worden maar negen maanden vóór de dood van zijn broer, koning Rama VI (Vajiravudh), stierf plots kroonprins en erfzoon Asdang Dejavudh, de prins van Nakhon Ratchasima. Hierdoor werd Prajadhipok de volgende in lijn voor de opvolging. De koninklijke consort "Phra Nang Chao Suvadhana" raakte echter in verwachting, en als het een jongen was dan zou hij de opvolger worden. Twee dagen voor de dood van koning Vajiravudh beviel zij echter van een dochter.
Regeerperiode.
Tijdens zijn heerschappij vond de grote beurskrach van 1929 plaats die zorgde voor een economische depressie. De effecten hiervan werden ook in Siam gevoeld. Het 150-jarig bestaan van de Chakri dynastie werd gevierd op 6 april 1932, maar twee maanden later volgde de eerste van vele staatsgrepen in Thailand in de 20e eeuw.
Op 28 juni 1932 werd zo de eerste regering van Thailand geïnstalleerd onder Phraya Manopakorn Nithithada. Op 10 december 1932 kreeg Thailand een constitutie en eindigde de absolute monarchie van de Chakri koningen. Thailand is sindsdien een constitutionele monarchie, maar op de achtergrond bleven de koningen vaak veel macht uitoefenen. Een van de belangrijke participanten in deze omwenteling was de latere minister-president veldmaarschalk Plaek Pibul Songkram.
Aftreden.
Op 2 maart 1935 trad koning Prajadhipok af ten gunste van zijn neef, prins "Ananda Mahidol" (Rama VIII). Hij voerde gezondheidsredenen aan voor zijn troonsafstand, maar hij was het ook oneens met het verliezen van de absolute macht en de opvattingen van de regering. Hij ging naar Engeland en overleed daar op 30 mei 1941. Zijn as werd in 1949 door zijn weduwe, koningin Rambhai Barni, naar Thailand gebracht.

</doc>
<doc id="36169" url="https://nl.wikipedia.org/wiki?curid=36169" title="Rama VIII">
Rama VIII

Phra Chaoyuhua Ananda Mahidol (Heidelberg (Duitsland), 20 september 1925 – Bangkok, 9 juni 1946), beter bekend als Rama VIII of koning Ananda Mahidol, was de 8e koning ("rama") van de Chakri-dynastie in Thailand. Hij volgde zijn oom Rama VII op nadat deze in 1935 vrijwillig troonsafstand had gedaan. Rama VIII is nooit officieel gekroond, maar zijn opvolgende broer, koning Rama IX, heeft hem postuum de koninklijke titels toebedeeld. Zijn regeerperiode wordt daarom gegeven als van 2 maart 1935 tot 9 juni 1946.
Hij werd geboren in het Duitse stadje Heidelberg, als tweede kind en oudste zoon van prins "Mahidol Adulyadej" (prins van Songkhla, zoon van koning Rama V) en prinses Somdej Phra "Sri Nakarindhara". Na de dood van zijn vader in 1929 verbleef hij een groot gedeelte van zijn jeugd in Zwitserland. Galyani Vadhana is de dochter van Mahidol, de oudere zus van Ananda.
Op 2 maart 1935 benoemde de regering hem tot opvolger. Ananda Mahidol verbleef op dat moment in een school in Lausanne, Zwitserland. Op 13-jarige leeftijd bezocht hij Thailand, samen met zijn moeder en broer, prins "Bhumibol Adulyadej" (de latere koning Rama IX). Hierna keerde hij terug naar Zwitserland om zijn studies af te maken, om pas in december 1945 Thailand voor een tweede maal te bezoeken. Hij won de harten van de bevolking, maar werd op 9 juni 1946 dood gevonden in zijn slaapkamer, getroffen door een kogel. Dit gebeurde vier dagen voor hij zou terugreizen naar Zwitserland.&lt;br&gt;
De doodsomstandigheden zijn tot op heden onbekend, al wordt als officiële reden gegeven dat zijn pistool bij het schoonmaken per ongeluk was afgegaan. Tot op heden wordt echter eerder gedacht aan moord of zelfmoord. Zijn broer Bhumibol volgde hem op, en gaf hem postuum de volledige koninklijke titels en de Negenvoudige koninklijke parasol.

</doc>
<doc id="36170" url="https://nl.wikipedia.org/wiki?curid=36170" title="Rama IX">
Rama IX

Phra Chaoyuhua Bhumibol Adulyadej (Thai: ภูมิพลอดุลยเดช; "Phumiphon Adunyadet") (Cambridge, Massachusetts, 5 december 1927 – Bangkok, 13 oktober 2016), kortweg Rama IX of Bhumibol de Grote, was de 9e koning ("rama") van de Chakri-dynastie in Thailand.
Hij volgde zijn broer Rama VIII als koning op nadat deze in 1946 dood was aangetroffen in zijn slaapkamer. Bhumibol was koning van Thailand van 9 juni 1946 tot aan zijn overlijden en was bij leven de langst regerende monarch ter wereld. Hij is, na Lodewijk XIV en Elizabeth II derde op de ranglijst van vorsten met de langste regeerperiode in de geschiedenis van de mensheid. Hij werd geboren als de zoon van prins Mahidol Adulyadej (prins van Songkhla, zoon van koning Rama V) en prinses Somdej Phra "Sri Nakarindhara". Bhumibol was zeer geliefd bij zijn volk. Hij beschikte ook over een zekere mate van artistieke begaafdheid en heeft zich een naam verworven als jazzmusicus (saxofoon) en -componist.
Titel.
Zijn volledige titel was "Phra Bat Somdet Phra Poramintharamaha Bhumibol Adulyadej Mahitalathibet Ramathibodi Chakkrinaruebodin Sayamminthrathirat Borommanatbophit" (Thai: พระบาทสมเด็จพระปรมินทรมหาภูมิพลอดุลยเดช มหิตลาธิเบศรรามาธิบดี จักรีนฤบดินทร สยามินทราธิราช บรมนาถบพิตร; ).
Levensloop.
Kroning.
Nadat zijn broer, Ananda Mahidol, door een kogel gedood, was gevonden in zijn slaapkamer werd prins Bhumibol Adulyadej op 9 juni 1946 benoemd tot koning van Thailand. Hij keerde echter eerst terug naar Zwitserland om zijn studie in rechten en politiek af te ronden. Hij trouwde op 28 april 1950 met Mom Rajawongse "Sirikit Kitiyakara" en een paar dagen later, op 5 mei 1950, werd hij tot koning gekroond.
Regering.
Bhumibol werd koning in een tijd waarin de militairen het voor het zeggen hadden. Vooral vanaf 1973 droeg de koning veel bij aan de vestiging van een redelijk stabiele parlementaire democratie in zijn land. Gedurende zijn regering vonden vele militaire staatsgrepen plaats, maar een aantal keer dirigeerde de koning de troepen terug naar de kazernes. Andere keren bemiddelde hij tussen opperbevel en burgerregering.
De koning liet vaak openlijk kritiek horen op regeringen tijdens zijn redes op de dag voor zijn verjaardag. Zo uitte hij in 2003 in een rede kritiek op minister-president Thaksin Shinawatra. De koning berispte Thaksin op 4 april 2006, waarna deze beloofde af te treden, maar toch doorging als "waarnemend" premier.
In januari 2004 legden de Nederlandse koningin Beatrix en kroonprins Willem-Alexander een staatsbezoek af.
Bhumibol voorzag de staatsgreep op 19 september 2006 in wezen van zijn goedkeuring door deze niet te veroordelen en door de leiders van de coup op zijn paleis te ontvangen.
In mei/juni 2006 werd zijn 60-jarig jubileum als koning groots gevierd in Thailand. Ook internationaal ontving de koning erkenning, getuige de uitreiking van de allereerste Human Development Lifetime Achievement Award van de Verenigde Naties door secretaris-generaal Kofi Annan op 26 mei 2006.
Overlijden.
Hij overleed op 13 oktober 2016 om 15.52 uur in het Siriraj Ziekenhuis te Bangkok. Wegens zijn slechte gezondheid werd hij er al meerdere jaren verpleegd. De Thaise regering verordonneerde na zijn overlijden een landelijke rouwperiode van precies een jaar. De dag na zijn overlijden was in heel Thailand een officiële vrije dag om de inwoners gelegenheid te geven tot rouwen. Alle inwoners werden opgeroepen zwarte kleding te dragen. Nieuwswebsites gingen op zwart-wit en op de Thaise televisie werden verplicht alleen nog programma's in zwart-wit over het leven van Bhumibol uitgezonden. Op 15 oktober middernacht kregen de radio- en tv-stations weer toestemming om hun gebruikelijke programmering in te stellen. Ze mochten echter niet over hem uitweiden, noch een analyse geven over zijn verrichtingen. Vlak na zijn overlijden werden in Thailand de nieuwszenders BBC en CNN tijdelijk uit de lucht gehaald. Dertig dagen lang gingen de vlaggen op overheidsgebouwen halfstok.
Crematie.
Zijn crematie vond plaats op 26 oktober 2017 op het plein Sanam Luang in Bangkok.
Persoonlijk leven.
Familie.
Koning Bhumibol had met koningin Sirikit vier kinderen:
Galyani Vadhana was de enige (oudere) zus van Bhumibol.
Interesses.
De koning was een groot muziekliefhebber: hij speelde saxofoon, componeerde en was een liefhebber van jazz. Er zijn talloze cassettebandjes en cd's in Thailand in omloop met composities van de koning. Een foto van de koning met Elvis Presley komt men op zeer veel plaatsen in Thailand tegen. Hij schreef een aantal werken voor harmonieorkest:
Daarnaast was hij de patroonheilige van de Radio Amateur Society of Thailand (RAST) met de radioamateur callsign HS1A.
Verering.
Koning Bhumibol werd bij leven zeer gerespecteerd door de Thai. Veel Thais vergelijken hem met koning Rama V. De koning wordt in Thailand onder andere vereerd doordat voor een film in de bioscoop en voor of na een concert muziek ter ere van de koning wordt gespeeld, waarbij iedereen moet gaan staan. In de bioscoop worden dan foto's van zijn activiteiten getoond. Er wordt dan een van zijn eigen composities gespeeld of een speciale koninklijke hymne. Er hangt in vrijwel alle Thaise huizen een portret van de koning. Iedere dag om 8 uur en 18 uur wordt het volkslied op alle radio- en tv-stations gespeeld. Ook dan worden er hoogtepunten uit zijn leven getoond. Het journaal op de tv heeft altijd een onderdeel met koninklijk nieuws. Dat ging bij zijn leven in de eerste plaats over de activiteiten van de koning, maar ook over activiteiten van andere leden van de koninklijke familie. In het bijzijn van de koning wordt iedereen geacht lager te zitten dan hij en mag niets direct in zijn handen gegeven worden. De verjaardag van de koning, 5 december, is een nationale feestdag en ook Vaderdag. De verjaardag van de koningin, 12 augustus, is Moederdag.
Koninklijke projecten.
De koning legde een grote interesse aan de dag voor het alledaagse leven van zijn onderdanen. Hij bezocht dorpen en liet betere landbouwmethoden ontwikkelen om de arme boeren te helpen. Ook heeft hij projecten gestart om de bergvolkeren in Thailand te helpen. Weliswaar is verering van de koning een Thaise traditie, maar Bhumibol heeft zich in zijn lange werkzame leven wel degelijk ingezet voor zijn volk. Hij heeft altijd zeer actief alle delen van zijn koninkrijk bezocht en waar hij misstanden of problemen aantrof adviezen gegeven om deze op te heffen. Dit heeft vaak geresulteerd in de zogenaamde "Koninklijke Projecten".
Het bekendst in dit opzicht is zijn actieve bemoeienis om de opiumteelt in het noorden van Thailand te vervangen door andere gewassen. In zijn paleistuin heeft hij daartoe diverse proeven gedaan. Na een mislukking om de aardbeienteelt als alternatief in te voeren, zijn veel boeren met succes overgeschakeld op het verbouwen van koffie en thee en is de opiumteelt in Thailand vrijwel verdwenen. Deze voor Thailand nieuwe producten worden deels door de overheid (en aan de overheid gelieerde bedrijven als Thai Airways International) afgenomen, hetgeen een inkomensgarantie voor de betreffende boeren betekent.
Een ander "Koninklijk Project" omvat het tegen een zeer lage prijs ter beschikking stellen van een waterbuffel (in het Thais "kwai") aan boeren. Enerzijds worden de boeren hiermee beschermd tegen de op termijn hoge onderhoudskosten van een tractor en anderzijds wordt een oude traditie in ere gehouden.
Bhumibol heeft zijn creativiteit ook verder gebruikt om oplossingen te bedenken ten behoeve van zijn volk. Zo is hij de uitvinder van de "Chai Pattana water aerator", een relatief eenvoudig apparaat om zuurstofarm water te voorzien van zuurstof. Hij heeft voor dat apparaat in Thailand een octrooi aangevraagd en gekregen. Ook is hij de initiator geweest om proeven te doen met "biodiesel", een brandstof voor voertuigen, op basis van een mengsel van diesel en uit landbouwproducten verkregen alcohol. Bhumibol wordt in Thailand ook wel de "vader van de Thaise technologie" genoemd.
Majesteitsschennis.
Op majesteitsschennis staat in Thailand een gevangenisstraf van minimaal drie jaar tot maximaal vijftien jaar, hoewel in spaarzaam voorkomende gevallen Bhumibol gratie verleende. Onder majesteitsschennis vallen zaken als het verscheuren van bankbiljetten met de beeltenis van de koning of erop gaan staan.
In 2002 verwerkte een Amerikaanse bareigenaar de beeltenis van Bhumibol in het logo van zijn zaak. De Thaise minister van Buitenlandse Zaken en Handelsbetrekkingen sommeerde de eigenaar de beeltenis te verwijderen.
In april 2007 besloot de Thaise overheid om de website YouTube te blokkeren voor surfers in Thailand. Reden was dat in een filmpje de draak werd gestoken met de koning en er beelden waren te zien van voeten die op zijn gezicht stapten. Dit gebeurde nadat niet lang daarvoor een Zwitserse man in Thailand tot tien jaar gevangenisstraf was veroordeeld wegens het aanbrengen van verf op foto's van het gezicht van de koning. De man kreeg gratie van de koning en na vijf maanden werd YouTube weer toegelaten op het internet in Thailand.
Eretitel en records.
Op 5 mei 1987 kreeg hij de eretitel "de Grote" toebedeeld, vanaf 2 juli 1988 was hij de langst heersende koning in de Thaise geschiedenis en vanaf 23 mei 2000 de oudste koning die Thailand ooit had gehad. Vanaf 2000 was hij ook de langstzittende nog levende monarch in de wereld; hij had hierin een voorsprong van zes jaar op koningin Elizabeth II van het Verenigd Koninkrijk.

</doc>
<doc id="36171" url="https://nl.wikipedia.org/wiki?curid=36171" title="Ubol Ratana">
Ubol Ratana

Prinses Ubol Ratana, volledige naam: Thunkramom Ying Ubon Rattana Ratchakanya Siri Watthana Phannawadi, Thai: ทูลกระหม่อมหญิง อุบลรัตนราชกัญญา สิริวัฒนาพรรณวดี (Lausanne, 5 april 1951) is het oudste kind van koning Bhumibol Adulyadej (Rama IX) en koningin Sirikit van Thailand. Nadat ze trouwde met de Amerikaan Peter Ladd Jensen verloor ze al haar koninklijke aanspraken en werd ze uit Thailand verbannen, ook de bevolking heeft dit huwelijk nooit geaccepteerd. Ze had drie kinderen met Peter Jensen, twee dochters en een zoon. Hun zoon "Khun Bhumi" is op 21-jarige leeftijd op 26 december 2004 omgekomen bij de tsunami in Phuket ten gevolge van de zeebeving in de Indische Oceaan. 
Na drie jaren van geruchten over huwelijksproblemen werd in 1998 de officiële echtscheiding aangekondigd. Hierna kon de prinses naar Thailand terugkeren en is ze er zeer populair. 
De prinses begon in 2003 de campagne "to be number one" om de Thaise jeugd te bewegen geen drugs te gebruiken en te bewegen om te proberen overal de beste in te zijn. Ook is ze een actrice en in 2003 en 2004 is ze op maandag tot vrijdagavond te zien in de televisieserie Maharat op Kanaal 5 waarin ze de moeder speelt van de Ayutthaya koning Naresuan en leiding geeft aan de Thaise opstand tegen de Birmese overheersing.
In februari 2019 stelde Ubol Ratana zich kandidaat voor het premierschap van Thailand bij de verkiezingen van 24 maart 2019. Zij zou als kandidaat voor de partij Thai Raksa Chart, die bestaat uit bondgenoten van de voormalige verdreven premier Thaksin Shinawatra, de strijd opnemen tegen de Thaise generaal Prayut Chan-o-cha. Haar broer, de Thaise koning Vajiralongkorn, was niet blij met de politieke ambities van zijn zus. Hij noemde haar actie in een verklaring 'ongepast en onwettelijk'. Zij trok zich daarop terug als kandidaat.
Privé.
Ratana bezocht de Massachusetts Institute of Technology. In 1972 trouwde ze, waarmee ze haar koninklijke titel opgaf. In 2001 ging ze terug naar Thailand, na een echtscheiding. 

</doc>
<doc id="36173" url="https://nl.wikipedia.org/wiki?curid=36173" title="2e Wereldoorlog">
2e Wereldoorlog



</doc>
<doc id="36174" url="https://nl.wikipedia.org/wiki?curid=36174" title="2e wereldoorlog">
2e wereldoorlog



</doc>
<doc id="36176" url="https://nl.wikipedia.org/wiki?curid=36176" title="WO2">
WO2



</doc>
<doc id="36178" url="https://nl.wikipedia.org/wiki?curid=36178" title="Lijst van bisschoppen en prins-bisschoppen van Luik">
Lijst van bisschoppen en prins-bisschoppen van Luik

Deze lijst bevat de namen, voor zover bekend, van de bisschoppen van Tongeren, Maastricht en Luik (tot 972), de rijks- en prins-bisschoppen van het prinsbisdom Luik (van 972 tot 1792) en de bisschoppen van het bisdom Luik (vanaf 1803). Het prinsbisdom Luik heeft bestaan vanaf de aanstelling van Notger in 972 tot aan de Franse overheersing 1792. Na deze datum verloor het zijn wereldlijke rechten en werd het een 'gewoon', geestelijk bisdom. Het bisdom Luik valt sinds 1967 samen met de Belgische provincie Luik. 
Zetel te Tongeren (3e-4e eeuw).
De eerste namenlijst van de tien bisschoppen van Tongeren is samengesteld door Heriger van Lobbes en dateert uit de late 10e eeuw. Tongerse bisschoppen, wellicht met uitzondering van Maternus en Servatius, moeten waarschijnlijk als legendarisch worden beschouwd.
Zetel te Maastricht (4e/6e-8e eeuw).
De oudste namenlijst van de "21 heilige bisschoppen van Maastricht" werd, evenals de Tongerse lijst, samengesteld door Heriger van Lobbes in de late 10e eeuw. De zetel te Maastricht is geloofwaardig vanaf bisschop Falco. Namen van bisschoppen vóór de zesde eeuw worden niet ondersteund door eigentijdse bronnen en moeten als apocrief worden beschouwd. De zetel van het bisdom Maastricht werd waarschijnlijk omstreeks 800 definitief gevestigd in Luik. De door oudere, veelal Luikse historici genoemde jaartallen 703/706 - de moord op Lambertus - of 716 - de translatie van Lambertus -, vindt tegenwoordig weinig gehoor meer.
Zetel te Luik (vanaf de 8e eeuw).
De definitieve overbrenging van de bisschopszetel van Maastricht naar Luik vond waarschijnlijk eind 8e of begin 9e eeuw plaats. Vanaf het episcopaat van Lambertus tot en met Gerbaldus zetelden de bisschoppen wellicht in beide plaatsen. Tot in de 11e eeuw werden de Luikse bisschoppen aangeduid als "tungrensi episcopo" (bisschop der Tongeren). Pas in 866 wordt voor het eerst de toevoeging "leodiensis" (van Luik) gebruikt.
Bisschoppen van Luik.
Bisschop van Luik, na het Concordaat van 15 juli 1801 niet meer regerend over een wereldlijk gebied
Suffragaanbisschoppen van Luik.
Omdat prins-bisschoppen niet altijd de geestelijke wijdingen hadden ontvangen, werd naast de titelvoerende bisschop ook een suffragaanbisschop aangeduid. De suffragaan stond in voor de ceremoniële handelingen zoals wijdingen van kerken en priesters, voorgaan in de kerkdiensten, etc. Veelal werd aan deze bisschoppen een episcopaat toegewezen buiten het bisdom waar zij als suffragaan optraden:

</doc>
<doc id="36180" url="https://nl.wikipedia.org/wiki?curid=36180" title="Graafschap Loon">
Graafschap Loon

Het graafschap Loon (Frans: "comté de Looz") was een historisch graafschap in het Heilige Roomse Rijk. Omstreeks 1020 omvatte het slechts de streek van Borgloon, maar tegen 1200 strekte het zich uit over een groot deel van het huidige Belgisch-Limburg. Vanaf 1366 was het in personele unie met het prinsbisdom Luik, maar het bleef een eigen politieke entiteit tot de Franse tijd.
Het graafschap Loon kwam overeen met Belgisch-Limburg, met uitzondering van een deel van het Maasland, Lommel en de goede Luikse steden. De graaf van Loon leende sommige domeinen rechtstreeks van de koning van Duitsland, andere van de prins-bisschop van Luik en de overige van de hertog van Brabant (zie 'Structuur'). Loon verzette zich tegen het Huis Bourgondië (zie Luiks-Bourgondische Oorlogen) en kwam dus nooit in de Bourgondische Kreits. Pas onder revolutionair Frankrijk (1794) werd Loon op politiek vlak verenigd met de Nederlanden.
Territoriaal was Loon sterk versnipperd. Plaatsen zoals St.-Truiden, Tongeren, Munsterbilzen en Diepenbeek waren van oudsher in het bezit van de Kerk en de pogingen van de graaf om deze te veroveren zijn mislukt. St.-Truiden was tweeherig en stond onder de voogdij van Brabant en de abdij van St.-Tuiden. Tongeren had zijn vrijheden en was opgenomen als goede Luikse stad. Enkele dorpen waren tweeherig: Loon moest er de soevereiniteit delen met Brabant (Lummen, Schulen, Linkhout en Koersel) of met Thorn (Neeroeteren en Heppeneert). Verscheidene domeinen vormden onderlenen, waaronder de heerlijkheden van Horn, Pietersheim en Bocholt.
Geschiedenis.
Loon en Haspinga (1000-1050).
In de 8e eeuw maakten de streken van het latere Loon deel uit van drie gouwen: de Haspengouw, de Oppermaasgouw en Toxandrië. De personele unie tussen de Haspen- en Maasgouw (±850 – ±960) kan als een voorloper van het graafschap Loon gezien worden. Mogelijk werd deze eenheid aangeduid als "pago Huste" (952), maar de locatie van de hoofdplaats "Huste" blijft onbekend. Het kan gaan om Vliermaal, Alt-Hoeselt, Hocht en Hoei. Na de verbanning van graaf Rudolf I (958) werden de gouwen van elkaar gescheiden en vielen ze uiteen in kleinere graafschappen.
In de Haspengouw ontstond zo het graafschap '(Borg)loon', vermeld in oorkondes met jaartal 1015 (vervalste kopie) en 1031 (waarheidsgetrouw gekopieerd). Een ander restant was het graafschap Haspinga. De broers Giselbert van Loon en Arnulf van Haspinga heersten over deze gebieden, waarschijnlijk in de vorm van condominium. In 1040 schonk Arnulf zijn gedeelte als een opgedragen leen aan prins-bisschop Nithard, misschien op aandringen van de derde broer Balderik. Loon was een onderleen van Haspinga en werd bijgevolg eveneens leenroerig aan Luik.
Giselbert heette 'van Loon', maar het is mogelijk dat niet Giselbert maar wel zijn broer Arnulf de stamvader van het Huis Loon is. Het is niet geweten wie van beiden het laatste stierf, maar wel dat dit voor 1046 gebeurde. De nakomelingen waren:
Uitbreiding (1050-1200).
Haspinga werd een deel van Luik, maar Loon bleef een onderleen. Emmo's opvolger Arnold verwezenlijkte meerdere uitbreidingen. Ten eerste trouwde hij met de erfgename van Rieneck. Het Limburgse deel van Toxandrië verkreeg hij waarschijnlijk bij de oprichting van het markgraafschap Antwerpen (1076). Hij werd ook voogd van kerkelijke bezittingen, o.m. Bree (1078) en St.-Truiden (1093). Voogdijrechten leidden al snel tot een "de facto" inlijving, zoals bijvoorbeeld te Bree.
Lodewijk is bekend omwille van zijn strijd tegen Naamse uitbreiding in Haspengouw. Mogelijk lijfde hij ook Woest-Herk, Kolmont en Spouwen in. De inlijving van Vlijtingen mislukte, maar Gerard werd tevreden gesteld met het rijksleen "ultra Mosam": het graafschap Vroenhoven en acht exclaves. Het graafschap kwam in oorlog met Duras (1160 en 1171), Moha (1171), Luik (1179) en Brabant (1189). Gezien de Luikse dreiging werd de grafelijke residentie verplaatst naar het Prinsenhof bij Hasselt.
De laatste graaf van Duras, Gilles van Montaigu, schonk zijn graafschap aan de prins-bisschop (1188), die het in leen gaf aan Gerard van Loon (1190). De nieuwe prins-bisschop Limburg maakte de leenband met Luik los en droeg Duras over aan Brabant (1193). Loon stond voor een voldongen feit en was vanaf dan een leenman van niet alleen Luik maar ook Brabant. In elk geval kwamen Duras en talrijke verbonden heerlijkheden, in het Truidense maar ook daarbuiten, nu in een personele unie met Loon.
Chiny en Horn (1200-1300).
Tegen 1200 kon Loon zich verheugen op de erfenis van half Moha en geheel Holland. Doordat de laatste graaf van Moha zijn graafschap aan Luik schonk en door de troonstrijd tussen Filips van Zwaben en Otto van Brunswijk, ging dit na een lange strijd niet door (zie Loonse Oorlog). Tot overmaat van ramp moest Loon enkele allodia onder bescherming van de prins-bisschop stellen en beëindigde de keizer de belening met "ultra Mosam", ten voordele van Brabant. De graaf van Loon deed een aanval op Maastricht (Beleg van Maastricht (1204)), maar erkende uiteindelijk de overdracht (1206).
Arnold IV bestuurde het graafschap meer dan 50 jaar. Hij huwde de erfgename van het graafschap Chiny, dat hierdoor een eeuw lang in het Huis Loon zou blijven. Belangrijker waren echter de rechten die hij ten noordoosten van het graafschap verwierf: hij usurpeerde de kerkelijke bezittingen in het oude Kessenich-Eik (vóór ±1230), werd erkend als leenheer over Horn (1243) en verkreeg de voormaals Gelderse soevereiniteit over Dilsen en Stokkem (1253). Om zijn aanwinsten te consolideren, verleende Arnold stadsrechten aan Maaseik en Stokkem (1244). Bovendien bakende hij zijn nieuwe aanwinsten af in het zuiden, in en rond het zgn. Ledebos (1247). Onder Arnold V werd de graaf ook voogd van de stad Luik.
Verval en successieoorlogen (1300-1370).
Vanaf 1300 trad het verval van de Loonse macht in, doordat de graaf meer en meer heerlijkheden in leen moest geven aan verwanten en dus een deel van de ontvangsten aldaar verloor. Desondanks verleende Lodewijk IV van Loon meermaals militaire en financiële bijstand aan prins-bisschop Adolf, onder meer bij het neerslaan van de Luikse opstand en bij het verzet tegen Brabantse uitbreidingen in Overmaas.
Gezien de goede samenwerking weigerde Adolf aanvankelijk Loon in te lijven, wat zijn kapittel eiste ingeval dat Lodewijk kinderloos overleed (1336) (zie Loonse Successieoorlogen). De erfgenaam die Lodewijk had aangeduid, zijn neefje Diederik van Heinsberg, sloot zich aan bij de Engelse partij van de Honderdjarige Oorlog, waartoe ook Brabant en Luxemburg behoorden. Diederik schonk een eerste deel van Chiny aan Luxemburg om het bondgenootschap te bezegelen. Het kapittel en de nieuwe prins-bisschop zagen dat Diederik hen te machtig was, en beleenden hem op 18 juni 1346.
De latere opvolgers werden alvast aangeduid, maar bij Diederiks kinderloze overlijden (1361) weigerden kapittel en prins-bisschop opnieuw elke belening. Op 5 april riep het kapittel de inlijving af en voerde de prins-bisschop de grafelijke titel. Diederiks neefje Godfried van Dalenbroek kon zijn rechten zelf niet opeisen, en verkocht ze aan de machtige Arnold van Rummen. Om zich te verzekeren van steun uit Luxemburg stond Arnold het tweede deel van Chiny af. Het mocht niet baten; zijn troepen werden verslagen, zijn burcht in Rummen verwoest. Op 21 september 1366 deed hij afstand van zijn rechten, mits vergoeding.
De Luikse graven (1370-1794).
Hoewel het graafschap daarna geleid werd door de prins-bisschop, bleef het voortbestaan. De oude instanties en indelingen werden in stand gehouden. Elke prins-bisschop moest bij zijn aantreden trouw zweren aan de Loonse wetgeving. De grote zelfstandigheid van Loon werd onder meer bevestigd in 1522. Toch bleven spanningen tussen Loon en Luik bestaan, op grond van taalkwesties en volledige autonomie (o.a. de vermeende samenzwering van de graaf Gelous in 1675).
Zoals de andere Zuidelijke Nederlanden werd Loon op 1 oktober 1795 ingelijfd bij de Eerste Franse Republiek. De oude instellingen en rechten werden afgeschaft; het graafschap Loon was niet meer. Het gebied ging achtereenvolgens op in het departement van de Nedermaas en de provincies Limburg en Belgisch-Limburg. De voormalige heerlijkheid Horn werd middels het Verdrag van Londen (1839) afgestaan aan Nederlands-Limburg.
'Provincie Loon'.
'Loon' zou een toepasselijke benaming geweest zijn voor de beide Limburgen, toen deze provincie werd opgericht in 1815. Ten slotte vormde het oude graafschap hierin veruit de grootste entiteit. De onterechte benaming 'Limburg' werd aangenomen omdat koning Willem betreurde dat deze naam anders verloren zou gaan. Het hertogdom Limburg was een van de Zeventien Provinciën, waarnaar Willem I veelvuldig teruggreep.
Trivia.
In 2024 opende in Borgloon het belevingscentrum GRAAF, dat de geschiedenis van het graafschap Loon belicht.

</doc>
<doc id="36181" url="https://nl.wikipedia.org/wiki?curid=36181" title="Weens gambiet">
Weens gambiet

Het Weens gambiet is bij het schaken de benaming voor een tweetal verschillende gambieten in de opening.
Het Weens gambiet in de Weense partij.
Het Weens gambiet in de Weense opening ontstaat na de zetten:
Het Weens gambiet als variant van het koningsgambiet.
Het Weens gambiet is ook de benaming van een tegengambiet in het koningsgambiet, de beginzetten zijn dan:
Deze variant wordt ook het Gianutio tegengambiet genoemd.

</doc>
<doc id="36182" url="https://nl.wikipedia.org/wiki?curid=36182" title="Portaal site">
Portaal site



</doc>
<doc id="36183" url="https://nl.wikipedia.org/wiki?curid=36183" title="Portal">
Portal

Geografie:
Kunst
Personen:

</doc>
<doc id="36184" url="https://nl.wikipedia.org/wiki?curid=36184" title="Thaise baht">
Thaise baht

De baht (บาท, symbool ฿, ISO 4217-code THB) is de officiële munteenheid van Thailand. De baht staat eigenlijk voor een gewichtseenheid van 15,16 gram. Tot de jaren dertig van de 20e eeuw werd namelijk de zilveren tical gebruikt, die een gewicht van 15 gram had. De beursnotering voor goud in Bangkok is nog steeds in baht/baht. De waarde van een baht is omgerekend ongeveer 2,5 eurocent.
Munten.
De volgende munten zijn in omloop: 25 en 50 satang en 1, 2, 5 en 10 baht.
Het muntstuk van 2 baht werd begin 2006 geïntroduceerd en is qua grootte, uiterlijk en omvang bijna hetzelfde als de munt van 1 baht, wat tot verwarring leidt bij het wisselen, mede doordat de munt van 2 baht niet grootschalig is aangekondigd. Later is deze verwarring weggenomen door de munt van 2 baht een andere kleur te geven.
Bankbiljetten.
De volgende bankbiljetten zijn in omloop: 20, 50, 100, 500 en 1000 baht. Van elk biljet zijn wel meerdere versies bekend. Het biljet van 50 baht heeft enige tijd een volledig doorzichtige plek gehad, maar die versie wordt thans vrijwel niet meer aangetroffen. De nieuwste uitvoering van het 20-bahtbiljet is van plastic, daar de papieren versie snel versleten was.
Geschiedenis.
De tical (baht) werd gebruikt sinds het begin van de 19e eeuw. De tical was toen onderverdeeld in vier salung (tamlung) of 64 att. Een gouden tical was gelijk aan 10 zilveren ticals en twee zilveren ticals waren gelijk aan een Mexicaanse zilveren dollar (peso). Vijf ticals waren gelijk aan een Chinese tael.
Van 1850 tot 1879 waren acht Thaise ticals (baht) gelijk aan een pond sterling. In 1894 werden de volgende koersen vastgelegd: 1 Thaise tical = 0,6 Mexicaanse dollar en 5 Thaise ticals = 7 Indiase roepies. Aan het eind van de 19e eeuw werden Indiase roepiemunten volop gebruikt in het noorden van Thailand tot begin 20e eeuw. De Indiase roepie en het Straits Settlements pond werden veel in het zuiden gebruikt.
Het systeem werd gedecimaliseerd in 1902; de tical werd onderverdeeld in 4 salung of 100 satang. In 1928 werd de tical 1:1 vervangen door de baht. Tijdens de Japanse bezetting was de baht 1:1 gekoppeld aan de yen, waarna door bijdrukken van het papiergeld de baht sterk devalueerde.
De baht was sinds de Tweede Wereldoorlog gekoppeld aan de Amerikaanse dollar in een verhouding van 1 dollar = 20 baht. Door inflatie moest de verhouding sindsdien enige keren worden aangepast, maar tegenwoordig ligt deze bij ongeveer 1 dollar = 32 baht.
Bij de invoering van de euro bleek in december 2001, dat de muntstukken van 10 baht en van 2 euro sterk op elkaar lijken, zo sterk zelfs dat sommige automaten geen onderscheid konden maken.

</doc>
<doc id="36186" url="https://nl.wikipedia.org/wiki?curid=36186" title="MediaWiki">
MediaWiki

MediaWiki is een webapplicatie waarmee een website kan worden gemaakt volgens de wikitechniek. Deze vrije software wordt gebruikt voor Wikipedia en haar Wikimedia-zusterprojecten. MediaWiki werd ook wel "Software Phase III" genoemd.
Magnus Manske was de oorspronkelijke auteur van de software die is geschreven in de programmeertaal PHP en die als onderliggende databaseserver MySQL, PostgreSQL of SQLite gebruikt.
MediaWiki of mediawiki is ook de naam van de wiki over de webapplicatie zelf.
Licentie en ontwikkeling.
MediaWiki is vrije software en opensourcesoftware en wordt vrijgegeven onder de GPL. De ontwikkeling van de MediaWiki-software en het onderhoud ervan wordt voor een groot deel uitgevoerd door vrijwilligers en door ontwikkelaars die in dienst zijn van de Wikimedia Foundation. MediaWiki is in aanschaf en gebruik gratis.
Gebruik.
Enkele andere projecten buiten de Wikimedia Foundation die gebruikmaken van MediaWiki:
Technisch.
Extensies.
Er bestaan verschillende uitbreidingen, extensies, voor MediaWiki. Standaard worden de volgende uitbreidingen meegeleverd:
De geïnstalleerde extensies kunnen bekeken worden op de pagina Speciaal:Versie.
Naamruimten.
MediaWiki maakt gebruik van 16 naamruimten en twee speciale naamruimten. Daarnaast kunnen er nog aangepaste naamruimten (custom namespaces) aangemaakt worden. Naamruimten kunnen vertaald worden naar een andere taal. Standaard naamruimten zijn:
Bij elke naamruimte hoort een bijhorende overlegnaamruimte. De twee speciale naamruimten zijn Speciaal en Media.

</doc>
<doc id="36189" url="https://nl.wikipedia.org/wiki?curid=36189" title="Personalisatie (informatica)">
Personalisatie (informatica)

Personalisatie omvat een geheel van methoden en technieken om gebruikers informatie aan te bieden, die voor hen op maat gegenereerd wordt.
Voorbeeld.
Een voorbeeld om het nut van personalisatie aan te duiden is het volgende:
Met een goed personalisatie-algoritme kan deze personen informatie op maat aangeboden worden. Hierbij moet dan o.a. gekeken kunnen worden naar de webgeschiedenis van de betreffende personen, hetgeen als een privacyschending gezien kan worden.
Technieken.
De bekendste personalisatietechnieken zijn:
Toepassingen.
Veel portaalsites maken gebruik van personalisatie. Ook zoekmachines onderzoeken personalisatie als mogelijk interessante techniek.
Een andere bekende toepassing is die van "collaborative filtering" binnen de electronic commerce, waarbij gebruikers aanbevelingen krijgen op basis van hun koopgedrag.
Problemen.
Uiteraard kent personalisatie momenteel ook nog problemen en bezwaren. De implementatie van de algoritmes is verre van uitgekristalliseerd. Daarnaast zijn er nog ethische bezwaren over het vastleggen van een gebruikersgeschiedenis (privacy). Ook zijn er nog problemen met het interpreteren van profielen. Immers, historici gaan ook op vakantie...

</doc>
<doc id="36190" url="https://nl.wikipedia.org/wiki?curid=36190" title="Halon">
Halon

Halonen of hcfk's zijn koolwaterstoffen die gehalogeneerd zijn, dat wil zeggen dat er een van de halogenen aan is toegevoegd op de plaats van een waterstofatoom, zoals chloor, broom of fluor. Het woord "halon" is een samentrekking van de Engelse term "halogenated hydrocarbon". Cfk's vormen een speciale groep halonen; ze bevatten chloor of fluor maar geen broom. Halonen zijn bijzonder stabiele stoffen en zijn bestand tegen zeer hoge temperaturen.
Toepassingen.
Een bekend halon is Halon 1211, broomchloordifluormethaan dat tot 2004 vooral gebruikt werd bij draagbare brandblusapparaten. Halon 1301, broomtrifluormethaan CF3Br, werd gebruikt in blusgasinstallaties.
Halonblussers vonden meestal hun toepassing bij de brandbeveiliging van computerruimten of andere elektrische apparaten. De reden hiervan was dat halon als een 'schone blusstof' werd beschouwd, die geen schade aan apparatuur zou veroorzaken. Bovendien blust halon door als een negatieve katalysator op de verbrandingsreactie in te grijpen, en niet door verdringing van zuurstof. Hierdoor is veel minder blusmiddel nodig, en is het risico van verstikking van personeel in de ruimte minder groot. Halon produceert echter wel broomzuur, dat corrosie kan veroorzaken en slecht is voor de gezondheid, zodat bij blussing de ruimte wel zo snel mogelijk geëvacueerd moet worden.
Verbod.
Halonen tasten net als cfk's de ozonlaag aan. De mate waarin een stof de ozonlaag kan aantasten, wordt uitgedrukt door het ozonafbrekend vermogen van die stof. De ozonlaag beschermt de aarde tegen een te grote dosis schadelijke ultraviolette straling. Deze straling kan huidkanker veroorzaken en de natuur aantasten. Vanaf ongeveer 1993 worden er dan ook geen halonen meer geproduceerd. Vanaf 1 januari 2004 is het gebruik van halonen in brandblusapparaten en brandbeveiligingssystemen in Nederland en België verboden. Het verbod vloeit voort uit internationale afspraken over het terugdringen van stoffen die de ozonlaag aantasten. Deze afspraken, zijn in 1998 vastgelegd in het Protocol van Montreal. De Europese Unie heeft in 2000 het protocol in een Europese verordening uitgewerkt. Op grond van deze verordening zijn halonhoudende brandblusapparaten en brandbeveiligingssystemen vanaf 1 januari 2004 verboden.
Voordat het verbod van kracht werd, zijn veel halonen bevattende apparaten ingezameld. Dit zal echter niet door alle particulieren gebeurd zijn. Zij moeten het alsnog als klein chemisch afval inleveren.
Onder andere in de luchtvaart worden brandblussers op basis van halon nog wel toegepast, vanwege het verhoogde gevaar dat bij brand aan boord bestaat.
Verwerking.
Hugen Reprocessing Company Dutch Halonbank heeft als enige in Nederland de benodigde vergunningen om zich bezig te houden met de inname, regeneratie, opslag en hervullen van de blusstof halon. Dit onderdeel van de organisatie is dan ook officieel depothouder en uitvoerend orgaan voor de Coöperatieve Vereniging Halonen oftewel de Halonbank. Tevens dragen zij zorg voor beheer, management en bewerking van de halonen voor een aantal partijen die halon mogen gebruiken voor kritische toepassingen.
Het verwerken van halonen is mogelijk door bijvoorbeeld de halonen gasvormig te injecteren in een Argon plasma van 10.000 °C. Het halon wordt dan gedissocieerd. Dit proces wordt pyrolyse genoemd. Door het gas snel af te koelen tot minder dan 100 °C door het door water te leiden, ontstaat een onschadelijke oplossing met chloor en broomzouten.
Alternatieven.
Alternatieven voor het gebruik van halon zijn bijvoorbeeld inerte gassen. Hiervan is echter veel meer nodig omdat ze de brand door verstikking blussen en niet door negatieve katalyse. 
Afhankelijk van de brandstof zal de zuurstofconcentratie naar beneden gebracht worden naar een niveau dat een brand dooft. Voorbeelden van dergelijke blusstoffen zijn Argonite, Argon, Inergen en stikstof. Voor alle inerte gassen geldt dat kortstondig verblijf bij de meest voorkomende objecten geen probleem is. Zie hiervoor de NOAEL- en LOAEL-waarden van de gebruikte blusgassen, terug te vinden in de ISO14520.
Naast de zuurstofverdringende gassen kunnen warmteonttrekkende blusmiddelen toegepast worden. De meest bekende hiervan zijn bekend onder de handelsnamen FM200 (HFC227ea) en NOVEC1230. Beide zijn toegestaan volgens het Kyoto-protocol.
Het gebruik van koolstofdioxide als blusmiddel voor bemande ruimten is mogelijk, maar niet gewenst. De gehanteerde concentraties zijn dodelijk.
Naast bovengenoemde blusmiddelen zijn gelijkwaardige of gelijke blusstoffen onder een andere naam verkrijgbaar in de markt.
Chemische formules.
Halon 1211 is broomchloordifluormethaan (CF2BrCl) en Halon 1301 is broomtrifluormethaan (CF3Br). Het nummer van de halon correspondeert met het aantal atomen van respectievelijk koolstof, fluor, chloor en broom.
Bijvoorbeeld Halon 1211:
 C F Cl Br
 1 2 1 1
Dit betekent dat een dergelijke code als volgt opgebouwd moet worden: eerst het aantal koolstofatomen, vervolgens het aantal fluoratomen, dan de chlooratomen en tot slot de broomatomen. Als er geen zijn, komt er gewoon een 0 in de code te staan.

</doc>
<doc id="36192" url="https://nl.wikipedia.org/wiki?curid=36192" title="Netwerk (TV)">
Netwerk (TV)



</doc>
<doc id="36193" url="https://nl.wikipedia.org/wiki?curid=36193" title="Daniel">
Daniel



</doc>
<doc id="36194" url="https://nl.wikipedia.org/wiki?curid=36194" title="Calabresegambiet">
Calabresegambiet

Het Calabresegambiet is in de opening van een schaakpartij een variant binnen de Loperopening.
De zetten zijn 1. e4 e5 2.Lc4 f5.
Eco-code C23.
Koningsgambiet.
Uitleg.
In het Koningsgambiet werd in vroeger tijden ook een Calabresegambiet gespeeld; maar hiervan zijn geen partijen bekend.
De beginzetten van dit gambiet zijn: 1.e4 e5 2.f4 exf4 3.Pf3 g5 4.Lc4 Lg7 5.h4 h6 6.d4 d6 7.Pc3 c6 8.hxg5 hxg5 9.Txh8 Lxh8 10.Pe5.
Eco-code C38.

</doc>
<doc id="36198" url="https://nl.wikipedia.org/wiki?curid=36198" title="Nalatenschap (Nederland)">
Nalatenschap (Nederland)

Een nalatenschap, ook erfenis genoemd, is in het Nederlands recht het geheel van bezittingen (zaken en vermogensrechten), schulden en vorderingen van een persoon dat bij overlijden op een of meer andere personen overgaat, de erfgenamen. Een erfdeel is een bepaalde fractie (een getal dat groter is dan 0 en kleiner dan of gelijk aan 1) van de nalatenschap. Wie erfgenamen kunnen zijn, en hoe de overgang van (goederen uit) de nalatenschap bij overlijden plaats kan vinden, is geregeld in het "erfrecht", opgenomen in Boek 4 van het Nederlandse Burgerlijk Wetboek, dit is onderdeel van het vermogensrecht.
Het erfrecht noemt in een vaste rangvolgorde groepen personen die erfgenaam zijn, men kan van deze hoofdregels afwijken door zelf in een testament bepaalde (rechts)personen aan te wijzen die de nalatenschap zullen erven. De wettelijke of testamentaire erfgenamen volgen erflater bij overlijden van rechtswege op in alle rechten uit eigendom, bezit en houderschap, ze worden schuldenaar van alle schulden die niet met de dood tenietgaan en partij bij alle door erflater gesloten overeenkomsten (art. 4:182 BW, 6:249 jo BW). Laat overledene een partner uit huwelijk of registratie na en een of meer officiële kinderen, dan verkijgt alleen de partner de hele erfenis, hoewel de kinderen ook erfgenaam zijn (art. 4:182 lid 1 BW jo. 4:13 BW).
Overgang van de nalatenschap gebeurt in Nederland zonder tussenstap of formaliteit. De erfgenamen dragen dus direct bij overlijden alle verantwoordelijkheden en hebben gezamenlijk volledige beschikkingsmacht, ook als ze nog niet weten dat ze erfgenaam zijn. Is een testament gemaakt, zijn alleen de daarin opgenomen bepalingen geldig die onder een uiterste wilsbeschikking vallen die de wet noemt. Het kan zijn dat de overgang op de erfgenamen dan plaatsvindt met beperkingen op de (verbintenisrechtelijke) uitoefening van hun eigendomsrechten, bijvoorbeeld bij een tweetrapsmaking, toekenning van vruchtgebruik aan de een, bloot eigendom aan anderen, de benoeming van een executeur of de instelling van een testamentair bewind.
Historie.
Het doorgeven van eigendom aan een volgende generatie bij overlijden is wereldwijd in verschillende rechtsculturen verschillend geregeld en is in de loop der tijden veranderd. Bij Germaanse stammen was bijvoorbeeld de regel dat alles gemeenschappelijk aan de stam of een familie behoorde, er bestond geen individuele eigendom. Als een stam- of familielid overleed was geen overdracht nodig. Onder de Romeinen was privé-eigendom bekend, maar deze behoorde alleen het hoofd van de familie, de pater familias toe. In de middeleeuwen bleef de hoofdeigendom van grondgebieden vaak bij een koning of keizer en werden bepaalde eigendomsrechten tijdelijk aan anderen in leen gegeven, de leenman. Overleed deze persoon, vielen de rechten weer terug aan de uitlener. Eigendom in handen van de kerk, in gebruik bij bijvoorbeeld een paus of monniken, bleef in handen van de kerk als een paus of monnik stierf, dat wordt eigendom in dode hand genoemd. Lange tijd werd in veel rechtssystemen met privé-eigendom de nalatenschap niet doorgegeven aan dochters of er werd alleen doorgegeven aan de oudste zoon. In Nederland gaat sinds 2003 bij huwelijk of geregistreerd partnerschap de hele erfenis naar de nog levende partner, de kinderen van overledene krijgen niets, behalve een vorderingsrecht op de langstlevende dat bij diens leven niet opeisbaar is en mag worden opgemaakt.
De beginselen van het Nederlandse erfrecht stammen uit 1923, in 2003 is de huidige wet in werking getreden, men noemt dit nog wel het nieuwe erfrecht. Voor nalatenschappen die openvallen onder het huidige erfrecht met een testament opgemaakt ten tijde van het oude erfrecht, gelden regels uit overgangswetten, in beginsel is het nieuwe erfrecht van toepassing op alle erfrechtelijke verhoudingen (art. 68a Overgangswet NBW).
Erfopvolging, erfenis aanvaarden of verwerpen.
Volgens de regeling van erfopvolging, gaat bij overlijden de nalatenschap van rechtswege direct over op de bij wet, testament of erfovereenkomst (België, Duitsland) aangewezen (rechts-)personen, erfgenaam genoemd. Met uitzondering van de kinderen van overledene als deze een partner uit huwelijk of registratie nalaat; zij worden erfgenaam genoemd maar verkrijgen geen mede-eigendom van de erfenis (art. 4:182 BW jo. 4:13 BW). Het gaat om alle voor overgang vatbare rechten en verplichtingen, de eigendom, het bezit en houderschap, alsmede alle schulden van overledene. Maar niemand is gehouden een erfenis te accepteren. Voor iedereen is als eerste van belang zich vooralsnog te onthouden van gedrag dat zuivere aanvaarding van een erfenis impliceert (zie onder). Verder kan men nagaan of er een testament is of niet en als duidelijk is dat men erfgenaam is, beslissen de erfenis zuiver te aanvaarden, te verwerpen, of te aanvaarden zonder persoonlijke aansprakelijkheid voor eventuele schulden (beneficiair aanvaarden). Hierbij is van belang te weten dat een nalatenschap met een positief vermogen vóór overlijden, na overlijden negatief kan zijn als een testament is opgesteld met bijvoorbeeld legaten.
Beneficiaire aanvaarding erfenis.
Als beneficiair is aanvaard door een of meer erfgenamen, kunnen deze erfgenamen door schuldeisers niet gehouden worden schulden van overledene of nalatenschap uit het eigen vermogen te betalen. Er gelden dan bijzondere regels voor de afwikkeling die de erfgenamen verplichten de erfenis te vereffenen via een procedure die wordt gecoördineerd door de rechtbank. Als bij testament een executeur is benoemd kan een vereffeningsprocedure worden voorkomen wanneer de executeur de nalatenschap inventariseert en kan verklaren dat er voldoende middelen zijn om alle opeisbare schulden van de nalatenschap te voldoen. Bij schulden gaat het niet alleen om schulden die overledene had bij overlijden maar ook om schulden die er daarna bijkomen zoals de verplichting legaten te voldoen, de kosten van de uitvaart of de erfbelasting.
Zuivere aanvaarding door gedrag.
Wanneer iemand zich ondubbelzinnig en zonder voorbehoud als erfgenaam gedraagt mag er juridisch van worden uitgegaan dat deze persoon de nalatenschap zuiver heeft aanvaard (art. 4:194 lid 1 (vanaf 2016) BW). De hoogste rechter bepaalde in 2021 dat niet te snel mag worden aangenomen dat door gedragingen zuiver is aanvaard in verband met de potentieel verstrekkende gevolgen voor de desbetreffende erfgenaam en de omstandigheid dat erfgenamen die belast zijn met het regelen van de praktische gevolgen van het overlijden van een naaste op die verstrekkende gevolgen niet steeds bedacht zullen zijn. Daden van beheer of nodig voor het regelen van de uitvaart, kunnen niet leiden tot het aannemen van stilzwijgende zuivere aanvaarding. Het Gerechtshof Arnhem-Leeuwarden bepaalde in 2022 dat het voldoen van enkele kleine schulden van overledene met nalatenschapsgeld als daad van zuivere aanvaarding moet worden beschouwd in een zaak waar erfgenamen zich lieten bijstaan door een 'erfrechtjurist'.
Geen testament.
Indien geen testament is opgesteld, wordt de nalatenschap toegedeeld volgens de algemene wettelijke regels van erfopvolging bij versterf. Zijn er een partner uit huwelijk of registratie en een of meer kinderen, wordt dit veelal "wettelijke verdeling" genoemd maar hier vindt geen verdeling plaats. Volgens de hoofdregel verkrijgt namelijk de partner uit huwelijk of registratie de hele erfenis en krijgen de kinderen van overledene uit een staand of vorig huwelijk een vorderingsrecht ter grootte van hun theoretisch erfdeel op de langstlevende, opeisbaar bij diens overlijden, waarop de langstlevende mag interen. Zijn er geen huwelijks- of geregistreerd partner of kinderen, volgen andere bloedverwanten van de overledene op, zoals ouders, broers en zussen. Ook is bij wet geregeld hoe groot de erfdelen zijn. Partners waarmee geen geregistreerd partnerschap is aangegaan en zogenaamde patchwork-kinderen zijn buitengesloten, ook als men al lang samenleeft.
Beschikken over de nalatenschap.
De wettelijke standaardregeling voor de personen die de nalatenschap bij overlijden krijgen, kan geheel of deels opzij worden gezet door zelf te beschikken over de nalatenschap. Dat kan door het maken van een uiterste wilsbeschikking die een erfstelling of een onterving bevat (art. 4:1 lid 1 BW). Een erfstelling is een uiterste wilsbeschikking, waarbij iemand een of meer personen aanwijst aan wie de hele nalatenschap of een evenredig aandeel daarin wordt nagelaten, men stelt zelf de erven vast. (art. 4:115 BW). Hier geldt als vormvoorschrift dat de uiterste wilsbeschikking(en) moeten worden vastgehouden in een uiterste wil (testament); dat is ofwel een onderhandse akte in bewaring gegeven bij een notaris, ofwel een notariële akte. Meestal wordt gekozen voor opstellen van de testamentaire akte door een notaris, onder andere vanwege de bewijskracht van de akte die door de notaris als ambtsdrager wordt opgemaakt. In de keus voor juridische advisering over de inhoud van een testament is men vrij, dat kan een notaris zijn maar ook een advocaat, estate planner of accountant met de specialisatie erfrecht, of ieder ander. De wensen worden door erflater zelf opgeschreven in een onderhandse akte, gedagtekend en ondertekend en bij de notaris in bewaring gegeven, of de testateur geeft aan een notaris zijn wensen te kennen die deze vertaalt naar de beschikbare erfrechtelijke mogelijkheden en een concepttestament opstelt. Dat kan door de testateur worden gecontroleerd en eventueel gewijzigd, bij onduidelijkheden kan uitleg worden gevraagd. Als de wensen goed zijn weergegeven stelt de notaris de akte op die dan door de testateur wordt ondertekend in aanwezigheid van de notaris, en door de notaris. Al deze handelingen dienen hoogstpersoonlijk en in Nederland onder vier ogen met de notaris te worden verricht, in België in aanwezigheid van twee getuigen of een tweede notaris. In Nederland zijn getuigen sinds 2003 niet meer vereist, maar de notaris of een ander "kan" de aanwezigheid van getuigen verlangen. Het origineel van de akte wordt door de notaris bewaard, de testateur ontvangt een afschrift (officiële kopie). De notaris deelt het Centraal Testamentenregister mee dat een akte is opgesteld, met datum en bewaarplaats. Zo kan een ieder na overlijden nakijken óf een testament is opgesteld en zo ja wanneer en bij welke notaris. Alleen het laatst opgestelde testament heeft rechtskracht. mits het aan alle vereisten voldoet.
Rechtsgeldig beschikken over de nalatenschap.
Een testament mag (in Nederland) niet worden gemaakt door personen jonger dan 16 jaar. Een testament kan ongeldig blijken als de erflater bij de opstelling niet handelingsbekwaam was, niet wilsbekwaam, bijvoorbeeld door dementie, of wanneer (een deel van) het testament tot stand is gekomen door beïnvloeding van, of op afspraak met derden. Een testament kan ook ongeldig zijn wanneer niet aan bepaalde vormvereisten is voldaan. Een notaris heeft de taak er op toe te zien dat alles volgens de regels verloopt. Als het testament door de rechter nietig wordt verklaard of wordt vernietigd, geldt het voorgaande testament en als dat er niet is, de wettelijke regeling. Mocht er na overlijden onenigheid ontstaan over de bedoelingen van een erflater is het soms mogelijk dat een rechter een testament nader uitlegt, bijvoorbeeld aan de hand van algemene bepalingen in het testament of bij leven bestaande documenten (artikel 4:46 lid 1 Burgerlijk Wetboek). Deze procedure moet worden begonnen bij de rechtbank, waar vertegenwoordiging door een advocaat verplicht is. Als alle erfgenamen het erover eens zijn, kan gezamenlijk bij de Kantonrechter een verzoek tot uitleg worden ingediend (art. 96 Rechtsvordering). Hier zijn advocaten niet verplicht zodat erfgenamen geen hoge kosten hebben.
Geldigheid bepalingen in een testament.
Ook voor het rechtsgeldig zijn van de afzonderlijke bepalingen in een testament gelden wettelijke regels. Voldoet een bepaling daar niet aan, is er geen juridische werking met betrekking tot (goederen van) de nalatenschap. Het kan daarom zijn dat een testament op zichzelf geldig is maar bepalingen bevat die geen erfrechtelijke werking hebben omdat ze niet binnen de regels van het erfrecht passen.
Gesloten stelsel uiterste wilsbeschikkingen.
Er kan alleen rechtsgeldig over een nalatenschap worden beschikt met een van de in het erfrecht of elders in de wet genoemde uiterste wilsbeschikkingen. Staan er in een testament bepalingen die daarbuiten gaan, zijn ze nietig (art. 4:42 BW). Het erfrecht noemt:
Ook buiten het erfrecht staan uiterste wilsbeschikkingen, bijvoorbeeld de insluitingsclausule in het huwelijksvermogensrecht (art. 1:94 BW), de wensen voor de uitvaart (art. 18 Wet op de Lijkbezorging) en beschikkingen over persoonlijkheidsrechten van auteur en kunstenaar (art. 25 leden 2 en 4 Auteurswet, art. 5 lid 2 Wet op de naburige rechten).
Een bekend voorbeeld van een testamentaire bepaling die geen uiterste wilsbeschikking is, is de opdracht aan een erfgenaam, executeur of bewindvoerder de hele nalatenschap zelfstandig af te wikkelen en te verdelen zonder toestemming en medewerking van alle erfgenamen ("driesterrenexecuteur"). 
Er staan regelmatig bepalingen of wensen in een testament die niet precies in de uiterste wilsbeschikking passen waaronder ze zijn genoemd in een testament, zoals boedeltoedelingen, extra bevoegdheden voor de executeur, of een bepaalde gewenste manier om de erfenis te verdelen (quasi-wettelijke verdeling). Zulke bepalingen hebben alleen juridische werking over (goederen van) een nalatenschap voor zover ze binnen het bereik van een andere wettelijke uiterste wilsbeschikking zijn in te passen, lukt dat niet, zijn erfgenamen en legatarissen in beginsel niet aan de betreffende bepalingen gebonden. Men moet dan in een vroeg stadium van de afwikkeling van de nalatenschap een beroep op de nietigheid van de betreffende bepalingen doen, dat kan vormvrij maar moet bij betwisting wel bewijsbaar zijn. Hebben niet alle belanghebbenden dezelfde mening en komt men er onderling niet uit, kan de kwestie aan de rechter worden voorgelegd.
Overige regels voor rechtsgeldigheid bepalingen over een nalatenschap.
De andere hoofdregels zijn, dat bepalingen in een testament een persoon niet mogen belemmeren in zijn vrijheid om bevoegdheden uit te oefenen, die hem krachtens het erfrecht met betrekking tot die nalatenschap toekomen (art. 4:4 BW) en ze niet in strijd mogen zijn met algemeen aanvaarde, fundamentele beginselen van openbare orde, de goede zeden of met wettelijke bepalingen van dwingend recht (artt. 4:44 en 45 BW). Zijn ze dat wel, moeten ze eveneens als niet geschreven worden beschouwd. Er mogen bij leven geen afspraken worden gemaakt over een testament of de inhoud ervan. Is dat wel gebeurd, dan zijn de afspraken nietig. In België en Duitsland is dat onder bepaalde omstandigheden wel mogelijk. Ten slotte zijn begunstigingen in een testament van bepaalde beroepsgroepen niet rechtsgeldig (o.m. art.4:59 BW, art. 20 Wna).
Denkt een erfgenaam dat sprake is van een ongeldige bepaling in een testament, kan een beroep worden gedaan op de nietigheid van de betreffende bepaling, het testament blijft voor het overige van kracht. Wordt het inroepen van de nietigheid niet door alle andere erfgenamen, een executeur, bewindvoerder of belanghebbenden bij het bepaalde geaccepteerd, moet de rechter worden ingeschakeld om uitsluitsel te krijgen.
Handgeschreven akte – depot-testament.
Er kan ook over een nalatenschap worden beschikt door de wensen op te nemen in een handgeschreven dokument (akte), waarbij de vorm onbelangrijk is maar waarin wel een datum moet staan en op elke pagina een doorlopend paginanummer en een handtekening om de wilsbeschikking authentiek te maken. Deze akte moet in Nederland bij een notaris in bewaring zijn gegeven om rechtskracht te hebben; in België is dat niet nodig. Ook hier geldt dat de bepalingen alleen erfrechtelijke werking voor de nalatenschap hebben wanneer ze onder een van de in de wet genoemde uiterste wilsbeschikkingen vallen. 
Op wie gaat de nalatenschap over: openen testament.
Om na overlijden te weten op welke persoon of personen de nalatenschap overgaat, moet onderzocht worden of er een testament is gemaakt. In Nederland zijn testamenten niet openbaar. De notaris heeft een beroepsgeheim en het Centraal Testamentenregister slaat alleen op bij welke notaris, op welke datum, een testament is gemaakt. Na overlijden hebben de wettelijke of testamentaire erfgenamen recht op inzage van het testament, andere belanghebbenden hebben recht op gedeeltelijke inzage. Er is geen officiële manier om een testament te openen en de notaris die het testament heeft opgesteld is niet verplicht actief erfgenamen te benaderen. Dat is ook niet gebruikelijk.
Iemand die denkt erfgenaam te zijn, kan na overlijden een willekeurige notaris vragen na te kijken of er een testament is gemaakt of dit zelf navragen bij het Centraal Testamentenregister (CTR). Heeft de notaris het overlijden aan de hand van de basisadministratie vastgesteld en is degene als erfgenaam in het laatst opgemaakte testament genoemd, kan een notaris na officiële identificatie kopie van dat testament bij de notaris opvragen die de akte heeft gepasseerd en aan de erfgenaam geven of per post sturen. Voor legatarissen geldt hetzelfde, maar zij krijgen een verkort afschrift van het testament: alleen de passages waar hun legaat is geregeld. De notaris kan de erfgenamen ook uitnodigen voor een bespreking op kantoor; dit is gebruikelijk wanneer de notaris langjarig voor de erflater heeft gewerkt. Dit gebeurt niet automatisch: een notaris moet op de hoogte worden gesteld van overlijden en van de erfgenamen opdracht krijgen aan het werk te gaan, of van een executeur of testamentair bewindvoerder namens hen. Een executeur of afwikkelingsbewindvoerder vertegenwoordigt niet de legatarissen, alleen de erfgenamen. Een notaris mag volgens de beroepsregels aan het werk gaan en rekeningen schrijven, zodra opdrachtgever zich in persoon heeft geïdentificeerd, deze op de hoogte is gesteld van de tarieven, de notaris opdracht tot het werk heeft gegeven en de notaris de opdracht heeft aanvaard. Een notaris die van een of enkele erfgenamen een opdracht krijgt mag op grond van de beroepsregels niet ook voor alle erfgenamen aan afwikkeling van de nalatenschap werken, tenzij iedereen het daarmee eens is.
Werking bepalingen testament.
De bepalingen in een testament gelden direct na overlijden, er zijn geen bijzondere handelingen nodig om ze rechtskracht te geven, dus ook niet het openen en voorlezen van een testament door een notaris, zoals wel wordt gedacht. Evenmin is er een akte, verklaring of iets dergelijks nodig, een erfgenaam of de erfgenamen verkrijgen de eigendom van de nalatenschap op grond van de dwingendrechtelijke regels voor erfopvolging direct bij overlijden. Dat geldt ook als een executeur is benoemd of een bewind is ingesteld, andersluidende bepalingen zijn niet rechtsgeldig. Maar niemand is verplicht een erfenis te aanvaarden, wordt verworpen is men met terugwerkende kracht geen erfgenaam meer en is mogelijk een volgende in de rij rechthebbende.
Codicil.
Voor het vermaken van bepaalde roerende zaken uit de nalatenschap kan de erflater ook zelf een codicil hebben opgesteld waarin door erflater is geschreven dat een bepaald sieraad, kleding of inboedelzaken aan bepaalde personen of organisaties worden nagelaten. Dit document is vaak in bewaring gegeven bij de notaris. Ook kunnen wensen omtrent de uitvaart in een codicil zijn vastgehouden. Tot 2003 kon bij codicil ook een persoon worden aangewezen om de nalatenschap af te wikkelen (executeur onder huidig recht), benoemingen in een codicil ouder dan 2003 blijven geldig.
Persoonlijk memorandum.
In een testament wordt de bestemming van de nalatenschap geregeld. Praktische, alledaagse zaken worden er meestal niet in genoemd en het lichaam van overledene hoort niet tot de nalatenschap. Men kan daarvoor een persoonlijk memorandum opstellen (ook wel regifest) waarin punten worden beschreven en uitgelegd als:
Levenstestament, onherroepelijke volmacht.
Als een levenstestament is opgesteld geldt dat in de regel niet meer na overlijden. Een volmachtgever mag echter bepalen dat een volmacht na overlijden doorloopt in het belang van volmachtgever of een derde, de onherroepelijke volmacht (art. 3:74 BW). Daarbij kunnen nadere voorwaarden zijn gesteld. De houder van een onherroepelijke volmacht mag na overlijden handelen binnen de gegeven bevoegdheden. Hiermee kan echter niet rechtsgeldig over de nalatenschap worden beslist en de volmachthouder heeft na overlijden als vertegenwoordiger van overledene geen rechten meer over de nalatenschap. Die zijn immers overgegaan op de erfgenamen. 
Lichaam overledene, uitvaart, asbestemming.
Het lichaam van de overledene, of de as na crematie, horen niet tot de nalatenschap. De kosten van lichaamsverzorging, opbaren en uitvaart moeten wel bij voorrang uit de nalatenschap worden voldaan (art. 4:7 lid 1 B.W.). De Wet op de lijkbezorging bepaalt dat een begraving of crematie overeenkomstig de wens of vermoedelijke wens van de overledene moet plaatsvinden, niet eerder dan 36 uur en uiterlijk op de zesde werkdag na overlijden. De opdrachtgever voor de uitvaart draagt de eerste verantwoordelijkheid en is tegenover de uitvaartondernemer aansprakelijk voor de kosten; is bij testament of codicil een persoon aangewezen om de uitvaart te regelen, dan geeft deze opdracht.
Het is onjuist dat bij testament een 'begrafenisexecuteur' of 'uitvaartexecuteur' kan worden benoemd met de bevoegdheid de uitvaart zelfstandig te regelen. Een dergelijke bepaling is ongeldig maar kan worden omgezet in een geldige regeling dat aan de executeur de last is opgelegd de uitvaart te regelen (art. 3:42 BW). Een last van de executeur rust op alle erfgenamen daarom moet iedereen het eens zijn over de manier waarop de wensen van overledene worden uitgevoerd (art. 4:130 lid 2).
Overgang nalatenschap op erfgenamen.
In beginsel gaan alle rechtsbetrekkingen van vermogensrechtelijke aard van de erflater op de erfgenaam of erfgenamen over maar voor overgang vatbare rechten kunnen ook van niet-vermogensrechtelijke aard zijn, bijvoorbeeld rechten voortvloeiend uit de Auteurswet en de Wet op de naburige rechten (kunstenaar). Voorzover vorderingen en andere rechten en schulden uit een overeenkomst ontstaan ná overlijden van erflater, ontstaan deze in het vermogen van de gezamenlijke erfgenamen als nieuwe partij bij de overeenkomst.
De erfgenamen zijn direct na overlijden de nieuwe eigenaren van de onverdeelde nalatenschap, ze volgen overledene onder algemene titel op in alle rechten en plichten, moeten dus ook de huur of hypotheeklasten betalen en zorgdragen voor voldoening van de schulden en ze moeten de goederen van de erfenis beheren volgens de norm 'als een goed huisvader'. Dit principe van directe eigendomsovergang onder algemene titel na overlijden heet de "saisine" (art. 4:182 BW). Dat geldt ook voor een erfgenaam die nog niet weet dat ze erfgenaam is.
In bijvoorbeeld Engeland, Amerika of Canada is dit anders, daar kan de eigendom na overlijden overgaan op een tussenpersoon, de "executor" die bepaalde bevoegdheden heeft voordat de eigendom op de erfgenamen overgaat. Deze functie heeft dus een heel andere inhoud en juridische basis dan de Nederlandse executeur. In België en Duitsland kent men de testamentuitvoerder of "exécuteur testamentaire", iemand die bij testament is aangesteld om de laatste wilsbeschikkingen uit te voeren, deze functie kende de Nederlandse wet vroeger ook maar is per 2003 komen te vervallen, daarom zijn alleen de erfgenamen bevoegd (niet verplicht) werking te geven aan testamentaire bepalingen.
Niemand is verplicht een nalatenschap te aanvaarden, men mag de erfenis verwerpen of aanvaarden onder voorrecht van boedelbeschrijving ("beneficiaire aanvaarding"), zie hierboven.
Eigendomsrechten aan de nalatenschap: erfgenamen.
Een erflater heeft op grond van het beginsel van de testeervrijheid, een afgeleide van de eigendomsvrijheid, ruime mogelijkheden te bepalen wat er met haar of zijn eigendommen gebeurt na overlijden, maar na overlijden zijn de bij testament aangewezen erfgenamen samen eigenaar, ze hebben dan als rechtsopvolger onder algemene titel alle rechten, bevoegdheden en verplichtingen die verbonden zijn aan de eigendom van erflater overgenomen. In Nederland bestaat geen handhavingsregeling op grond waarvan door derden wordt toegezien of een testament door de erfgenamen goed wordt uitgevoerd.
Het beheer over de nalatenschap kan door erflater voor maximaal anderhalf jaar na overlijden aan een executeur worden gegeven met als doel de nalatenschap te inventariseren en te beschermen, schulden te voldoen en vorderingen te innen. Ook kan voor langere tijd een testamentair bewind worden ingesteld zodat een bewindvoerder na overlijden het beheer over (een deel van) de nalatenschap kan voeren en zo nodig zelfstandig een vordering tot verdeling bij de rechtbank kan indienen (zie verder). Om uitvoer van deze taken mogelijk te maken zonder voor elke handeling toestemming van iedere erfgenaam nodig te hebben, zijn bij de wettelijke regeling van de uiterste wilsbeschikkingen 'executeurs' en 'testamentair bewind' enkele verbintenistechtelijke eigendomsbevoegdheden die erfgenamen als deelgenoten van de onverdeelde nalatenschap hebben, voor bepaalde duur ingeperkt. Erfgenamen verkrijgen de erfenis dan inclusief deze wettelijke eigendomsbeperkingen. Er bestaat geen uiterste wilsbeschikking die het mogelijk maakt bij testament iemand aan te stellen die tijdelijk eigendomsbevoegdheden van alle erfgenamen krijgt overgedragen, bijvoorbeeld om de nalatenschap zelfstandig te verdelen. Staat een vergelijkbare bepaling in een testament, kan deze op vordering van een erfgenaam door de rechter voor nietig worden gehouden omdat de bepaling buiten het gesloten stelsel van uiterste wilsbeschikkingen valt, of wegens strijd met het grondrecht op ongestoord genot van eigendom onder art. 4:4, dan wel 4:44 of 4:45 BW valt.
Beheer, afwikkeling en verdeling erfenis.
Zijn er meerdere erfgenamen, vormt het nalatenschapsvermogen een juridische gemeenschap in de zin van artikel 3:166 lid 1 BW en moet als zodanig beheerd, afgewikkeld en verdeeld worden. Wanneer één persoon erft, bijvoorbeeld de huwelijkspartner, moet er wel afgewikkeld worden maar niet verdeeld. Niet alle mensen die in een testament zijn genoemd hebben het recht / de plicht aan de afwikkeling mee te werken, dat zijn alleen de erfgenamen die hebben aanvaard, zij zijn juridisch deelgenoot ('mede-eigenaar') en hebben na overlijden de volledige beschikkingsmacht en zeggenschap over de nalatenschap, tenzij er een testament is en een executeur is benoemd of bewind is ingesteld. Is er geen testament, bepaalt de wet de manier van verdeling als er een partner uit huwelijk of geregistreerd partnerschap is, en een of meer kinderen, art. 4:13 BW, de zogenaamde wettelijke verdeling. Daarbij gaat de hele erfenis naar de langstlevende partner, de kinderen van overledene krijgen een vordering in geld op de langstlevende ter hoogte van hun theoretisch erfdeel, maar dat is pas opeisbaar bij overlijden, voor wat er dan nog van over is. Is de situatie anders, erven de erfgenamen in gelijke delen. Is er een testament staat daar tot welk deel van de nalatenschap iedere erfgenaam gerechtigd is, daarnaast kunnen bij legaat bepaalde goederen, of een bepaalde geldsom een aan bepaalde (rechts)persoon zijn toebedeeld. Dat is een verplichting voor de erfgenamen. Een erfdeel is een waarde in geld, er is niet mee gezegd wie welke goederen krijgt. De erfgenamen moeten onderling tot overeenkomst van verdeling zien te komen om ieder dat te doen toekomen waarop deze recht heeft.
Bij totstandkoming van de verdeling zijn erfgenamen niet gehouden aan bepalingen in een testament waarmee hun zeggenschap en andere eigendomsrechten betreffende de verdeling verder opzij worden geschoven dan bij de wet toegestaan. De wet kent voor de fase van de verdeling twee beperkingen en wel als bij testament een bewind is ingesteld: de bewindvoerder mag dan bij ontbreken van toestemming van een erfgenaam voor een verdelingshandeling de kantonrechter om plaatsvervangende machtiging vragen en bij de rechter een vordering tot verdeling instellen. Een bewindvoerder kan rechtsgeldig alleen gebruik maken van verdergaande bevoegdheden in een testament als alle erfgenamen deze vrijwillig accepteren.
In de eerste fase van de afwikkeling van een nalatenschap is er veel praktisch regelwerk. Erfgenamen en legatarissen moeten worden gezocht en zij moeten beslissen over de aanvaarding, de nalatenschap moet worden geïnventariseerd, mensen, banken, bedrijven en instanties moeten worden geïnformeerd, lopende verplichtingen beëindigd, abonnementen opgezegd, vorderingen en uitkeringen geïnd, schulden voldaan, legaten uitgekeerd, bankrekeningen op naam van de erven gezet, aangifte erfbelasting gedaan, goederen, zaken, tegoeden, effecten, zakelijke deelnemingen e.d. worden getaxeerd en eventueel goederen te gelde worden gemaakt om schulden te voldoen. Voor de verdeling moeten goederen worden verkocht of toebedeeld aan een of meerdere erfgenamen, onder verrekening van de eventuele over- of onderwaarde aan de anderen. Bepaalde handelingen mogen alleen door alle erfgenamen gezamenlijk worden verricht, handelingen nodig voor het dagelijks behoud en onderhoud van de nalatenschap, en spoedzaken, kunnen door elk der erfgenamen afzonderlijk en zelfstandig worden verricht.
Als de huwelijkspartner erft, er voornamelijk vermogen is in de vorm van onroerend goed en de erfbelasting de (hoge) belastingvrije voet overstijgt, moet onder omstandigheden het huis worden verkocht of een hypothecaire lening worden afgesloten. Voor betaling van erfbelasting kan uitstel worden gevraagd.
Om besluiten te kunnen nemen moet onder de erfgenamen eenstemmigheid bestaan, schuldeisers kunnen alleen uitwinnen wanneer alle erfgenamen toestemming geven (art. 3:190 lid 1 BW). Er kan ook gezamenlijk een volmacht worden gegeven aan één persoon om namens alle erfgenamen te handelen, de "volmachtexecuteur", als dat een notaris is wordt deze "boedelnotaris" genoemd. Wanneer enkele erfgenamen een volmacht afgeven, moet deze gevolmachtigde overeenstemming bereiken met de overige erfgenamen.
Bij enkele stappen is een notaris nodig, bijvoorbeeld het opstellen van een Verklaring van erfrecht of een Akte van verdeling, deze notaris wordt "betrokken notaris" genoemd (art. 4:186 BW). Een notaris die in opdracht van één of enkele erfgenamen werkt, wordt "partijnotaris" genoemd.
Is bij testament een executeur benoemd of bij codicil van vóór 2003, heeft deze meestal de bevoegdheid de erfenis te beheren en de opeisbare schulden te voldoen, de regels staan in het testament en de wet. Is bij testament (tevens) een afwikkelingsbewind ingesteld of is door een of meer erfgenamen beneficiair aanvaard, liggen er bevoegdheden bij de afwikkelingsbewindvoerder respectievelijk vereffenaar. Naast executeur en bewindvoerder mogen erfgenamen alles doen wat onder het normale dagelijkse beheer valt en ook alles wat dringend gedaan moet worden. Voor (andere) beschikkingshandelingen is in de regel medewerking of toestemming nodig van de executeur of testamentair bewindvoerder.
Er zijn niet veel wettelijke regels voor afwikkeling van een nalatenschap, het geldt als bijzondere gemeenschap (art. 3:189 e.v. BW). Het woord “afwikkeling” heeft geen specifieke juridische betekenis en juristen zijn het oneens over de strekking van wettelijke bepalingen over verdeling.
In vakliteratuur of rechtspraak zijn geen richtlijnen ontwikkeld, wanneer onder erfgenamen meningsverschillen ontstaan biedt het recht dus weinig concrete handvaten om onderling tot een oplossing te komen. In testamenten worden wel bepalingen opgenomen die erfgenamen bij de afwikkeling als leidraad moeten dienen maar deze kunnen door de rechter nietig worden verklaard als ze niet passen in het kader van een van de toegestane uiterste wilsbeschikkingen.
Als sprake is van internationale aspecten kan ander recht van toepassing zijn. Dat is bijvoorbeeld het geval als (een deel van) de nalatenschap zich in het buitenland bevindt, als zich vermogen in Nederland bevindt en de overledene een buitenlandse nationaliteit heeft, of als erfgenamen in het buitenland wonen.
Een volmachtexecuteur kan sinds 2021 bij de Belastingdienst een "nabestaandenmachtiging" aanvragen, en zo online toegang krijgen tot eerdere belastingaangiften en aanslagen van de overledene, en online alles te kunnen doen wat de overledene zou hebben gekund, zoals nog niet gedane aangiften doen, waaronder (na afloop van dat belastingjaar) die van het jaar van overlijden, en om online aangifte erfbelasting te kunnen doen.
Schulden van de nalatenschap.
Door de erfopvolging kunnen geldschulden ontstaan die vaak op korte termijn opeisbaar zijn. Als het voor een erfgenaam zeer bezwaarlijk is zo snel aan zijn verplichtingen te moeten voldoen kan de rechter worden gevraagd te bepalen dat een geldsom die in verband met de (verdeling van een) nalatenschap verschuldigd is, pas na verloop van tijd hoeft te worden voldaan (art. 4:5 BW).
Vorderingen.
Erfgenamen worden van rechtswege partij bij door erflater gesloten overeenkomsten die voortduren na overlijden. Daaruit kunnen baten vloeien die alleen de gezamenlijke erfgenamen toekomen.
Executeur.
Bij testament kunnen een of meer executeurs zijn benoemd met de opdracht vanaf overlijden bepaalde taken in het beheer van de nalatenschap en de afwikkeling van schulden uit te voeren. Gaat het om vermogensbeheer moet een beroepsmatig executeur aan bepaalde vakbekwaamheidseisen voldoen en een vergunning als financieel dienstverlener van de Autoriteit Financiële Markten hebben. Er mag niet naar eigen inzicht worden gehandeld, de taken moeten steeds zo worden uitgevoerd dat de nalatenschap zoveel mogelijk in stand wordt gehouden en/of inkomsten genereert en de belangen van zowel schuldeisers als erfgenamen evenwichtig worden gediend. Over de bevoegdheden van de executeur bestaan misverstanden, bijvoorbeeld dat een executeur bevoegd is het testament uit te voeren of zonder toestemming van erfgenamen de nalatenschap mag verdelen. De regels met verplichtingen en bevoegdheden van een executeur staan in de wet, per wettelijk voorschrift is aangegeven of bij testament een andere regeling mag worden gegeven. Geeft een wettelijke bepaling geen speelruimte, is sprake van dwingend recht en is een daarvan afwijkende bepaling in een testament ongeldig (art. 4:44, 45 BW). Voert een executeur op basis van een ongeldige testamentsbepaling een handeling uit met betrekking tot de nalatenschap, is de handeling onbevoegd verricht. Erfgenamen kunnen de nietigheid inroepen en de executeur kan ook aansprakelijk worden gehouden voor schade. Een notaris mag op grond van beroepsregels geen medewerking verlenen aan het passeren van een akte die een nietige of vernietigbare rechtshandeling vastlegt en hoort bij beschikkingshandelingen van een executeur over goederen van de erfenis onderzoek te doen naar geldigheid van de titel.
Als een executeur is benoemd hebben de erfgenamen in de regel niet de bevoegdheid zonder zijn toestemming nalatenschapsgoederen te vervreemden of te bezwaren, ze mogen wel privaatrechtelijke overeenkomsten over de goederen sluiten maar deze niet zonder toestemming uitvoeren. Achtergrondgedachte is de nalatenschap zowel intern (deelgenoten) als extern (schuldeisers) te beschermen totdat er een deugdelijke "boedelbeschrijving" met waardebepaling is en de direct opeisbare schulden van derden zijn voldaan. Als erfgenamen aan de executeur voldoende middelen ter beschikking stellen om de schulden te voldoen, of als zuiver is aanvaard en het eigen vermogen biedt voldoende verhaal, vervalt de beheerstaak van de executeur en de daarbij horende beperkingen van de erfgenamen.
Erfgenamen mogen zelfstandig alles doen wat nodig is voor normaal onderhoud en behoud van nalatenschapsgoederen en ook alles wat dringend moet worden gedaan (art. 3:170 BW). De executeur kan volgens de wet met uitsluiting van de erfgenamen over nalatenschapsgoederen beschikken (verkopen, belenen etc.) wanneer dat nodig is voor een goed beheer of om goederen te gelde te maken om schulden te voldoen, hier kan bij testament de toestemming van erfgenamen aan worden verbonden. De executeur met beheersbevoegdheid vertegenwoordigt de erfgenamen in en buiten rechte. Een executeur heeft niet de bevoegdheid zelfstandig in de fase van de verdeling te werken en mag evenmin zelfstandig beschikkingshandelingen in juridische zin verrichten die buiten zijn takenpakket vallen. Als alle erfgenamen er mee akkoord zijn, kan een executeur ook andere stappen zetten, maar deze vallen niet onder de wettelijke of testamentaire taken en bevoegdheden van een executeur.
Testamentair bewind over nalatenschapsgoederen.
Bij testament kan zijn bepaald dat een erfdeel of bepaalde goederen worden nagelaten onder testamentair bewind, geregeld in Afdeling 7 van boek 4 BW. Het erfdeel of goederen worden door overlijden direct eigendom van de betreffende erfgenaam maar diens (eigendoms-)rechten zijn bij de verkrijging onder bewind door de wettelijke regeling voor deze uiterste wilsbeschikking sterk ingeperkt. De rechtvaardiging daarvoor is dat erflater verwacht dat de persoon zelf (nog) niet in staat is het nagelaten vermogen op een verstandige manier te beheren. Redenen kunnen onder andere zijn een jonge leeftijd, verslaving of grote schuldenlast. Het bewind kan door de rechthebbende worden opgeheven zodra de situatie waarvoor het bewind is ingesteld zich niet meer voordoet. Een testamentair bewind kan ook worden ingesteld in een gemeenschappelijk belang, bijvoorbeeld beheer van een vakantiewoning die tot de nalatenschap hoort.
De bevoegdheden en plichten van een testamentair bewindvoerder kunnen krachtens art 4:171 lid 1 BW bij testament ruimer of beperkter worden geregeld, mits ze binnen het wettelijk kader voor het bij uiterste wilsbeschikking ingestelde bewind blijven en binnen het kader van de rechtsfiguur bewind, wat vóór alles het beheer over vermogen betekent.
Rechthebbenden kunnen in de regel niet zonder medewerking of toestemming van de bewindvoerder beschikken in juridische zin, behalve wanneer het nodig is voor gewoon onderhoud of als iets dringend moet worden geregeld (art. 4:166 en 4:167 lid 3 BW). De bewindvoerder heeft voor veel werk toestemming van de rechthebbende(n) nodig, deze kan zo nodig worden vervangen door een machtiging van de Kantonrechter (art. 4:169 BW). De rechthebbenden kunnen eveneens vervangende machtiging van de rechter vragen als een bewindvoerder geen toestemming geeft voor een handeling die zij verstandig achten of wenselijk, zoals verkoop van een pand omdat er een goed bod is gedaan. Testamentair bewind gaat in bij overlijden dus de betreffende erfgenaam of legataris is direct handelingsbeperkt, tenzij erflater anders bepaalt (art. 4:153 lid 2, 4:166 en 4:167 BW). De bewindvoerder is bij uitsluiting bevoegd de rechthebbende in rechte te vertegenwoordigen (art. 4:173 BW). Omvang, duur en regels voor het bewind staan in het testament. Is bij testament geen bewindvoerder aangewezen kan deze worden benoemd door de rechter (art. 4:157 lid 1 BW).
Afwikkelingsbewind bij erfenis.
Is een nalatenschap, erfdeel of goed vermaakt onder een zogenaamd afwikkelingsbewind, gaat het om een vorm van testamentair bewind in een gemeenschappelijk belang die geldt voor de duur van de afwikkeling van de nalatenschap (art. 4:155 lid 4 en BW). Een testamentair bewindvoerder heeft het bijzondere wettelijke recht bij bewind over een goederengemeenschap zelfstandig een vordering tot verdeling bij de rechtbank in te stellen, zonder toestemming van de rechthebbenden, zodat een nalatenschap met bewindvoerder ook kan worden verdeeld als de erfgenamen het niet eens kunnen worden (art. 4:170 lid 1 BW). Binnen het notariaat en de executeursbranche bestaat de mening dat een zogenaamde "afwikkelingsbewindvoerder" bij testament op grond van artikel 4:171 BW de bevoegdheid kan worden gegeven een nalatenschap volledig zelfstandig af te wikkelen en te verdelen zonder toestemming en medewerking van de erfgenamen en in hun plaats mag beschikken. Onder juristen bestaat verdeeldheid of zulke bepalingen rechtsgeldig zijn. Uit de lange parlementaire geschiedenis blijkt herhaaldelijk dat de wetgever een testamentair bewindvoerder alleen beschikkingsmacht wilde geven zolang dat binnen de rechtsfiguur bewind valt en dat is vóór alles beheer. Erflater mag een bewindvoerder bij testament dus niet volledig de vrije hand geven omdat dit een inbreuk op het grondrecht van eigendom van de erfgenamen zou betekenen, de wetgever heeft de bevoegdheid beslissingen te nemen buiten het kader van beheer, bij de rechter gelegd.
Om te kunnen beschikken is steeds toestemming van de rechthebbenden nodig of plaatsvervangde machtiging van de kantonrechter. Afwikkelingsbewindvoerder, erfgenamen en derden bevinden zich daarom in een onzekere rechtspositie wanneer een testamentair bewindvoerder zijn wettelijke bevoegdheden te buiten gaat, ook als daarover iets is opgenomen in het testament. Is de afwikkelingsbewindvoerder met vergaande bevoegdheden iemand van het kantoor van de notaris die het testament opstelde, of koos de afwikkelingsbewindvoerder dit kantoor als boedelnotaris, is voor erfgenamen extra voorzichtigheid geboden en moet in een vroeg stadium van de afwikkeling de rechter om een oordeel over de rechtsgeldigheid van de betreffende bepalingen worden gevraagd of bij de kantonrechter een verzoek tot ontslag worden ingediend. Geeft het testament geen nadere regels, gelden in ieder geval alleen de regels uit de wet.
Internationale afwikkeling erfenis.
Als erfgenaam van iemand die in het buitenland binnnen de EU overlijdt kan de nalatenschap worden afgewikkeld door een gerecht in het EU-land waar de overledene het laatst gewoond heeft of een notaris in een willekeurig EU-land. Bij testament kan de rechtskeuze worden vastgelegd.
Boedelnotaris.
Als een notaris met de afwikkeling van een erfenis wordt belast noemt men deze vaak de "boedelnotaris". Dat is juridisch niet altijd de juiste term. In art. 4:197 e.v. BW wordt met boedelnotaris de notaris bedoeld die belast is met de vereffening van een nalatenschap nadat beneficiair is aanvaard. Deze moet zich inschrijven in het boedelregister. Meestal werkt een notaris echter aan een boedel in opdracht van erfgenamen of executeur en voert de opgegeven werkzaamheden uit. Gebruikelijk is advisering en begeleiding bij de verdeling, het opstellen van de uitdelingslijst en het opstellen en passeren van akten, waaronder de verklaring van erfrecht en de akte van verdeling/vaststelling van de erfdelen. Het regelwerk in een boedel wordt niet door de notaris zelf gedaan maar door boedelmedewerkers.
Boedelregister.
Informatie over de rechtstoestand van een nalatenschap die vereffend moet worden, wordt verzameld in het openbare boedelregister dat zich bevindt bij de rechtbank van de laatste woonplaats van de erflater. Hierin staat bijvoorbeeld wie de boedelnotaris is en bevat verklaringen van erfgenamen die beneficiair hebben aanvaard. Zuivere aanvaarding en verwerping worden niet ingeschreven. De griffier van de rechtbank is verplicht om een ieder die dat wenst inzage in het register te geven en een uittreksel daaruit te verstrekken.
Conflicten.
Na overlijden van een langstlevende ouder komt vaak conflictpotentiaal binnen de familie hoog met de afwikkeling en verdeling van de nalatenschap als aanleiding. Het gaat vaak om verschil van inzicht over de waarde van goederen of zaken. Hier kan een gang naar de rechter zinvol zijn wanneer objectief onderbouwd kan worden waarom meerdere taxaties onjuist zouden zijn en een eventueel waardeverschil opweegt tegen de kosten. Verder zijn de bepalingen in een testament niet altijd wat de nabestaanden verwacht hadden of zijn kinderen onterfd en legt niet iedereen zich daarbij neer. In juridisch opzicht heeft het aanvechten van de beschikkingen over de nalatenschap alleen een kans van slagen bij vormfouten of met tastbare bewijzen. Er zijn meerdere uitspraken waarbij een (deels) onterfd kind recht kon halen door bewijs te leveren dat sprake is geweest van beïnvloeding of gebruikmaking van (beginnende) dementie (wilsonbekaamheid). Ten slotte zijn er regelmatig problemen met de manier waarop een executeur of afwikkelingbewindvoerder zijn werk doet, deels terug te voeren op onwetendheid aan beide kanten over taken en bevoegdheden, deels op te rigoureus handelende executeurs. Een verzoek bij de kantonrechter tot ontslag executeur heeft zin als objectief aantoonbaar dat er gewichtige redenen zijn voor ontslag: hij heeft zich niet als 'goed executeur' gedragen, schiet ernstig tekort in de uitvoering van taken of de vertrouwensband is ernstig verstoord. Ook kunnen lopende de afwikkeling feiten worden verzameld en aan de hand daarvan achteraf worden geweigerd finale kwijting te verlenen voor werk en declaraties of een executeur of bewindvoerder aansprakelijk te stellen.
Met het "uitvechten" van een erfeniskwestie kunnen vele jaren en veel geld verloren gaan. Een executeur of afwikkelingsbewindvoerder ziet het meestal niet als zijn taak, of bezit niet de vaardigheid, de-escalerend te werken. Vaak is het mogelijk een oplossing te vinden met behulp van een onafhankelijke derde (mediation).
Zakelijke dienstverlening in het erfrecht is een branche geworden waarover ingewijden zeggen dat dit 'booming business' is. Daarbij staat het belang een inkomen te genereren uit de nalatenschap van anderen vaak als eigenbelang naast of tegenover de belangen van de oude en opvolgend eigenaren van de nalatenschap. 
Nalatenschapsbegeleiding – estate planning.
Als vorm van zakelijke dienstverlening wordt ook buiten het notariaat 'nalatenschapsbegeleiding' bij leven aangeboden, ook 'estate planning' genoemd, het gestructureerd regelen van de overgang van vermogen naar de volgende generatie met een focus op fiscale aspecten. In landen met een Angelsaksisch rechtssysteem is estate planning een juridisch begrip waarvoor jurisprudentie, wetten en regelgeving bestaan. Advisering is hier het domein van advocaten en notarissen en men mag zich alleen 'financieel adviseur' noemen als onafhankelijkheid juridisch is geborgd.
In Nederland is het begrip in de 1990er jaren zonder deze juridische achtergrond in de bankenwereld geïntroduceerd als nieuwe vorm van dienstverlening. Het Centrum voor notarieel recht en een grote Nederlandse bank gingen bijvoorbeeld een samenwerkingsverband 'estate planning' aan. In Nederland bestaat voor estate planning geen wettelijk kader, voor estate planner als beroepsgroep bestaat geen specifieke wet- of regelgeving, er zijn geen kwaliteitseisen en er is geen wettelijk toezicht. Een hoogleraar Successierecht typeerde de beroepsgroep in een vaktijdschrift als volgt: "Mensen die in de regel werken met zeer creatieve oplossingen". Verschillende stichtingen en bedrijven bieden opleidingen van enkele dagen aan waarna men zich tegen betaling kan aanmelden als lid. Mensen noemen zich 'register estate-planner (REP)' maar in tegenstelling tot registeraccountant heeft de aanduiding bij een estate planner geen wettelijk beschermde inhoudelijke betekenis. Hetzelfde geldt voor aanduidingen als 'keurmerk', 'gecertificeerd' of 'benoemd'.
Richt een estate planner zich tevens op vermogensbescherming en vermogensbeheer, voor of na overlijden, gelden de regels van de Wet op het financieel toezicht voor de financieel dienstverlener, als zodanig bestaan er vakbekwaamheidseisen en een vergunningplicht.
Een estate planner kan tot een beroepsgroep horen waarvoor wel gedragsregels gelden, zoals registeraccountant, notaris of advocaat maar dat beschermt de consument niet altijd. Een grote beroepsvereniging, de Federatie Financieel Planners (FFP), kent bijvoorbeeld een gedragscode maar deze bevat geen clausule over onafhankelijkheid of objectiviteit en de notaris mag zichzelf als executeur in een testament laten benoemen waarvoor in de estate planning is geadviseerd (art. 20 Notariswet).

</doc>
<doc id="36199" url="https://nl.wikipedia.org/wiki?curid=36199" title="Algemene vergadering van aandeelhouders">
Algemene vergadering van aandeelhouders

De algemene vergadering van een vennootschap bestaat uit alle aandeelhouders en is de hoogste instantie van de vennootschap. Ze komt minstens eenmaal per jaar samen. In de algemene vergadering wordt het beheer en de vertegenwoordiging van een vennootschap gedelegeerd aan één of meer zaakvoerders.
Nederland.
Aandeelhouders zijn economisch eigenaar van de vennootschap waar zij aandelen van bezitten. Dit kan zowel een naamloze (NV) als besloten vennootschap (BV) zijn. Om pragmatische redenen hebben de aandeelhouders de dagelijkse leiding in het bedrijf overgedragen aan de directie van de vennootschap. De samenwerking (bestaande uit taken, verantwoordelijkheden en bevoegdheden) tussen directie en aandeelhouders is deels dwingend bepaald in het Boek 2 van het Nederlandse Burgerlijk Wetboek (rechtspersonen) en deels per vennootschap individueel bepaald in de statuten van de vennootschap. In de statuten kan ook een onderscheid worden geduid tussen verschillende soorten van aandelen. Die verschillen kunnen betrekking hebben zowel op zeggenschap (prioriteitsaandelen) als op een eventuele winstdeling (preferente aandelen).
De vergaderingen.
Voor onder meer vennootschappen bepaalt Boek 2 van het Nederlandse Burgerlijk Wetboek, Afdeling 4, artikel 217 e.v., apart voor een NV en een BV, dat de jaarrekening wordt vastgesteld door de algemene vergadering en dat tijdens ieder boekjaar ten minste één algemene vergadering wordt gehouden. Deze wordt bij een NV en een BV de algemene vergadering van aandeelhouders (AVA) genoemd. In het eenvoudigste geval is er een directeur-grootaandeelhouder (DGA) die de enige aandeelhouder en de enige bestuurder is, zodat er slechts één persoon aan de "vergadering" deelneemt. Ook dan moeten er wel officiële notulen van worden gemaakt. 
De directie van de onderneming is verplicht om ten minste eenmaal per jaar verantwoording en rekenschap af te leggen aan de aandeelhouders tijdens de jaarlijks terugkerende algemene vergadering van aandeelhouders. Daartoe roept de directie, op de wijze zoals dat in de statuten is voorgeschreven, de aandeelhouders in vergadering tezamen. In deze vergadering doet de directie verslag van de gang van zaken en doet voorstel over de bestemming van een eventuele winst. In deze algemene vergadering van aandeelhouders worden ook de directieleden benoemd dan wel ontslagen.
Naast de gewone algemene vergadering van aandeelhouders kan ook sprake zijn van een buitengewone (of bijzondere) algemene vergadering van aandeelhouders (BAVA). Deze bijzondere vergadering kan tussentijds plaatsvinden op verzoek van zowel aandeelhouders als directie. De wijze van oproeping en stemming behoort in de statuten van de onderneming te zijn geregeld. Bij zowel de gewone algemene vergadering van aandeelhouders als de bijzondere vergadering van aandeelhouders geldt dat de spelregels als de bevoegdheden in de statuten moeten zijn vastgelegd.
Bevoegdheden.
De AVA is het vennootschapsrechtelijke orgaan van de onderneming met de zogenaamde 'uiteindelijke macht'. Deze uiteindelijke macht doelt op het controlerende aspect van de algemene vergadering van aandeelhouders. De AVA maakt weliswaar geen beleid, maar is wel bevoegd het beleid van het bestuur te monitoren.
Sommige beslissingen binnen een vennootschap kunnen enkel door de algemene vergadering genomen worden. Deze zijn het "benoemen en afzetten van bestuurders en commissarissen" en hun "vergoeding bepalen". Tijdens de algemene vergadering wordt de "balans en de resultatenrekening goedgekeurd". Een andere belangrijke beslissing die een algemene vergadering kan nemen is het "wijzigen van het kapitaal". Op deze manier kan ze "nieuwe aandelen of converteerbare obligaties uitgeven". Ook een belangrijke factor is dat ze de "statuten kan wijzigen".
De beslissingen worden genomen met een meerderheid van stemmen. Het stemmen is ook mogelijk via brief, of door iemand volmacht te geven, indien men niet op de bijeenkomst aanwezig kan zijn.
Structuurvennootschappen.
De bevoegdheden van de AVA zoals hierboven uiteengezet gelden niet voor zogenaamde structuurvennootschappen.
België.
In België beschikt de algemene vergadering enkel over de door de wet toegewezen bevoegdheden.
In België onderscheidt men drie soorten AV's:

</doc>
<doc id="36200" url="https://nl.wikipedia.org/wiki?curid=36200" title="Erfenis">
Erfenis



</doc>
<doc id="36201" url="https://nl.wikipedia.org/wiki?curid=36201" title="Meander (waterloop)">
Meander (waterloop)

Een meander is een lus in de loop van een natuurlijke waterloop (beek, rivier of zeestroming). Een opeenvolging van meanders vormt een meanderende rivier.
Dergelijke lussen ontstaan bij rivieren of beken doordat in de buitenbocht, waar het water het snelst stroomt, grond wordt weggespoeld, terwijl aan de andere zijde grond wordt afgezet. De oever waar de grond wordt geërodeerd wordt stootoever genoemd en de oever waar materiaal wordt afgezet de glij-oever.
Door dit mechanisme hebben de bochten de natuurlijke neiging steeds wijder te worden, waardoor ook de rivier steeds langer wordt. Dit gaat door totdat twee bochten in elkaar overlopen (meanderdoorbraak); als dit gebeurt wordt de meander zelf een 'dood' stuk van de rivier en herneemt de rivier zelf nagenoeg zijn oude loop. Het dode stuk heeft vaak de karakteristieke vorm van een hoefijzer en wordt daarom hoefijzermeer genoemd.
Bij zeestromingen is een meander een tijdelijke afbuiging van de zeestroming die vaak evolueert tot een wervel, een gebied in de stroom waar het water concentrisch ronddraait.
Naamgeving.
Het verschijnsel is genoemd naar de Meander (Oud-Grieks: Μαίανδρος ["Maíandros"]), een rivier in Turkije.

</doc>
<doc id="36203" url="https://nl.wikipedia.org/wiki?curid=36203" title="Castagnetten">
Castagnetten

Castagnetten zijn een slagwerkinstrument dat vooral gebruikt wordt in Spanje, en daarnaast Latijns-Amerika, Portugal, de Filppijnen, Zuid-Italië en Kroatië. Verwante versies vindt men in Noord-Afrika. Het instrument bestaat uit een paar holle hardhouten schelpen die aan één kant verbonden zijn met een koordje. Ze worden in de hand gehouden en produceren een klikgeluid of een ratelend geluid bij snel opeenvolgende kliks.
Volgens de meeste historici zijn de instrumenten al rond de 3000 jaar geleden via de reizende Feniciërs in Spanje en elders in het Mediterraanse gebied terechtgekomen, maar hebben ze waarschijnlijk hun oorsprong in het oude Egypte. Daar bestonden van oudsher versies van metaal, hout, en ivoor. De oude Romeinen troffen ze reeds aan onder de inheemse volkeren (Iberiërs en anderen) in Hispania (nu Spanje/Iberisch schiereiland).
Castagnetten werden en worden traditioneel gebruikt in verschillende volksmuziek in Spanje, onder meer in de jota (noordoostelijk gelegen Aragón, Midden-Spanje (Kastilië/meseta), Valencia, Murcia), fandango, en delen van de flamenco, en andere Zuid-Spaanse en Andalusische muziek (w.o. sevillanas). Ze hoorden vaak bij bijbehorende volksdansen, en hebben daar de langste traditie. Ook in delen van Portugal werden en worden ze gebruikt, en mettertijd verspreidden ze zich ook naar andere delen van Spanje (zoals NW Spanje). 
Buiten Spanje vindt men het instrument in voormalige Spaanse kolonies (Mexico e.a., Filippijnen - daar gemaakt van bamboe), en elders in Europa met name in Zuidelijk Italië, met name in Napels in de tarantella, vermoedelijk door Spaanse invloed, maar ook in Kroatië. Metalen varianten bestonden in het voormalige Ottomaanse rijk, en in delen van Marokko.
In de praktijk gebruikt de speler een paar in elke hand. Het koordje wordt aan de duim vastgemaakt en de castagnetten liggen in de handpalm. Traditioneel geeft de ene ("zwakke") hand basale/vaste ritmes en slagen aan met enkele vingers tegelijk, en gebruikt men met de castagnet in de andere hand alle vier vingers los voor variaties, onder meer ratelen.
Castagnetten worden nog maar weinig gebruikt buiten de Spaanse volksmuziek of de Spaanse of Latijns-Amerikaanse neo-folk, hoewel enkele Jazz-artiesten ze hebben gebruikt (o.m. Miles Davis), en enkele percussionisten in World-genres.
Ze worden ook gebruikt in klassieke muziek om een Spaanse sfeer op te roepen, zoals in Georges Bizets opera "Carmen" of in Emmanuel Chabriers orkestwerk "España". Ook zijn ze te horen in de "Dans van de zeven sluiers" in Richard Strauss' opera "Salome" en in Richard Wagners "Tannhäuser".
Een voorloper van de castagnetten is de menat, uit de Oud-Egyptische muziek.
Etymologie.
De Nederlandse naam castagnetten is ontleend aan het Franse castagnettes. In het Spaans heten ze castañuelas.

</doc>
<doc id="36204" url="https://nl.wikipedia.org/wiki?curid=36204" title="Zelfmoordactie">
Zelfmoordactie



</doc>
<doc id="36205" url="https://nl.wikipedia.org/wiki?curid=36205" title="Charles Le Brun">
Charles Le Brun

Charles Le Brun (Parijs, 24 februari 1619 — aldaar, 12 februari 1690) was een barokschilder uit de Franse school. 
Le Brun was in 1648 medeoprichter van "Académie royale de peinture et de sculpture" en hofschilder van Lodewijk XIV van Frankrijk en in het bijzonder belast met het toezicht op de Gobelinmanufactuur. Hij staat samen met de koning afgebeeld op een wandtapijt, dat het koninklijk bezoek aan de werkplaats vereeuwigt.
In 1668 gaf Le Brun een aantal lezingen aan de academie onder de titel "Methode pour apprendre a dessiner les passions" waarin hij emoties in een gedetailleerd schema onderbracht. Deze lezingen had hij onderbouwd met het werk van Descartes die had gezegd in zijn werk "Les passions de l'âme" dat de mens lijkt op een apparaat dat externe prikkels omzet in actie. Passies zijn affecties van de ziel en de ziel regelt de reacties van het lichaam door middel van de pijnappelklier in de hersenen.
Dit schema kon gebruikt worden door kunstenaars. Het was eigenlijk niet zozeer zijn bedoeling emoties overzichtelijk te schematiseren, maar ook om op schilderijen een wereld te kunnen scheppen die eerlijk was, zonder de imperfecties en dubbele emotie die vaak te zien zijn in de echte wereld.
Tussen 1681 en 1684 schilderde Charles Le Brun het plafond van de Spiegelzaal van het Kasteel van Versailles.

</doc>
<doc id="36206" url="https://nl.wikipedia.org/wiki?curid=36206" title="Meander">
Meander



</doc>
<doc id="36208" url="https://nl.wikipedia.org/wiki?curid=36208" title="Focomelie">
Focomelie

Focomelie is een aangeboren afwijking waarbij de ledematen van de baby onderontwikkeld of afwezig zijn. Het woord komt van het Oudgrieks en betekent zeehondenledematen. 
Focomelie is een zeldzame geboorteafwijking, die tijdens het softenon-drama eind jaren vijftig, begin jaren zestig opeens opvallend vaak voorkwam en toen bleek terug te voeren op het gebruik van het geneesmiddel thalidomide door de moeder tijdens de zwangerschap. Hierna is de wetgeving voor toelating van nieuwe geneesmiddelen in vrijwel alle landen drastisch verscherpt.

</doc>
<doc id="36209" url="https://nl.wikipedia.org/wiki?curid=36209" title="Meander (rivier in Turkije)">
Meander (rivier in Turkije)

De Meander (Turks: "Büyük Menderes", letterlijk: "grote Meander", ter onderscheid met de Küçük Menderes ("kleine Meander"), een andere rivier 30 km noordelijker) is een rivier in het westen van Turkije.
Zij stroomt door zuidwestelijk Anatolië en mondt uit in de Egeïsche Zee.
De rivier kronkelt veel en heeft haar naam gegeven aan omega-vormige bochten in andere rivieren. Zie meander.
Volgens de omschrijving in de "Hellenica Oxyrhynchia" is ze een rivier, "die haar bron heeft te Kelainai, de grootste stad van Phrygië, en uitstroomt in zee in de buurt van Priëne en..." (XII 3).

</doc>
<doc id="36210" url="https://nl.wikipedia.org/wiki?curid=36210" title="N.C.S.V. Diogenes">
N.C.S.V. Diogenes

De Nijmeegse Culturele Studenten Vereniging (N.C.S.V.) Diogenes, kortweg Diogenes of Dio genoemd, was een Nijmeegse culturele studentenvereniging.
Ontstaan en historie.
De vereniging is in 1957 ontstaan uit de "Vereniging van Jaarkringen", een groep samenwerkende onafhankelijke jaarkringen. Zij bood een tegenwicht voor de klassieke studentenverenigingen SSN Roland &amp; De Meisjesclub Lumen Ducet, later de N.S.V. Carolus Magnus. Het non-conformisme dat de wijsgeer Diogenes aanhing, werd dan ook gebruikt om het Establishment (SSN Roland) te antagoniseren. Toch kende Diogenes aanvankelijk een vrij traditionele structuur.
De eerste preses van Diogenes was Jules Hermans, afkomstig uit de jaarkring R.E.I.N.A.E.R.T. (1957). Diogenes bleek een duchtige concurrent van Roland: in 1958 had de eerste ruim 100 nieuwe leden, de laatste slechts 30. In 1959 volgde de Koninklijke erkenning, en tevens werd het in dit jaar mogelijk om ook disputen op te richten binnen de SSN Diogenes.
In de jaren zestig en zeventig ‘verlinkst’ de studentenpopulatie in Nijmegen en de hippiebeweging kreeg in Diogenes een groot aandeel. Het restant traditioneel ingestelde studenten binnen Diogenes zette zich hier tegen af, maar dit kon niet verhinderen dat linkse waarden en normen het belangrijkste aandeel gingen vormen binnen de vereniging. Typerend voor deze verschuiving is het bestuur in 1967: zij traden aan in rokkostuum en traden af in T-shirt.
De disputen die Diogenes tot op dat moment heeft gekend trekken weg uit de Witte Villa aan de Van Schaeck Mathonsingel en gaan hun eigen weg. Diogenes legt zich vanaf dat moment meer en meer toe op cultuur, met de focus op tolerantie en het "wakker schudden en houden" van de Nijmeegse student. Films, discussieavonden, theatersport, concerten en feesten (o.a. de PuberPopParty) maakten Diogenes tot een begrip, ook buiten de studentenpopulatie.
In de jaren tachtig heeft Diogenes naast een cultuurprogramma ook het monopolie wat betreft nachthoreca. Het nachtcafé van Diogenes was de enige plek in Nijmegen waar tot in de vroege ochtend kon worden gedronken. De programmering van bands was in de jaren '70 en daarna vrij vooruitstrevend; van (thans) wereldbekende bands als The Police en The Cure tot de avant-garde van de elektronische muziek (o.a. Chris and Cosey) hebben hun opwachting gemaakt in Diogenes. Ook nationale rockers als Herman Brood en Frank Boeijen vertoefden meermaals in de witte villa. Pé Hawinkels was een tijd lang actief medewerker van Diogenes en actrice Loes Luca, journalist Willem Oltmans en dichter/jazz-dj Jules Deelder traden er op.
Het bestuur constateerde midden jaren ’80 de tweeslachtigheid van Diogenes met aan de ene kant een culturele vereniging en aan de andere kant de nachthoreca. Dit leidde in 1992 tot een voorstel om naast de vereniging een horecastichting te starten. Dit voorstel kon echter niet op een meerderheid in de medewerkersvergadering rekenen en Diogenes ging als vereniging met twee gezichten verder.
Neergang en faillissement.
De jaren rond de eeuwwisseling waren zeer succesvol voor de vereniging. Omzetten waren hoger dan ooit tevoren en de populariteit van feesten was ongekend. Maar aan het begin van het nieuwe millennium begon het tij te keren. Het monopolie op openingstijden na 2.00 uur ’s nachts verdween, de wensen van de studentenpopulatie veranderden en de bezoekersaantallen begonnen te slinken. De tweestrijd tussen nachthoreca en culturele activiteiten bleef voor discussie zorgen binnen de vereniging en er waren te weinig actieve medewerkers om alle activiteiten mogelijk te maken.
Na meerdere jaren van financiële problemen en bestuurscrises werd in de medewerkersvergadering van woensdag 21 september 2005 besloten faillissement aan te vragen voor Nijmeegse Culturele Studentenvereniging Diogenes. In de maanden hierna is intensief gewerkt aan een doorstart van Diogenes, maar deze is er niet gekomen.
Na het faillissement.
Per juni 2006 is het pand aan de Van Schaeck Mathonsingel door de Stichting Nijmeegs Universiteitsfonds (SNUF) ter beschikking gesteld aan verschillende verenigingen, waaronder roeivereniging NSRV Phocas, christelijke studentenvereniging NSN, alternatieve studentenvereniging Karpe Noktem, tennisvereniging N.S.L.T.C. Slow, hockeyclub NSHC Apeliotes, zeilvereniging NSZV De Loefbijter, christelijke studentenvereniging VGSN Thesaurum Quaeritans, AEGEE-Nijmegen, theatervereniging Imtekato, poëziefestival Onbederf'lijk Vers en stichting Studenten voor Oekraïne. Het gebouw heet sinds juni 2006 de Villa Van Schaeck en wordt door de stichting Villa van Schaeck beheerd. Deze stichting is een samenwerkingsverband tussen Phocas en Navigators.
De Nijmeegse Disputen Federatie Argus was ook een van de verenigingen die onderdak had gevonden in de Villa Van Schaeck, maar in maart 2008 werd hen de toegang tot het pand ontzegd. Na het vertrek van Argus namen Karpe Noktem en VGSN de plaats in, in de Villa van Schaek.
Het archief van Diogenes is eind 2006 ondergebracht bij het Katholiek Documentatie Centrum, onderdeel van de Universiteits Bibliotheek van de Radboud Universiteit Nijmegen. Eind 2007 is er een reünie voor medewerkers geweest en er was sprake van een feest ter gelegenheid van het "50-jarig bestaan" van Diogenes in 2008.
Sinds 2017 is de Stichting Studentenvoorzieningen Nijmegen (SSN), als rechtsopvolger van de SNUF, de eigenaar van het pand. Deze wil het pand uiterlijk in 2027 verkopen.
Activiteiten ontstaan bij Diogenes.
Binnen de vereniging werd vaak ook de oprichting van Mojo Concerts genoemd als ontstaan bij Diogenes. Dit is echter niet het geval. Wel zijn twee oud-bestuursleden vele jaren werkzaam geweest bij Mojo.

</doc>
<doc id="36215" url="https://nl.wikipedia.org/wiki?curid=36215" title="Werkgroep Reizigers Omvang en Omvang Verkopen">
Werkgroep Reizigers Omvang en Omvang Verkopen

De Werkgroep Reizigers Omvang en Omvang Verkopen (WROOV) is een werkgroep die het gebruik van de Nederlandse nationale vervoerbewijzen eens in de paar jaar onderzoekt (of laat onderzoeken). De door de vervoerders te ontvangen vervoeropbrengst worden bepaald aan de hand van de WROOV-onderzoeken.
Met de invoering van het nationale-vervoerbewijzensysteem werd het bijvoorbeeld mogelijk om een in Nederlands-Limburg gekochte strippenkaart in Drenthe te gebruiken. Om te zorgen dat het vervoerbedrijf in Drenthe geld ontvangt van de Limburgse strippenkaart, werd op basis van reizigersonderzoeken een verdeelsleutel ontwikkeld waarmee de vervoeropbrengsten verdeeld kunnen worden onder de vervoerders. Een manier om het reisgedrag te onderzoeken is het uitdelen van enquêteformulieren (met retourenvelop) bij de verkooppunten van nationale vervoerbewijzen.
WROOV heeft onderzoeken laten verrichten in 1984, 1990, 1992, 1994, 1997 en 2000. Vanaf 1992 onderzoekt de WROOV ook het aantal reizigerskilometers. Dit werd nodig voor de invoering van het subsidiestelsel 1993–1998 dat gebaseerd was op het aantal afgelegde reizigerskilometers. Deze onderzoeken worden WROOV-PLUS-onderzoeken genoemd.
Met de invoering van de marktwerking in het stads- en streekvervoer veranderen de martktaandelen van de vervoerders veel meer dan vroeger. Daarom worden voortaan vaker (sinds 2003 ieder jaar) vereenvoudigde onderzoeken gehouden. Deze onderzoeken worden WROOV-Light genoemd. Jaarlijks worden hierbij ruim vierhonderdduizend enquêtes gehouden met een response percentage van dertig tot vijendertig procent. Met de invoering van de OV-chipkaart (vanaf 2009) zullen de WROOV-onderzoeken uiteindelijk niet meer nodig zijn. De chipkaartapparatuur berekent – in principe – meteen hoe de vervoeropbrengsten op de cent precies verdeeld moeten worden.

</doc>
<doc id="36216" url="https://nl.wikipedia.org/wiki?curid=36216" title="Montrealprotocol">
Montrealprotocol

Het Montrealprotocol, voluit het Montreal Protocol on Substances that Deplete the Ozone Layer, is een internationaal verdrag dat opgesteld is om de ozonlaag te beschermen. Deze bescherming komt tot stand door de productie van een aantal stoffen waarvan men aanneemt dat ze de ozonlaag aantasten uit te faseren. Dit verdrag geldt als een van de meest succesvolle internationale milieuverdragen.
Het verdrag werd ondertekend op 16 september 1987 en werd op 1 januari 1989 van kracht. Sindsdien heeft het protocol zes herzieningen ondergaan, namelijk in 1990, 1992, 1995, 1997, 1999 en 2005.
De inhoud van het verdrag is gegroepeerd rond een aantal gehalogeneerde koolwaterstoffen, zoals halonen en cfk's. Voor elke groep geeft het verdrag een tijdsperiode aan waarbinnen de productie van deze stoffen moet zijn beëindigd. Zo is vanaf 1 januari 2004 het bezit van brandblussers met halonen in de EU verboden.
In 2016 hadden 197 partijen het protocol geratificeerd: de Europese Unie, alle 193 leden van de Verenigde Naties, Vaticaanstad, Cookeilanden en Niue.
Kigali-akkoord.
Op 15 oktober 2016 ondertekenden vertegenwoordigers van meer dan 170 landen op de top van het VN-Milieuprogramma in Kigali, Rwanda, een bindend akkoord over de geleidelijke stopzetting van het gebruik van fluorkoolwaterstoffen (HFK's), in onder meer koelinstallaties zoals airconditioning. Dit akkoord, ook wel het Amendement van Kigali genoemd, is een wijziging van het Montrealprotocol. Landen die tot het akkoord zijn toegetreden, worden ingedeeld in drie groepen, naargelang het tijdschema waarbinnen HFK's uitgebannen worden. De “traagste” groep, met onder meer India en het Midden-Oosten, begint pas over ruim tien jaar met het plafonneren van de productie. Opvallend is dat de meeste Afrikaanse landen kozen voor een snellere toepassing. VS-buitenlandminister John Kerry noemde het akkoord “een monumentale stap voorwaarts”, maar critici wijzen erop dat de toepassing nog tientallen jaren op zich laat wachten. 

</doc>
<doc id="36217" url="https://nl.wikipedia.org/wiki?curid=36217" title="Andalusië">
Andalusië

Andalusië, ook wel Andaloesië (Spaans: "Andalucía") is een van de zeventien autonome gemeenschappen van Spanje. In 2012 had het een inwonertal van 8.449.985, en is daarmee de grootste Spaanse autonome regio naar inwoneraantal. De hoofdstad van Andalusië is Sevilla. Andalusië moet niet verward worden met Al-Andalus wat het grootste gedeelte van Spanje en Portugal bevatte.
Geografie.
Andalusië is gelegen in het zuiden van Spanje. Het gebied grenst in het noorden aan Extremadura en Castilië-La Mancha, in het oosten aan Murcia, in het zuiden aan de Middellandse Zee en Gibraltar, en in het westen aan Portugal en de Atlantische Oceaan.
Geografisch gezien valt Andalusië grofweg te verdelen in drie delen:
Geschiedenis.
Tartessus.
De eerste beschaving die zich vestigde in Andalusië na de neanderthalers en de vroege moderne mens was de Fenicische. Toch troffen die een reeds wat ontwikkelde Iberische cultuur aan, gegroeid uit neolithische stammen uit Afrika. In de IJzertijd spreekt men wel van Tartessus, een naam die in de Griekse bronnen opduikt, maar tot nu toe niet preciezer geïdentificeerd kon worden; ze lijkt verwant met de naam van de stam die later in dit gebied leefde, de Turdetani. Er trad ook vermenging op met Grieken die vooral het noordoosten van Spanje koloniseerden, en met Kelten. Tartessus zou door Carthago rond 500 v.Chr. zijn onderworpen. Deze Carthagers bleven in Spanje hangen en verstevigden hun greep op het gebied, zonder dat het kwam tot daadwerkelijke annexatie.
Romeinse periode.
Met de Punische Oorlogen kwamen de Romeinen in 206 v.Chr. in Spanje, onder leiding van Scipio Africanus. Ze veroverden het gebied, wat zij Hispania noemden, en deelden het in provincies in. Andalusië kwam ongeveer overeen met de provincie Hispania Ulterior, die vanaf de regering van keizer Augustus werd aangeduid als Baetica. Deze provincie werd zeer rijk, vooral door de bloeiende mijnbouw van kostbare metalen en de landbouw. De hoofdstad was Corduba, het huidige Córdoba.
Scipio stichtte in 206 v.Chr. eveneens de stad Itálica waar Romeinse kolonisten en veteranen zich vestigden. Deze stad bracht later onder andere de keizers Trajanus en Hadrianus voort. Deze enorme invloed van wat in geografisch opzicht een afgelegen provincie was, hangt samen met het economisch belang, vanwege de winning van goud, zilver, koper en lood, maar vooral vanwege de productie van olijfolie: de stad Rome was voor dit product volledig aangewezen op importen uit Baetica, waarvan enkele Andalusische families schatrijk werden, zoals de Annaei, waartoe de beide Seneca's en de dichter Lucanus behoorden. Zij leverden vanaf het midden van de eerste eeuw n.Chr. senatoren. Nadat deze invloed eenmaal een feit was, kon het keizerschap niet uitblijven.
Vanaf de derde en vierde eeuw begint het Romeinse Rijk af te takelen, vooral door binnenlandse onrust zoals burgeroorlogen, epidemieën, economische crisis en afscheidingsbewegingen. Vanaf ongeveer 400 vinden er grote invasies door vooral Germaanse volkeren plaats, de Grote Volksverhuizing, die Gallia en vervolgens ook Hispania bezetten. Rond 415 wordt Catalonië overgenomen door de Visigoten, Andalusië door Vandalen en Galicië door Sueben. Na de desintegratie van het West-Romeinse Rijk (na de regering van keizer Anthemius) kregen de Visigoten het in heel Spanje voor het zeggen. De Vandalen waren toen al overgestoken naar Tunesië. De Visigoten, die de ariaanse variant van het christendom volgden, werden in 589 tot het katholicisme bekeerd door de bisschoppen Leander en Isidorus, toen hun koning Reccared I zich liet herdopen in de katholieke traditie.
Moorse periode.
In 710 wordt de Arabieren gevraagd om tussenbeide te komen in een twist onder de Visigoten. In 711 slaagt Tarik ibn Zijad erin om, met hulp van Berbertroepen, een heel stuk te veroveren. Binnen tien jaar is enkel het noorden, Asturië, nog in handen van de Visigoten. De Moren herdoopten "Andalusië" tot Al-Andalus.
In 756 roept de Arabisch-Berberse leider Abd al-Rahman I, naar eigen zeggen een telg uit de zes jaar eerder ten val gekomen dynastie der Omajjaden, zichzelf uit tot emir van het onafhankelijke emiraat van Córdoba. In 785 begon men met de bouw van de Mezquita in Córdoba, een grote moskee.
Abd al-Rahmān III roept in 929 het onafhankelijk kalifaat Córdoba uit. De Moren, zoals de Islamitische heersers van Andalusië gewoonlijk worden genoemd, waren nu op het toppunt van hun macht en Córdoba werd een cultureel centrum en de grootste stad van Europa na Constantinopel. Langzaam kwam het rijk in verval en splitste zich in Moorse ministaatjes, de taifas, zorgden voor de definitieve aftakeling van het kalifaat. Dit kalifaat eindigde in 1031.
Vanaf dat ogenblik zien de minder machtige christelijke staatjes in het noorden van het Iberisch Schiereiland hun kans schoon om Moorse gebieden te heroveren in de Reconquista. Zo boekte koning Alfons VI van Castilië in 1085 een belangrijke overwinning bij Toledo, wat als het startschot van de Reconquista gezien wordt. Deze bereikt Andalusië met een overwinning in 1212. De Almohaden, een Berberse dynastie die de macht in Andalusië had overgenomen, werd toen verslagen in de Slag bij Las Navas de Tolosa.
Córdoba wordt heroverd in 1236. De Moren, meer bepaald de Nasridendynastie, compenseren hun tanende macht met prachtige bouwwerken, zoals het Alhambra in Granada, waarvan de bouw begon in 1238. In 1248 werd echter Sevilla heroverd door Ferdinand III. Zelfs de christelijke burgeroorlog van Pedro I tegen Hendrik II van Trastámara verandert niet veel.
Als Castilië en Aragon in 1479 verenigd worden door het huwelijk van de Reyes Católicos, Ferdinand van Aragón en Isabella van Castilië, is het kalf helemaal verdronken voor de Moren. In 1492 wordt de laatste Moorse vesting, het Koninkrijk Granada, met de hoofdstad Granada, veroverd op Mohammed Abu Abdallah. Hiermee kwam een einde aan bijna acht eeuwen Moors Andalusië.
Andalusiës bloeitijd.
Meteen na de Reconquista startten gouden eeuwen voor Andalusië. Die beginnen vrijwel onmiddellijk na de val van Granada. Christoffel Columbus ontdekte eveneens in 1492 Amerika. Andalusië diende als uitvalsbasis van Spanje naar de Nieuwe Wereld. De rijkdommen kwamen meestal toe aan Sevilla, dat als poort op de Nieuwe Wereld steenrijk werd.
Niet iedereen was gelukkig met de gang van zaken. Hoewel de overgebleven Moren verdragen werden en zelfs aan de basis lagen van een bouwstijl, de mudéjarstijl, kwamen ze toch in opstand in 1502 in de Alpujarra, de streek aan de zuidkant van de Sierra Nevada. Ze werden verslagen en werden of bekeerd tot het christendom of verdreven. In 1558 kwamen ze op dezelfde plaats weer in opstand, deze keer eveneens zonder succes. In 1609 volgt de definitieve verdrijving van de Moren door Filips III.
Varia.
Het Spaans dat in Latijns-Amerika wordt gesproken is afkomstig van het Andalusische dialect van het Spaans vanwege de rol die Sevilla speelde in de 16e en 17e eeuw als poort naar de Spaanse kolonies in Amerika. De Moorse architectuur treffen we nog volop aan in Andalusië. De regio was immers het laatste bolwerk van de Moren (het koninkrijk Granada), tot ze in 1492 werden verslagen. De bekendste overblijfselen zijn het Alhambra in Granada, de Moskee in Córdoba en de torens Torre del Oro en Giralda in Sevilla.
Politiek.
Het bestuur van Andalusië, de Junta de Andalucía, is gezeteld in Sevilla. Huidig presidente van de regio is Juan Manuel Moreno, sinds januari 2019. Hij is de eerste niet-socialistische regiopresident sinds de democratische overgang na het einde van het Franco-regime.
Bestuurlijke indeling.
Andalusië is onderverdeeld in acht provincies:
Bevolking.
In 2019 had Andalusië een vruchtbaarheidscijfer van 1,30 kinderen per vrouw, hetgeen ongeveer 5,6% hoger was dan het Spaanse gemiddelde van 1,23 kinderen per vrouw. De gemiddelde levensverwachting bedroeg ongeveer 82,2 jaar voor de totale bevolking - dit was 1,4 jaar korter dan het landelijke gemiddelde van 83,6 jaar in 2019.
Cultuur.
Veel clichés over Spanje, zoals bijvoorbeeld de flamenco en het stierenvechten, vinden hun oorsprong in Andalusië:
Muziek en dans.
Andalusië is de bakermat van de flamencomuziek. De exacte ontstaansgeschiedenis is niet bekend, maar vermoed wordt dat zigeunermuziek als basis vermengd werd met Indiase, christelijke, Joodse en Moorse invloeden.
Sport en spel.
Andalusië is ook de bakermat van het stierenvechten. Alhoewel deze traditie omwille van het dierenleed onder druk staat, blijft ze populair in Andalusië. De stieren worden speciaal gefokt op moed en vechtlust. Beroemde arena's staan in Sevilla (Maestranza-arena), in Ronda en in Córdoba.
Culinair.
Andalusië is het land van de sherry, een gealcoholiseerde wijn. De druiven waarvan sherry gemaakt wordt, verbouwt men in de buurt van Jerez de la Frontera. Voor sherry worden voornamelijk twee druivensoorten gebruikt: de Palomino en de Pedro Ximénez. Bij de sherry worden vaak tapas gegeten. Dit zijn typisch Spaanse aperitiefhapjes die tijdens het borreluurtje genuttigd worden.
In de totale economie van Andalusië speelt de visserij een rol van ondergeschikt belang, toch is het in de kustplaatsen van oudsher een culturele factor; specialiteiten zijn garnalen en tonijn.
Iberische paarden.
Andalusië staat bij paardenliefhebbers bekend om de fokkerij van paardenrassen als de Andalusiër en de Lusitano, die diep verworteld zijn in de Berber en door de eeuwen heen van grote invloed waren op de fokkerij van andere Europese rassen van barokpaarden, zoals de Lipizzaner, de Kladruber en de Fries.
Religieuze feesten.
Een van de op religieuze basis gestoelde feesten is "Feria de Nuestra Señora de la Salud" in Córdoba.
Klimaat en landbouw.
Het mediterrane klimaat beïnvloedt het weer in Andalusië. De zomers zijn droog en de winters zacht. Maar binnen Andalusië is er veel verscheidenheid, van de uitgebreide kusten tot de besneeuwde toppen van de Sierra Nevada. Vaak kan men op dezelfde dag bijvoorbeeld 's morgens skiën in de Sierra Nevada en 's middags zwemmen in de nabije Middellandse Zee. Terwijl de kuststreken een getemperd klimaat hebben, door de zee, kan het in het binnenland heet worden: de regio Sevilla is wat dat betreft berucht; de temperatuur stijgt er 's zomers regelmatig boven de veertig graden Celsius. De droogste plek op het vasteland van Europa is eveneens in Andalusië te vinden, namelijk de Cabo de Gata, waar slechts 117 mm regen per jaar valt. De Tabernaswoestijn in Almería is de enige echte woestijn in Europa.
Gemiddeld is de temperatuur in een jaar meer dan 16 °C. Januari is de koudste maand, en juli en augustus zijn de warmste maanden. Deze maanden hebben een gemiddelde temperatuur van 28,5 °C.
Andalusië is een land- en tuinbouwstreek. Graan, rijst en katoen, olijven, sinaasappelen, tomaten en aardbeien. Sinds de Reconquista was de landbouwgrond in handen van een kleine elite, afstammelingen van de christelijke ridders. Het land werd eeuwenlang bewerkt door de Morisko's, tot deze in de 16e eeuw om geloofsredenen werden verdreven. Sindsdien bleef veel landbouwgrond braak liggen of werd bewerkt door dagloners.
Voor de irrigatie van de droge streek werden veel kanalen aangelegd, zoals het Almanzorakanaal.
Vervoer.
De haven van Algeciras, aan de Straat van Gibraltar, is de grootste zeehaven van Spanje. Voor personenvervoer is de haven vooral bekend als belangrijkste oversteekpunt naar Noord-Afrika (en dan met name naar Marokko).
Naast een bescheiden spoorwegnetwerk, met een hogesnelheidslijn van Madrid naar Sevilla met aftakkingen naar Córdoba en Málaga, bezit Andalusië zes luchthavens, waarvan er vijf van internationale betekenis zijn.
Toerisme.
Andalusië heeft uiteenlopende toeristische trekpleisters. Deze zijn in hoofdzaak:

</doc>
<doc id="36218" url="https://nl.wikipedia.org/wiki?curid=36218" title="Protocol van Montreal">
Protocol van Montreal



</doc>
<doc id="36240" url="https://nl.wikipedia.org/wiki?curid=36240" title="Jiskefet">
Jiskefet

Jiskefet was een humoristische, absurdistisch-satirische serie uitgezonden door de VPRO van 1990 tot 2005. Het woord "jiskefet" is Fries voor "vuilnisemmer" (in de meest letterlijke betekenis "asvat") en werd als titel aangereikt door de moeder van eerste regisseur Pieter Verhoeff tijdens diens verjaardag.
De serie is gemaakt door Kees Prins, Michiel Romeyn en Herman Koch. Het programma was min of meer een voortzetting van het radioprogramma "Borát", ook van de VPRO met veel sketches en improvisaties, met onder anderen Marjan Luif. Zij was vervolgens ook medebedenker van "Jiskefet", maar hield het al snel voor gezien.
Op 18 november 2005 werd bekendgemaakt dat "Jiskefet" er na vijftien jaar mee stopte. Wel werden incidentele comebacks niet uitgesloten: zo gaven de acteurs op 8 december 2008 een optreden tijdens het "Comedy Ball" in de Amsterdamse Melkweg. Verder traden de acteurs in april 2010 zes avonden op in de Heineken Music Hall met de "Heb je nog geneukt" tour 2010 met gastrollen van Loes Haverkort en Anniek Pheifer. In april 2011 kwamen ze terug naar de Heineken Music Hall met 'Goeiesmorgens - De Musical', bijgestaan door gastactrices Loes Haverkort en Marie Prins.
De meeste seizoenen van de serie bestonden uit losse sketches. Ook zijn er regelmatig series gemaakt met op zichzelf staande onderwerpen.
Het trio procedeerde tot de Hoge Raad om hun merk te beschermen. Laatstgenoemde oordeelde op 27 oktober 2023 dat een Jiskefet Encyclopedie gewoon op de markt mocht verschijnen.
Rolverdeling.
Kees Prins.
Kees Prins vertolkte onder meer de corpsbal Kamphuijs, de kantoorklerk Edgar, de proleet Willie en artiest Dicky Curtis. Veel van zijn figuren hadden ook zangteksten, met als bekendste de volkszanger Melvin. Dit personage kwam voor het eerst ten tonele in een aflevering van de Lullo's waarbij de drie corpsballen een zanger inhuren en Melvin zijn nummer 'Oh Oranje' ten gehore brengt, waarna hij door de verveelde Van Binsbergen en Kerstens weggepest wordt.
Herman Koch.
Herman Koch vertolkte onder meer de corpsbal Kerstens, de kantoorklerk Jos, de controlerend ambtenaar en troubleshooter Van Beusekom, de met doorrookte stem vloekende meneer Verschoor, de bizarre dierenverkoper en Henk Mul, de spastische stuntman. Ook deed hij Duitse types, waarvan Tampert (parodie op Derrick) het bekendste is. Al voor "Jiskefet" had Koch met Michiel Romeyn samengewerkt aan het radioprogramma "Borát".
Michiel Romeyn.
Michiel Romeyn vertolkte onder meer de corpsbal Van Binsbergen, Tony van Heemschut, de macho kantoorklerk Storm, de proleet Johnny, Bep van Mokum en de 'witte neger' Oboema. Romeyn en Prins hadden de twee proleten al voor "Jiskefet" (voor de lol) gespeeld. Romeyn voerde na "Jiskefet" nog regelmatig zijn figuur van Oboema op bij verschillende gelegenheden.
Bekende sketches.
De Dierenwinkel.
Een ouderwetse, saai ingerichte winkel met achter de toonbank dozen met een etiket als "poes", "vis" en "gems". Met uitzondering van een fret in de eerste sketch, verschijnen de dieren zelf nooit zichtbaar in beeld. De verkoper (Koch) en klant (Romeyn) spreken in erg overdreven archaïsche taal en begroeten elkaar constant met "Goeiemiddag", uitgesproken met een zachte g. Regelmatig komen er ook andere personen, gespeeld door Prins, in de winkel langs. Dit zijn onder andere een diereninspecteur, een overvaller (bewapend met een handboor) en de superheld Dierenvriend.
De verschillende afleveringen:
Oboema en José.
Oboema, gespeeld door Romeyn, is een echte Jarobe (een "witte bosneger" uit Amsterdam-Oost) die een baan als boekhouder heeft in Nederland en is getrouwd met José (Beppie Melissen). In de serie "Achter de Wolken" escaleert het avondeten steeds in slaande ruzie ("Dood! Dood! Dood, moet je! Ga nou eindelijk eens dood."), waarna alles achter gesloten deuren weer bijgelegd wordt en Oboema de kijker een relatie-les leert. Oboema zelf is het type "jij doet het helemaal fout en ik een heel klein beetje" en geeft José altijd de meeste schuld in een ruzie.
Johnny en Willie.
Johnny en Willie zijn twee proleten met opmerkelijke opvattingen die de mensen om hen heen domineren en intimideren. Willie (Prins) is een meeloper van Johnny (Romeyn) en doet alles wat Johnny wil en lacht om alles wat Johnny doet. Zo gebruiken ze de kabel van hun 'proleten-terreinwagen' om een boekenkast in een boekwinkel om te trekken omdat een boek dat daar gekocht is geen open einde heeft en branden ze een kalende man (gespeeld door Koch) tot de grond af, omdat deze niet voldoet aan hun normaalbeeld. Ook steken ze een poppenkast in brand, omdat ze van mening zijn dat kinderen bang zijn voor klassieke poppenkast en slaat Johnny zijn buurvrouw in elkaar met als toelichting: 'Je staat met die rare platte reet van je m'n hele wagen in te deuken'.
Als Willie alleen is, schrijft hij brieven aan zijn zoon Capriccio. Uit deze brieven blijkt dat Willie naïef, eenzaam en verdrietig is. De ex van Willie staat contact tussen hem en zijn zoon niet toe.
De Lullo's.
De Lullo's zijn een persiflage op corpsballen (de studenten Van Binsbergen (Romeyn), Kerstens (Koch) en Kamphuijs (Prins)), die de hele dag niets anders doen dan slapen en zuipen, denigrerend tegenover alles wat werkt en elkaar de vraag stellen 'Hé lullo, heb je nog geneukt?'. De korte serie werd erg populair bij de bevolkingsgroep die juist bespot werd.
Debiteuren Crediteuren.
Persiflage op het kantoorleven. Jos (Koch) en Edgar (Prins), hun collega Storm (Romeyn) en de zwaarlijvige secretaresse Juffrouw Jannie (Annet Malherbe) werken op de financiële administratie en komen de dag door met flauwe kantoorhumor. Telkens terugkerende gespreksonderwerpen van de heren zijn wat er op de boterham zit, wat Jos ditmaal bij de tramhalte uitspookte, wat Storm bij de commando's meemaakte en wanneer Juffrouw Jannie met de koffie langskomt. De heren groeten elkaar steevast met de inmiddels bekende groeten "goeie 's morgens" (Edgar en Juffrouw Jannie), "goedemorgen deze morgen'" (Jos) en "goedemorgen heren van het goede leven" (Storm). Werd evenals De Lullo's erg populair bij de bevolkingsgroep die bespot werd.
Peters.
De Peters vormen een niet al te intelligent trio, bestaande uit Peter, Peter en Peter. Ze dragen doorgaans een blauwe stofjas, een zwarte bril met dik montuur, het haar stijf achterover gekamd. Ze zijn nogal eens onduidelijk in de weer met steekkarretjes en werken onder andere in een supermarkt waar wordt gegrossierd in kinderpindakaas. In de filmpjes commanderen ze elkaar met "Peter! Peter?!" (nadrukkelijk uitgesproken als: Petor). In een aflevering werken ze op een enorme tankwagen met het opschrift "ZALF": met een dikke slang vullen ze het huis van de man met jeuk aan zijn anus met zalf. Verder komt een van de Peters (vertolkt door grimeur Arjen van der Grijn) kort voor in een van de afleveringen van de Lullo's om de was van Kamphuijs (Prins) op te halen en in de aflevering "Bertje" van de serie Multilul als deze een wasmachine komt afgeven waarmee Bertje de laatste eer bewezen gaat worden door met diens as persoonlijke stukjes textiel te wassen.
De Heeren van 'de Bruyne Ster': Avonturen op een COC-schip.
De avonturen van de drie nichterige, zeventiende-eeuwse zeelieden Van den Beerenbroeck (Prins), Cruysz (Koch) en De Boesselaere (Romeyn). Ze maken onderweg naar West-Indië de meest hilarische dingen mee. Er waren gastrollen voor Ellen ten Damme (Reetenjongh), Kees Hulst (prins Frederik Hendrik), René van 't Hof (indiaan) en Annet Malherbe (Hildegonde van Hirstenvoorde). De heren van "Jiskefet" zelf waren er volgens Herman Koch achteraf "doodongelukkig" mee. Wel zouden Gerard Reve en Matroos Vos er met plezier naar hebben gekeken.
Multilul.
Speelt zich af in een reclamebureau met Martin (Prins), Menno (Koch) en Jerry (Romeyn), drie types die niets weten en elkaar nooit begrijpen en zich de naam van de assistente Marloes (Raymonde de Kuyper) nooit kunnen herinneren (ze spreken haar consequent aan met "ben je naam effe kwijt"). Fritsie (René van 't Hof), de techneut achter de reclames, komt in veel afleveringen weer met een nieuw ongrijpbaar systeem, zoals "Digital Performance System", "CD Searching System", "Hidden Sound System", "Shower Sound System", "Holistic Satellite System" en "Hidden Mind Switching System".
Tampert.
Krimi gekenmerkt door de lijzige "Kommissar" Tampert en een mengtaal van Duits en Nederlands, afgewisseld met steenkolenduits, dat door alle personages gesproken wordt. Markant hierbij was de steevast door Tampert gebezigde uitspraak: "Ja..., wie sage ich das jetzt?" De serie was voornamelijk een persiflage op de Duitse krimiserie "Derrick", maar ook op andere Duitse krimi's, en genoemd naar hoofdrolspeler Horst Tappert uit die serie. De uitdaging van de persiflage zat hem voor de drie acteurs in het zo lang mogelijk rekken van het niets zeggen.
Sint Hubertusberg.
Een bejaardentehuis met Beekman (Prins), Faber (Romeyn), Van Zijl (Koch) en Pos (Leny Breederveld), vier bejaarden die verpleegd worden door een strenge hoofdzuster (Beppie Melissen) en de wat naïeve stagiaire Rita (Anniek Pheifer). De allerlaatste serie van "Jiskefet", door vele fans de zwanenzang genoemd.
Emergendizer.
De emergendizer is een sterk plastic ding en werd aangeprezen in het programma "Wonderbaarlijke Ontdekkingen" van Jiskefet in 1992. De uitzending was een parodie op tv-programma's van thuiswinkelbedrijven als Amazing Discoveries.
Boeken.
Koch en Romeyn procederen tegen de uitgever van een ongeautoriseerde encyclopedie over Jiskefet.

</doc>
<doc id="36249" url="https://nl.wikipedia.org/wiki?curid=36249" title="Diogenes">
Diogenes



</doc>
<doc id="36250" url="https://nl.wikipedia.org/wiki?curid=36250" title="Cádiz">
Cádiz



</doc>
<doc id="36252" url="https://nl.wikipedia.org/wiki?curid=36252" title="Sevilla">
Sevilla



</doc>
<doc id="36253" url="https://nl.wikipedia.org/wiki?curid=36253" title="Granada">
Granada



</doc>
<doc id="36254" url="https://nl.wikipedia.org/wiki?curid=36254" title="Córdoba">
Córdoba

Córdoba of Cordoba kan verwijzen naar:

</doc>
<doc id="36255" url="https://nl.wikipedia.org/wiki?curid=36255" title="Huelva">
Huelva



</doc>
<doc id="36256" url="https://nl.wikipedia.org/wiki?curid=36256" title="Jaén">
Jaén



</doc>
<doc id="36257" url="https://nl.wikipedia.org/wiki?curid=36257" title="Almería">
Almería



</doc>
<doc id="36263" url="https://nl.wikipedia.org/wiki?curid=36263" title="Lineariteit">
Lineariteit

Lineair betekent 'rechtlijnig' (Latijn: "linearis", 'uit een lijn bestaand'). Een verschijnsel dat zich in zekere zin rechtlijnig ontwikkelt, wordt wel lineair genoemd. Tussen twee grootheden bestaat een lineair verband, als een verandering van de ene grootheid gepaard gaat met een (recht) evenredige verandering van de andere grootheid.
Wiskunde.
In de wiskunde wordt de term lineair als volgt gebruikt:
Natuurkunde.
In de meet- en regeltechniek, signaalbewerking en systeemanalyse is lineariteit een eigenschap van een systeem, die betrekking heeft op de relatie tussen een oorzaak en het gevolg. Het alternatief is een niet-lineair systeem.
Geschiedfilosofie.
In de geschiedfilosofie onderscheidt men ontwikkelingen die een lineair verloop hebben, tegenover verschijnselen met een cyclisch verloop.

</doc>
<doc id="36264" url="https://nl.wikipedia.org/wiki?curid=36264" title="Stabiliteit">
Stabiliteit



</doc>
<doc id="36270" url="https://nl.wikipedia.org/wiki?curid=36270" title="Freule">
Freule

Freule is een aanspreekvorm voor ongetrouwde vrouwelijke edelen. Het is noch een adellijke titel, noch een adellijk predicaat. De mannelijke tegenhanger van freule is jonker. 
Een bekende Nederlandse freule is jonkvrouw Christine Wttewaall van Stoetwegen, beter bekend als "De Rode Freule" vanwege haar linkse gedachtegoed. Ze was Tweede Kamerlid voor de Christelijk-Historische Unie (CHU), die in 1980 opging in het CDA.

</doc>
<doc id="36273" url="https://nl.wikipedia.org/wiki?curid=36273" title="RW">
RW



</doc>
<doc id="36274" url="https://nl.wikipedia.org/wiki?curid=36274" title="Donkerbroek">
Donkerbroek

Donkerbroek is een dorp in de gemeente Ooststellingwerf, in de Nederlandse provincie Friesland. Het is ten noordwesten gelegen van Oosterwolde en ten zuidoosten van Drachten.
Op had Donkerbroek inwoners. Onder Donkerbroek vallen ook de buurtschappen 't Hoogezand, Bovenveld, De Koelanden, Drie Tolhekken (klein deel), Moskou (grotendeels) en Petersburg (grotendeels).
Geschiedenis.
Donkerbroek is een van de oudste nederzettingen in het zuidoosten van de provincie Friesland. De oudste vermelding van het dorp staat in twee oorkondes van 13 juli en 15 juli 1408 over een geschil met de Bisschop van Utrecht over de huur van hooilanden. In de oorkondes wordt het dorp "Dungebroek" en "Dongbroec" genoemd.
Rond Donkerbroek zijn vrij veel prehistorische vondsten gedaan, met name uit de bronstijd. Op de begraafplaats staat ook een van de Klokkenstoelen in Friesland.
Omgeving en toerisme.
Langs Donkerbroek loopt de toeristische route De Friese Wouden. Door het dorp loopt de Opsterlandse Compagnonsvaart die deel uitmaakt van de Turfroute. Rondom Donkerbroek bevonden zich uitgestrekte bossen en heidevelden.
Anno 2018 resteert hiervan op loopafstand van het dorp het landgoed Ontwijk. Hier is op een beperkte oppervlakte een staalkaart van het vroegere landschap terug te vinden in de vorm van bos, lanen, heide en veentjes. Ook zijn er resten van een wielerbaan en een openluchttheater. In het bos leven een tiental reeën en vele soorten bosvogels. De veentjes herbergen bruine en groene kikkers en libellen als viervlek, noordse witsnuit en grote keizer.
Taal.
In Donkerbroek wordt door enkele oudere bewoners nog Stellingwerfs gesproken. In de 20e eeuw ontstond een sterke Friese invloed. Dat blijkt ook uit de Friese namen voor enkele verenigingen. De basisschool kreeg in 2019 de Friese naam "De Twirrewyn".
Openbaar vervoer.
Sinds 11 december 2016 heeft Arriva het vervoer van Qbuzz overgenomen.
Het dorp is bereikbaar via drie buslijnen: 

</doc>
<doc id="36275" url="https://nl.wikipedia.org/wiki?curid=36275" title="OV">
OV



</doc>
<doc id="36277" url="https://nl.wikipedia.org/wiki?curid=36277" title="Pleuritis">
Pleuritis

Pleuritis (in de volksmond ook wel pleuris, in zuidelijke dialecten fleuris) is een ontsteking aan het borstvlies rondom de longen en aan de binnenkant van de thorax, de pleura. Dit kan door een virus of een bacteriële infectie komen of door directe irritatie van de pleura. Indien zich vocht tussen de longvliezen ophoopt, spreekt men van pleuravocht (exsudaat). Deze vorm van pleuritis wordt pleuritis exsudativa (natte pleuris) genoemd. Dit in tegenstelling tot de pleuritis sicca (droge pleuris) waarbij er weinig tot geen exsudaat wordt gevormd. Pleuravocht kan geïnfecteerd raken, waarbij een empyeem ontstaat. Bij uitgebreide uitzaaiing van kankercellen tussen de pleurabladen spreekt men van pleuritis carcinomatosa. In de 20e eeuw werd pleuritis weleens als een eufemisme voor tuberculose gebruikt, ook als er geen tuberculeuze pleuritis aanwezig was.
Symptomen.
Het typische beeld van een pleuritis is een stekende pijn die verergert bij het ademhalen en bij hoesten. Afhankelijk van de precieze locatie van de ontsteking kan de pijn uitstralen naar de buik, de nek en de schouders. Meestal ademt de patiënt snel en oppervlakkig. Soms bestaat er lichte temperatuurverhoging.
Behandeling.
Pleuritis wordt behandeld door de oorzaak te behandelen, indien nodig en mogelijk. Bacteriële pleuritis is meestal goed te behandelen met antibiotica, virale door een afwachtend beleid of met ontstekingsremmers.

</doc>
<doc id="36319" url="https://nl.wikipedia.org/wiki?curid=36319" title="Vrije kennis">
Vrije kennis

Het concept van vrije kennis (ook bekend als open kennis, open inhoud, vrije inhoud, open content, vrije content) houdt in dat werken onder een open licentie worden gepubliceerd. Met kennis of inhoud kunnen teksten, afbeeldingen, geluid of video, of een combinatie van deze en andere vormen zijn bedoeld. Vrij betekent hier dat de licentie (een juridische tekst) het kopiëren van die informatie en (afhankelijk van de gekozen licentie) ook het bewerken, onderzoeken, en verspreiden expliciet toestaat. Er zijn normaliter nog enkele voorwaarden aan verbonden, zoals het vermelden van de auteur van het werk.
Volgens de Open Knowledge Definition is kennis "open" als iedereen er gratis gebruik van kan maken, het kan hergebruiken en kan verspreiden zonder juridische, sociale of technologische beperkingen. De term Vrije Kennis, of Open Knowledge in het engels, kan beschouwd worden als een superset van open data, open inhoud en open access om de raakvlakken hiertussen te verduidelijken. Het concept is nauw verbonden met open source en vele begrippen en processen die direct ontleend zijn aan eerder werk op een open source (de Open Knowledge Definition is bijvoorbeeld direct afgeleid van de Open Source Definition).
Naam.
In plaats van "vrij" en "kennis" worden vaak andere termen gebruikt, zoals "open" en "inhoud". De term "open" komt in eerste instantie uit de software-wereld: in het Engels denken de mensen bij het woord "free" vooral aan 'gratis', wat het succes van het concept in het bedrijfsleven belemmerde. Met de uitdrukking "open source software" kwam de nadruk te liggen op de openbaarheid van de brontekst van software.
De uitdrukking "vrij" en ook "open" kunnen tot misverstanden leiden. Zo is bijvoorbeeld "free software" niet hetzelfde als "freeware". De eerste kan vrij worden gebruikt, veranderd en verspreid, maar bij de laatste betekent "free-" alleen 'gratis'. De gebruiker hoeft dus niet betalen voor het gebruik, maar hij mag de software bijvoorbeeld niet veranderen.
Geschiedenis.
Het idee om inhoud vrij ter beschikking te stellen komt oorspronkelijk uit de wereld van de vrije software uit de jaren tachtig. Later werd dit concept ook gebruikt voor andere soorten werken, zoals boeken en foto's. In 2001 werd de organisatie Creative Commons opgericht die Creative Commons-licenties aanbiedt om het publiceren van vrije kennis makkelijker te maken.
Vrije kennis is vergelijkbaar met andere 'open' begrippen als open data en open inhoud. Het begrip is al oud: een van de eerste overgeleverde gedrukte teksten van de boeddhist Diamond sutra uit China rond het jaar 868 beval al een algemene gratis verspreiding aan.
Vrije kennis, publiek domein en auteursrecht.
"Vrije kennis" staat tussen de concepten auteursrecht en publiek domein in. Wanneer er geen andere afspraak over een werk bestaan dan is auteursrecht onveranderlijk van toepassing. Gebruik van dat werk mag dan alleen met expliciete toestemming van de auteur. Wanneer deze rechten verlopen zijn, of wanneer de rechthebbende afstand heeft gedaan van deze rechten dan is het werk publiek domein. Een werk in het publiek domein kan door iedereen zonder voorwaarden worden gebruikt. "Vrije kennis" staat tussen deze concepten in omdat de rechthebbende vooraf al toestemming heeft gegeven voor het gebruik. De gebruiker hoeft dit dus niet meer te vragen. Er kunnen nog wel enkele voorwaarden van toepassing zijn. Bijvoorbeeld naamsvermelding en het vermelden van de licentie.
Kennis en inhoud zijn "vrij" wanneer ze of onder een open licentie staan of bij het publiek domein horen. Bij de open licentie heeft de auteur van het werk bewust ervoor gekozen om het vrij te geven (onder bepaalde voorwaarden).
Vrije kennis richt zich niet tegen het auteursrecht op zich. Haar aanhangers willen dan ook het auteursrecht niet afschaffen. Auteursrecht beschermt vrije kennis, want het is de wil van de auteur geweest om een werk onder een open licentie te publiceren. Open licenties worden daarom ook door de rechtspraak erkend. Het is dus niet correct dat inhoud met een open licentie niet onder auteursrecht zou staan.
Organisaties.
Er zijn meerdere non-profit-organisaties die de verspreiding van vrije kennis of open inhoud bevorderen, bijvoorbeeld door het concept bekend te maken. Op het gebied van vrije software is de Free Software Foundation van 1985 pionier geweest.
Creative Commons.
Creative Commons (CC) is een organisatie met als doel meer creatieve werken vrijelijk beschikbaar te laten zijn, zodat anderen er verder aan kunnen werken. Het project biedt zes verschillende open licenties, een afstandsveklaring van auteursrecht en aanverwante rechten, en een markering voor publieke domein werken aan. Deze juridische gereedschappen kunnen worden gebruikt door auteursrechthebbenden om bij het verspreiden van inhoud problemen te voorkomen die door de huidige wetgeving van auteursrecht kunnen optreden. Hoofdoprichter in 2001 was de hoogleraar rechten Lawrence Lessig. Anders dan veel mensen denken is Creative Commons zelf geen licentie, en de bewering dat een bestand 'onder Creative Commons staat' maakt nog niet duidelijk wat de hergebruiker echt ermee mag doen.
Wikimedia.
De Wikimedia-beweging ondersteunt vrije kennis, onder meer door Wikipedia. De wiki-website Wikipedia bestaat sinds 2001. In 2003 werd de Wikimedia Foundation opgericht die eigenaar van websites en merken is. De inhoud echter staat onder een open licentie of is rechtenvrij. In enkele landen zijn er landelijke verenigingen, zoals in Nederland de vereniging Wikimedia Nederland. Hun taak is het ondersteunen van de vrijwilligers die Wikipedia en andere Wikimedia-websites bewerken, en het bevorderen van vrije kennis in het algemeen.
Overige organisaties.
Er zijn ook grappig bedoelde initiatieven zoals OpenCola en Free Beer, waarbij het recept onder een open licentie staat. Het doel is het om het concept van vrije inhoud duidelijk te maken.
Enkele andere organisaties die Vrije Kennis uitdragen zijn:
Open licenties.
Er zijn verschillende licenties die voor vrije kennis worden gebruikt. Deze licenties zijn vaak wezenlijk anders dan die voor opensourcesoftware gebruikt worden. Licenties voor broncode gaan vaak ook in op merkenrecht en patenten, terwijl open licenties zich vooral richten op auteursrechten. Creative Commons-licenties zijn verreweg de meest gebruikte open content licenties.
Enkele andere voorbeelden zijn:

</doc>
<doc id="36320" url="https://nl.wikipedia.org/wiki?curid=36320" title="GNU Free Documentation License">
GNU Free Documentation License



</doc>
<doc id="36321" url="https://nl.wikipedia.org/wiki?curid=36321" title="Free software">
Free software



</doc>
<doc id="36323" url="https://nl.wikipedia.org/wiki?curid=36323" title="Binnenlands Bestuur (tijdschrift)">
Binnenlands Bestuur (tijdschrift)

Binnenlands Bestuur is een journalistiek onafhankelijke uitgave van Binnenlands Bestuur B.V. (onderdeel van Sijthoff Media). "Binnenlands Bestuur" richt zich met nieuws, achtergronden, opinie en vacatures op de hoger opgeleide ambtenaar en bestuurder.
Het tweewekelijkse tijdschrift wordt aangevuld door een website en een scala aan online activiteiten als digitale (thema)nieuwsbrieven. "Binnenlands Bestuur" staat onder hoofdredactie van Eric de Kluis.
Het eerste nummer van het vakblad "Binnenlands Bestuur" verscheen in januari 1979. Vanaf 2012 werden de online activiteiten sterk uitgebreid en organiseert Binnenlands Bestuur ook evenementen en congressen voor ambtenaren en bestuurders. Het blad bereikt circa 350.000 van de 981.000 ambtenaren in Nederland.

</doc>
<doc id="36324" url="https://nl.wikipedia.org/wiki?curid=36324" title="Open publicatie">
Open publicatie

Open publicatie is een publicatiemethode van nieuws of informatie via een communicatiemiddel waaraan iedereen kan deelnemen. Vooral op internet wordt hiervan in toenemende mate gebruikgemaakt.
Websites die gebruikmaken van open-publicatiesoftware, maken het voor iedereen met internettoegang mogelijk om de website te bezoeken en inhoud toe te voegen. Open publicatie is daarmee een methode van nieuws maken waaraan iedereen kan bijdragen. Gebruikers en lezers kunnen iets aan het nieuws bijdragen en dit direct op de website zien verschijnen, zoals foto's, video's, audio en reportages.
De bijdrages worden bij een ideaal open-publicatiemedium zo min mogelijk gefilterd. Bij zo'n ideaal medium zouden bezoekers bovendien redactionele besluiten, die gemaakt zijn door anderen, moeten kunnen zien. Ze moeten ook kunnen zien hoe ze daarin kunnen participeren en kunnen bijdragen aan redactionele besluiten. Vaak is de gebruikte software vrij en dus door iedereen te gebruiken (en aan te passen) voor een eigen website.
De oudste vorm van open publicatie op het internet is Usenet. Dit is ook de meest algemene vorm van open publicatie. Sommige nieuwsgroepen op Usenet zijn gemodereerd door één of meer personen, andere zijn volledig open. Daarnaast zijn er ook themawebsites op het www die open publicatie hanteren, zoals Slashdot, Indymedia, Kif Kif en Kuro5hin.org. Deze websites zijn vaak gericht op een bepaald publiek of thema's, zoals technische onderwerpen, de multiculturele samenleving of sociaal-politiek activisme.
Ten slotte zijn er ook andere vormen van open publicatie die gericht zijn op achtergronden, zoals Wikipedia. Ook is er de weblog die bij speciale website door iedereen aangemaakt kan worden. Veel websites hebben ook de mogelijkheid dat lezers commentaar kunnen achterlaten op de website. Dat is ook een vorm van open publicatie.
In november 2004 is Wikinews opgericht, een wiki die gericht is op het rapporteren van nieuwsfeiten.
Een alternatieve naam voor de open-publicatiemethode is open media. Het is een radicale vorm van participerende mediaproductie, waarbij burgers direct mee kunnen doen bij de totstandkoming van het mediaproduct. Ook bij het medium televisie en radio bestaat zoiets. In Amsterdam is er bijvoorbeeld SALTO Omroep Amsterdam. Een term die ook wel wordt gebruikt is "open acces media".

</doc>
<doc id="36326" url="https://nl.wikipedia.org/wiki?curid=36326" title="Kif Kif">
Kif Kif

Kif Kif is een Vlaamse non-profitorganisatie, die strijdt tegen ongelijkheid en racisme. De uitdrukking "kif kif" betekent "het is gelijk" in het Berbers. Het refereert aan het ideaal van gelijkwaardigheid, een centraal uitgangspunt van Kif Kif. 
Kif Kif profileert zich als een links-progressieve en maatschappijkritische organisatie. Via haar werking stelt ze heel wat van de bestaande discoursen over de interculturele samenleving in vraag. Op haar website publiceert ze nieuws over de interculturele samenleving. Ze is een lidorganisatie van de Federatie Marokkaanse Democratische Organisaties. Haar stichter en eerste voorzitter was filosoof en publicist Tarik Fraihi.
De organisatie werd in 2005 en 2007 genomineerd voor de Vlaamse Cultuurprijzen. Ze won de Kleurrijk Brusselprijs in 2007, en was tweede laureaat in de Prijs voor de Democratie in 2005. Kif Kif kreeg in 2009 de burgerschapsprijs van de stichting P&amp;V samen met de Waalse organisatie Territoires de la Mémoire, voor de voorbeeldige wijze" waarop ze respectievelijk in het Vlaamse en Franstalige landsdeel "de strijd aanbinden met onverdraagzaamheid en alle vormen van discriminatie".
In 2007 werd de site meermaals aangekaart bij de CGKR, de voorganger van UNIA wegens antisemitisme en negationisme op hun forum .

</doc>
<doc id="36327" url="https://nl.wikipedia.org/wiki?curid=36327" title="Cunninghamgambiet">
Cunninghamgambiet

Het Cunninghamgambiet geanalyseerd door de Schotse schaker Alexander Cunningham is een variant in de schaakopening Koningsgambiet. Deze variant is ingedeeld bij de open spelen.
De beginzetten zijn 1.e4 e5 2.f4 ef 3.Pf3 Le7 ("diagram") 4.Lc4 Lh4.
Eco-code C 35.
Het gambiet is al een paar eeuwen oud.

</doc>
<doc id="36328" url="https://nl.wikipedia.org/wiki?curid=36328" title="Chenla">
Chenla

Chenla, ook wel Zhenla, is de naam van minstens twee vroege koninkrijken in het huidige Cambodja, die tussen de zesde en negende eeuw op onregelmatige basis belasting aan de keizers van China overdroegen. De naam Chenla is de naam gebruikt door Chinese schrijvers uit deze tijd. Deze naam is later door Westerse historici uit het koloniale tijdperk overgenomen. De naam die door de bewoners zelf gebruikt werd was waarschijnlijk 'Kambu'. Veel historici gaan ervan uit dat Cambodja in deze periode uit een verzameling rijkjes bestond, die door verschillende heersers bestuurd werden. De twee door de Chinese bronnen genoemde Chenla's waren wellicht twee van de machtigste daarvan.
Vazal van Funan.
Chenla werd door historici uit het koloniale tijdperk gezien als de directe voorloper van het latere Khmer-rijk. De inwoners van dit land waren Khmer. Het land komt voor het eerst voor in de kronieken van het Chinese hof als een vazalstaat van de eerdere Khmer-staat Funan, die in het hedendaagse zuiden van Vietnam ligt in de Mekongdelta.
Onafhankelijkheid en onderwerping van Funan.
In ongeveer het jaar 550 zou Chenla zijn onafhankelijkheid winnen en binnen 60 jaar zou het Funan helemaal veroveren. Hiermee nam Chenla ook de Indische cultuur over die in Funan eeuwen eerder geïntroduceerd was. Koning Bhavavarman I speelde in deze militaire expedities een belangrijke rol. Zijn hoofdstad heette Bhavapura en lag waarschijnlijk ten noorden van het Tonlé Sap-meer in de tegenwoordige provincie Kompong Thum. Van deze koning wordt verteld dat hij een linga oprichtte. Een van zijn opvolgers was Ishanavarman I die rond 618 een nieuwe hoofdstad stichtte, bij Sambor Prei Kuk eveneens in de provincie Kompong Thum, Ishanapura. Ondertussen breidde het rijk zich in deze periode uit over delen van wat nu het zuiden van Laos is, en het zuidelijke deel van Noordoost-Thailand. Er zijn in Thailand, in de noordoostelijke provincies Buriram en Surin, inscripties teruggevonden die dateren uit het jaar 600 en die naar dit rijk verwijzen.
Verdeling van het rijk.
In de achtste eeuw brak Chenla uiteen in twee rivaliserende dynastieën, de Chinese kronieken refereren aan deze staten als die van Water-Chenla (Chenla van de zee) en Land-Chenla (Chenla van het land).
Land-Chenla.
Het centrum van het noordelijke Land-Chenla lag in de provincie Champassak in zuidelijk Laos en ten noorden daarvan. Het belangrijkste centrum zou de plaats Sreshthapura geweest zijn.
Water-Chenla.
Het centrum van het zuidelijke Water-Chenla lag in de Mekong-delta, het oude Funan. In 715 brak het rijk uiteen in nog meer staten. Niettemin zijn in de regio rond Sambor een aantal inscripties gevonden waarvan twee, gedateerd in 770 en 781, een koning Jayavarman noemen. Is dat de voorganger van Jayavarman II? Een inscriptie uit 791 vermeldt de plaatsing van een beeld van de "bodhisattva" Lokeśvara, de eerste keer dat in dit gebied over het mahayana boeddhisme gesproken wordt.
Invasie van Java.
Gedurende de achtste eeuw kwam er een sterk maritiem rijk op, bekend als het 'Javarijk'. Onder historici heerst nog onenigheid over de ligging van dit rijk; het zou zowel op Java in Indonesië kunnen zijn als op het Maleisisch schiereiland. Het ligt echter zeer voor de hand hier te denken aan Shrivijaya, waar in deze periode een Javaanse koningsdynastie de macht had gegrepen. Dit rijk omvatte destijds grote gebieden van Sumatra, het Maleisisch schiereiland en Java. Dit rijk breidde zich snel uit en veroverde de meeste Chenla staten.
Opkomst van het Khmer-rijk.
De inwoners van Water-Chenla werden hierdoor gedwongen om landinwaarts te vluchten en ze kwamen terecht op de vlakte ten noordwesten van het Tonlé Sap-meer, dichtbij de oude hoofdstad Ishanapura. In dit gebied zou koning Jayavarman II zijn hoofdstad vestigen bij Hariharalaya, het tegenwoordige Roluos, aan de noordkant van het meer. Hiermee begon de periode van het Khmer-rijk, dat overigens door de Khmers zelf Kambujadesha werd genoemd.

</doc>
<doc id="36329" url="https://nl.wikipedia.org/wiki?curid=36329" title="Tonlé Sap">
Tonlé Sap



</doc>
<doc id="36330" url="https://nl.wikipedia.org/wiki?curid=36330" title="Isanapura">
Isanapura

Isanapura is de naam van de hoofdstad van het oude koninkrijk Chenla. De stad werd in ongeveer 618 gesticht bij Sambor Prei Kuk in de hedendaagse provincie Kampong Thum in Cambodja door koning Isanavarman I.
Huidige staat.
Tegenwoordig staan er op de plaats van het oude Isanapura nog de ruïnes van 150 tempels en gebouwen. Deze ruïnes zijn een paar eeuwen ouder dan die van het Khmer-rijk rondom Angkor Wat. In de jaren 70 van de 20e eeuw is een aantal van deze tempels helemaal vernietigd bij bombardementen door vliegtuigen van de Verenigde Staten. Ook vandalen, handelaren in oude relikwieën, en de Rode Khmer hebben hun sporen achtergelaten. Veel tempels zijn door de lange periode van gevechten in Cambodja ook weer overgroeid geraakt door de jungle.
Architectuur.
Archeologen verdelen de tempels in vier groepen: de "Noordelijke Groep", de "Kleine Z Groep", de "Centrale Groep" en de "Zuidelijke Groep". Al deze tempels zijn gewijd aan de god Shiva in een van haar verschijningsvormen.
Zuidelijke Groep.
De zuidelijke Groep is relatief het beste bewaard gebleven. Acht achtkantige torens en een aantal poorten staan nog overeind. In de buitenmuren van deze torens zijn bewerkte bakstenen panelen van twee meter hoog; sommige zijn zwaar beschadigd. De belangrijkste tempel van deze groep, "Prasat Neak Poan", heeft verscheidene reliëfbewerkingen die vroeger gestuct waren.
Centrale Groep.
In de centrale groep staat er nog één toren overeind, de "Prasat Tao". Twee stenen leeuwen (oorspronkelijk waren er vier, maar de ander twee zijn gestolen) staan bij de hoofdingang van deze bakstenen toren.
Noordelijke Groep.
In de noordelijke groep zijn negen tempels en één grote toren, de "Prasat Sambo". Deze groep is zwaar beschadigd door bombardementen. De gebeeldhouwde zandstenen kolommen en deurframes laten de kunst van het Chenlarijk goed zien.

</doc>
<doc id="36331" url="https://nl.wikipedia.org/wiki?curid=36331" title="Lijst van koningen van Chenla">
Lijst van koningen van Chenla

Dit is een lijst met voor zover bekend de koningen van het oude koninkrijk Chenla en de jaartallen van het jaar waarin ze regeerden. De hoofdstad was meestal gevestigd bij Ishanapura:
Water-Chenla.
Hierna in 802 komt koning Jayavarman II aan de macht en vestigt zijn hoofdstad aan de noordkant van het meer van Tonlé Sap. Dit markeert het begin van het Khmer rijk.

</doc>
<doc id="36333" url="https://nl.wikipedia.org/wiki?curid=36333" title="Soi">
Soi

Een soi (Thai: ซอย) is een, vaak kleine, zijstraat van een hoofdweg (thanon) in Thailand.
Sois worden genummerd aangegeven en kunnen op hun beurt ook weer genummerde zij-sois bevatten. Normaal gesproken zijn de even nummers aan de ene kant en de oneven nummers aan de andere kant van de hoofdweg. Als er dan later een soi tussengevoegd wordt, bijvoorbeeld tussen soi-nummer 6 en 8, krijgt die het nummer 6/1.
Behalve een soi-nummer hebben sois vaak een naam. In Bangkok langs Sukhumvit zijn dit vaak de namen van belangrijke landeigenaren die in het verleden een plantage hadden aan de naar hun genoemde soi.
De meeste mensen in Bangkok herkennen een soi echter vaker aan hun nummer dan aan hun naam, tenzij het een belangrijke doorvoersweg is.
Sois zijn vaak, ook al vertakken ze, doodlopend.

</doc>
<doc id="36334" url="https://nl.wikipedia.org/wiki?curid=36334" title="Bangkok Skytrain">
Bangkok Skytrain

De Skytrain (Thai: รถไฟฟ้าบีทีเอส) (BTS, Bangkok Transport System) is de benaming voor twee geheel bovengrondse metrolijnen in Bangkok. Met de start in 1999 is het Bangkoks oudste moderne massavervoerproject. Samen met de MRT vormt de Skytrain de Metro van Bangkok.
Kenmerken.
De lijnen van de Skytrain zijn helemaal bovengronds gelegen, op grote betonconstructies circa 12 meter boven de straat. Ter plaatse van de stations is de constructie soms zo breed, dat de straat vrijwel van gevel tot gevel is overdekt. De stations bestaan elk uit twee verdiepingen; een door trappen, roltrappen en liften vanaf de straat toegankelijk niveau met voorzieningen als kaartverkoop en -controle en daarboven het perronniveau. Het "centrale station" Siam heeft zelfs twee perronniveaus. De Sukhumvit lijn en Silom lijn kruisen elkaar in het "centrale station" Siam. Op 3 plaatsen is er een overstap mogelijk tussen de nieuwe metro en de Skytrain, namelijk: Mo-Chit bij de Chatuchakmarkt en Sukhumvit soi 21 (Asoke) op de Sukhumvit lijn en Silom/Saladeang op de Silomlijn.
Geschiedenis.
Er is vele jaren over gesproken (al sinds de jaren 80), maar het project werd door corruptie telkens uitgesteld. Na vele vertragingen gingen op de verjaardag van koning Rama IX, 5 december 1999, eindelijk de eerste 2 lijnen open: de Sukhumvit lijn en de Silom lijn. Minister-president Thaksin Shinawatra presenteerde in 2003 een ambitieus plan om het massavervoer voor 500 miljard Baht uit te breiden (meer dan 10 miljard euro).
Vlak na het voltooien is een begin gemaakt om de Silom lijn tot over de rivier uit te breiden. Lang lagen de betonconstructies er al, alleen de rails en de stations moesten daar nog worden gebouwd. Na een vertraging van enkele jaren is hier op 13 december 2005 mee begonnen. Opening van de uitbreiding werd met een jaar verwacht, maar door vertragingen in de levering van het signaleringssysteem werd de uitbreiding op 15 mei 2009 eindelijk geopend. 
Passagiersaantallen.
Het aantal dagelijkse passagiers op de Skytrain is al vanaf het begin beneden de verwachtingen geweest. Maar er is wel een stijgende lijn in het aantal passagiers. Er wordt aangenomen dat door de eerste lijn van het metrosysteem -die in juli 2004 is geopend- het aantal passagiers zal verhogen.
In december 2005 vervoerde de Skytrain gemiddeld 425.000 passagiers per dag. Het hoogste aantal passagiers op één dag was op vrijdag 9 december 2005 met 537.328 reizigers. Dit hoge aantal werd bereikt door een tweetal factoren namelijk de opening van het nieuwe winkelcentrum Siam Paragon en een grote protestdemonstratie in Lumphini Park tegen de regering van Thaksin Shinawatra, beiden zijn per Skytrain te bereiken. 
Sinds de opening van de Skytrain in 1999 zijn er al meer dan een half miljard reizigers vervoerd en is het gemiddelde aantal reizigers per dag met 204 procent gestegen. Sinds de koppeling aan het metrosysteem is het aantal passagiers op het belangrijkste overstapstation, Asoke, met 37 procent gestegen in een jaar tijd.
Kritiek op de Skytrain is dat hij niet lang genoeg is en alleen maar de werkgebieden aandoet, niet de woongebieden. Ook het gebrek aan parkeergelegenheid bij de stations, vooral de begin en eindpunten wordt vaak als reden gegeven dat de Skytrain niet zo veel gebruikt wordt als in eerste instantie was verwacht. Ook de prijs voor een enkele rit, van 10 tot 40 Baht, is aan de hoge kant voor de gemiddelde Thai. Een busrit in een bus zonder airconditioning is nog altijd 3,5 Baht.

</doc>
<doc id="36335" url="https://nl.wikipedia.org/wiki?curid=36335" title="MRT Bangkok">
MRT Bangkok

De MRT (Metropolitan Rapid Transit, Thai: รถไฟฟ้ามหานคร) vormt samen met de Skytrain de metro van Bangkok. De MRT werd op 3 juli 2004 geopend. De MRT telde bij de opening slechts 1 lijn met 18 stations, twintig jaar later zijn dat er vier.
Bij de opening werd de hoop gekoesterd dat de metro ook een positieve impuls zou geven aan het aantal reizigers dat gebruikmaakt van de Skytrain. In tegenstelling tot deze Skytrain, een geheel bovengronds metrosysteem, rijdt de MRT deels ondergronds.
Op 3 plaatsen is er een overstap mogelijk tussen de nieuwe metro en de Skytrain, namelijk: Chatuchak en Sukhumvit soi 21 (Asoke) op de Sukhumvit lijn, en Silom/Saladeang op de Silomlijn. De metrolijn doet onder andere het belangrijke station Hua Lamphong aan.
Opening.
Vanwege de toenemende verkeersdrukte op de wegen in Bangkok werd de metro een maand eerder geopend dan de geplande datum 12 augustus 2004 (de verjaardag van koningin Sirikit). Op 3 juli 2004 openden koning Rama IX en koningin Sirikit om 19.19 uur lokale tijd het systeem voor het publiek. Vanaf 13 april, samenvallend met het begin van het Songkran-festival, werden echter al de eerste testritten gehouden voor genodigden, voornamelijk parlementsleden, ambassadeurs en hun familie en vrienden.
Ongeval.
Op 16 januari 2005 vond er een ongeval plaats tussen een stilstaande volle metro en een rijdende lege metro. Dat was tevens het eerste ongeval sinds de opening. Hierbij vielen meer dan 100 gewonden. Hierna is de metrolijn een tijd gesloten geweest, voor onderzoek naar de oorzaak van het ongeluk.
Uitbreidingsplannen.
De Thaise overheid had het plan de metrolijnen uit te breiden in 5 jaar (2004-2009).
Het plan omvat de aanleg van 3 nieuwe lijnen met een totale lengte van 91 km met een groter bereik in Bangkok.
De plannen zijn als volgt:

</doc>
<doc id="36336" url="https://nl.wikipedia.org/wiki?curid=36336" title="Thaise Staatsspoorwegen">
Thaise Staatsspoorwegen

De Thaise Staatsspoorwegen (SRT, State Railways of Thailand; Thais: การรถไฟแห่งประเทศไทย) is een overheidsinstelling die verantwoordelijk is voor het spoorvervoer in Thailand. Het belangrijkste station in het lijnennet is het Hua Lamphong in Bangkok. De SRT is in 1890 opgericht als "Koninklijke Siamese Spoorwegen".
In Thailand wordt gebruikgemaakt van spoor met een wijdte van 1000 mm (meterspoor) in tegenstelling tot de standaardspoorwijdte van 1435 mm (normaalspoor). Omdat de stabiliteit bij een kleinere spoorwijdte afneemt en omdat bovendien een type rails van mindere kwaliteit is toegepast, wordt een maximumsnelheid tussen de 60 en 80 kilometer per uur aangehouden. Een treinrit van Bangkok naar Chiang Mai duurt tegenwoordig nog ongeveer even lang als in het begin van de 20e eeuw, toen de spoorlijn werd geopend.
Hoofdroutes.
Het netwerk in Thailand wordt in principe verdeeld in vier hoofdroutes, waarvan sommige korte zijlijnen hebben. Ook zijn er een aantal korte routes rond de hoofdstad Bangkok. 
Toekomst.
De SRT heeft al vele jaren plannen om de noordelijke lijn naar Chiang Mai door te trekken naar Chiang Rai middels een aftakking bij Den Chai en om aan de zuidelijke lijn een aftakking te maken naar Phuket. Ook zijn er plannen om een deel van het net te elektrificeren en dubbelsporig te maken. Door geldgebrek en corruptie is het hier tot op heden nog niet van gekomen. De Thai Rak Thai regering onder minister-president Thaksin Shinawatra wilde echter 500 miljard Baht in het massavervoer investeren onder andere om deze projecten van de SRT uit te voeren. Hier is mede doordat de coupe van 2006 de politieke situatie drastisch heeft gewijzigd, tot op heden niet veel van terechtgekomen.
De "State Railway of Thailand Electric Train" (SRTET) exploiteert de "Airport Rail Link", een moderne hogesnelheidstrein van Duitse makelij die Bangkok met het nieuwe vliegveld Suvarnabhumi verbindt. 
Over de zuidelijke lijn rijdt de "Eastern &amp; Oriental Express" naar Singapore. Dit is echter geen trein van de SRT maar een toeristentrein waarvoor duizenden dollars betaald moet worden. Het is ook mogelijk voor een fractie van dat geld met gewone Thaise en Maleisische treinen via Kuala Lumpur helemaal naar Singapore te reizen.

</doc>
<doc id="36337" url="https://nl.wikipedia.org/wiki?curid=36337" title="Birma-Siam-spoorweg">
Birma-Siam-spoorweg

De Birma-Siamspoorweg, gewoonlijk Birmaspoorweg, met de bijnaam "Dodenspoorlijn", is de spoorlijn tussen Nong Pladuk in Thailand en Thanbyuzayat in Myanmar (Birma), in de Tweede Wereldoorlog van 1942 tot 1944 aangelegd in door Japan beheerst gebied (Thailand had na in 1941 te zijn binnengevallen, in 1942 een militair bondgenootschap gesloten met Japan; Birma was een onderdeel van het Britse Rijk dat in 1942 werd veroverd door de Japanners om te gebruiken als springplank om India binnen te vallen; zover is het niet gekomen).
De Japanners dwongen geallieerde krijgsgevangenen en dwangarbeiders dit werk te doen. Het werk aan de spoorlijn begon op 16 september 1942 en werd 16 maanden later voltooid, ondanks berekeningen van Japanse ingenieurs dat het minimaal 5 jaar zou duren om de 415 kilometer lange en 1 meter brede spoorlijn aan te leggen. De Japanners besloten in 1942 krijgsgevangenen en burgers te gebruiken om de spoorlijn aan te leggen tussen Thanbyuzayat in het westen en Bang Pong in het oosten. Twee ploegen, een gestationeerd in Siam, de andere in Birma, werkten vanaf deze eindpunten naar elkaar toe en ontmoeten elkaar in oktober 1943 in Konkuita. Tijdens de aanleg stierven per dag gemiddeld 75 arbeiders; 15 000 krijgsgevangenen stierven aan uitputting, ziekte en ondervoeding. Er stierven ongeveer 100 000 Thaise en Indonesische romoesja's en Birmaanse en Maleisische dwangarbeiders bij de aanleg door het moeilijke gebied. Ook stierven bij de aanleg 7000 Britten, 4500 Australiërs, 130 Amerikanen en 3000 Nederlanders. Onder de westerse krijgsgevangenen waren veel KNIL-militairen en Nederlanders uit toenmalig Nederlands-Indië. De zware dwangarbeid, slechte behandeling en doodschieten van zwakke of zieke werkers zijn voorbeelden van oorlogsmisdaden die de Japanners hebben gepleegd.
Na de voltooiing van de spoorweg in december 1943 bestond het werk uit onderhoud en reparatie van schade door geallieerde bommenwerpers. De werkkampen lagen vaak naast vitale punten van de spoorweg, waardoor bombardementen ook veel slachtoffers en gewonden onder de dwangarbeiders veroorzaakten.
De doden, die aanvankelijk langs de spoorweg werden begraven, zijn later (her)begraven op drie erevelden: Chungkai en Kanchanaburi in Thailand en Thanbyuzayat in Birma. Deze werden aangelegd op initiatief van de Commonwealth War Graves Commission, de Britse zusterorganisatie van de Nederlandse Oorlogsgravenstichting.
Veel overlevenden ondervonden later geestelijke problemen. Ook hun nazaten hebben nog problemen gehad: het zogenoemde tweedegeneratiesyndroom. Een van de bekendste bewoners van een van de kampen van arbeiders die aan de spoorlijn moesten werken was de Nederlandse cabaretier Wim Kan. Hij was er hulpje van de kamparts en hoefde dus zelf niet aan de spoorlijn te werken.
De eerste trein die over de spoorlijn reed, was een bordeeltrein voor Japanse officieren.
In het westen is de spoorlijn voornamelijk bekend van de film "The Bridge on the River Kwai". Er zijn twee bruggen gebouwd, een houten hulpbrug en de eigenlijke brug van staal. In 1945 werden ze vanuit vliegtuigen gebombardeerd. Alleen de stalen brug is herbouwd. De rivier heette ten tijde van de bouw van de brug Mae Klong, maar werd in de jaren zestig hernoemd in Khwae Yai toen de brug door de film internationaal bekend was geraakt.
Huidige status.
Richting Myanmar loopt de spoorweg niet meer verder dan Nam Tok Sai Yok Noi, even voorbij Nam Tok. Hij is een deel van de "State Railway of Thailand Southern Line". Tot Nam Tok rijden er drie personentreinen per dag. Tussendoor kunnen mensen over de stalen versie van de bekende brug bij de stad Kanchanaburi lopen, om te gebruiken of te bekijken. De spoorlijn volgt vanaf hier naar Nam Tok voor een groot gedeelte de loop van de rivier de Khwae Noi (tot de jaren zestig Khwae geheten).

</doc>
<doc id="36338" url="https://nl.wikipedia.org/wiki?curid=36338" title="Brug over de Kwai">
Brug over de Kwai

De brug over de rivier de Kwai is de spoorbrug die gebouwd is bij de Thaise plaats Kanchanaburi als onderdeel van de Dodenspoorlijn (Birmaspoorweg). De spoorweg liep voor een groot deel parallel aan de rivier die destijds Khwae (oude transliteratie "Kwai" in het Nederlands en Engels, "Kwaï" in het Frans) heette en tegenwoordig Khwae Noi. Pierre Boulle, de auteur van "Le Pont de la rivière Kwaï", was niet ter plekke geweest en heeft zich vergist in de naam van de rivier. De brug werd niet gebouwd over de Kwae maar over de Mae Klong (Meklong) op enkele kilometers voor de samenvloeiing met de Khwae. Toen er na het verschijnen van de film in 1957 steeds meer toeristen op zoek gingen naar de ‘brug over de Kwai’ en die daar niet aantroffen, besloten de Thaise autoriteiten in de jaren zestig de bovenloop van de Mae Klong te hernoemen in Khwae Yai en de Khwae in Kwae Noi.
Bij de constructie van de spoorlijn verloren veel westerse krijgsgevangenen het leven, onder wie ook veel Nederlanders uit toenmalig Nederlands-Indië. Echter, bij de constructie van de brug zelf vielen relatief weinig doden (negen). De huidige brug is het originele exemplaar, de hulpbrug werd eerst ongeveer 200 meter stroomafwaarts gebouwd en was een houten constructie die voor aanvoer van materiaal diende. De huidige brug werd een aantal keren gebombardeerd, wat te zien is aan de gedeeltes met rechthoekige boogconstructies in plaats van de originele ronde. De ronde boogdelen waren in 1942 door de Japanners uit Java meegenomen. De rechthoekige komen uit Tokio. De Japanners hebben de brug na de Tweede Wereldoorlog hersteld.
In de jaren tachtig heeft de toenmalige Nederlandse kroonprins Willem-Alexander een bezoek gebracht aan deze brug.

</doc>
<doc id="36339" url="https://nl.wikipedia.org/wiki?curid=36339" title="Lolligambiet">
Lolligambiet

Het Lolligambiet is een openingsvariant bij het schaken; dit gambiet is een variant in het koningsgambiet. De beginzetten zijn:
Het gambiet valt onder Eco-code C37.
Het Lolligambiet dateert uit de 18e eeuw. 

</doc>
<doc id="36340" url="https://nl.wikipedia.org/wiki?curid=36340" title="Silom">
Silom

Thanon Silom (Thai: สีลม) is een straat in Bangkok, die een verbindingsroute vormt tussen "Thanon Rama IV" (Rama IV Road) en "Thanon Charoen Krung" (New Road) waar Chinatown begint. Het was in de jaren-1860 een van de eerste verharde straten van Bangkok. De naam betekent "windmolen", zoiets als "Molenweg" dus.
Het gebied waarin Silom ligt, ontwikkelde zich na 1880 snel en wordt ook wel het CBD (Central Business District) genoemd. Sinds 1925 loopt er een tramlijn door de straat. Aan Silom liggen veel grote hotels en er zijn veel kantoorpanden, appartementsgebouwen banken en winkelcentra.
Ook de Skytrain loopt voor een gedeelte over Silom en de metro heeft een station aan de kruising van Silom met Thanon Rama IV.
Ook ligt de rosse buurt Patpong in een aantal zij-soi's tussen Silom en Surawong.

</doc>
<doc id="36341" url="https://nl.wikipedia.org/wiki?curid=36341" title="Muziogambiet">
Muziogambiet

Het hier beschreven gambiet (variant in de opening van een schaakpartij) wordt abusievelijk het Muziogambiet genoemd, maar het heet eigenlijk het Poleriogambiet. Het is een variant in de schaakopening koningsgambiet.
De zetten zijn 1.e4 e5 2.f4 exf4 3.Pf3 g5 4.Lc4 g4 5.0-0.
Het is in de 16e eeuw in Italië ontstaan. In de manuscripten die Polerio in 1574 uitgaf, staan de meest bekende openingen met hun varianten uit die tijd, en daar staat dit gambiet ook bij. Het werd dus al gespeeld voordat Muzio kon schaken.
Wild Muziogambiet.
Er is nog een variant in het Koningsgambiet die de naam Muzio draagt, te weten het Wild Muziogambiet.
Het heeft de zetten 1.e4 e5 2.f4 exf4 3.Pf3 g5 4.Lc4 g4 5.Lxf7.
In sommige schaakboeken staat echter vermeld dat dit gambiet door Giambatista Lolli geanalyseerd is, vandaar dat deze variant ook bekendstaat als Lolligambiet.

</doc>
<doc id="36343" url="https://nl.wikipedia.org/wiki?curid=36343" title="Jaap Kistemaker">
Jaap Kistemaker

Jacob (Jaap) Kistemaker (Kolhorn, 23 april 1917 – Bilthoven, 28 mei 2010) was een Nederlands natuurkundige en hoogleraar. Jaap Kistemaker was in Nederland een pionier op het gebied van uraniumverrijking met behulp van ultracentrifuges op basis van het type Gernot Zippe, de technologie waarmee tegenwoordig de firma Urenco verrijkt uranium produceert voor gebruik in kerncentrales. Prof. dr. Jaap Kistemaker heeft veel gepubliceerd op het gebied van lagetemperatuurfysica, isotopenscheiding en energieonderzoek. Zijn motto was "Er is geen vooruitgang in de wetenschap, alleen verandering"
Wetenschappelijke loopbaan.
Opleiding.
Jacob Kistemaker was een boerenzoon uit Kolhorn.
Aanvankelijk wilde Kistemaker astronoom worden en ging hij in 1935 naar de Universiteit van Leiden, maar na in een aantal colleges sterrenkunde gevolgd te hebben besloot hij een studierichting te kiezen die hem iets tastbaarders zou geven. Vanaf 1935 studeerde Kistemaker wis- en natuurkunde aan de Rijksuniversiteit Leiden. Aansluitend werd hij tijdens de Tweede Wereldoorlog assistent bij het Leidse Kamerlingh Onnes Laboratorium.
In mei 1945 behaalde Kistemaker zijn doctoraalexamen, en begon aan een promotieonderzoek in het Kamerlingh Onnes Laboratorium. Hij promoveerde op 21 november 1945 met het proefschrift "Thermodynamische eigenschappen van helium in de omgeving van het lambdapunt".
Scheiding van uraniumisotopen.
Na de oorlog kreeg hij van zijn promotor, Hendrik Kramers, het Smyth-rapport onder ogen waarin beschreven stond hoe de Verenigde Staten de atoombom hadden ontwikkeld. Hieruit bleek dat de Europese natuurkundigen een enorme achterstand hadden op het gebied van kernfysica.
De wetenschap adviseerde de Nederlandse regering om een eigen kernreactor te ontwikkelen, en omdat Nederland in 1939 in het geheim al 10.000 kg uraniumerts had ingekocht, werd besloten dit zelf te gaan verrijken.
Kistemaker werkte een jaar bij het Niels Bohr-instituut in Kopenhagen om kennis te verkrijgen op het gebied van magnetische scheiding van uranium isotopen. Hij trad per 1 januari 1947 in dienst van de Stichting voor Fundamenteel Onderzoek der Materie (FOM), en startte op 15 september 1949 het FOM-laboratorium voor Massaspectrografie (het huidige AMOLF), aanvankelijk aan de Hoogte Kadijk in Amsterdam, en vanaf 1959 aan de Kruislaan. Bij het gemeentelijk energiebedrijf aan de Hoogte Kadijk werd een 40 ton zware elektromagnetische isotopenseparator ontwikkeld, en op 6 januari 1953 was Kistemaker in staat een monster lichtverrijkt uranium te produceren. Grootheden als Ernest Lawrence, Niels Bohr, Irene Curie en Samuel Goudsmit bezochten Amsterdam om er zich op de hoogte te stellen hoe het eerste (westerse) verrijkte uranium buiten het Amerikaanse embargo om was vervaardigd.
Hij reisde naar de Verenigde Staten om zijn resultaat te presenteren. Als gevolg daarvan besloot het Amerikaans Congres in 1955 de geheimhouding van de elektromagnetische scheidingtechniek op te heffen, waardoor radio-isotopen beschikbaar kwamen voor wetenschap en medische toepassingen. In 1957 organiseerde Kistemaker de eerste internationale conferentie over isotopenscheiding in Amsterdam.
Verrijking met centrifuges.
Elektromagnetische verrijking bleek echter niet bijzonder efficiënt te zijn. Vanaf 1953 werkte Kistemaker aan massascheiding van de twee natuurlijke uraniumisotopen U-235 en U-238 door het centrifugeren van UF6-gas. Zijn onderzoek naar de verrijking van uranium kwam in een stroomversnelling nadat hij in 1954 een onaangekondigd bezoek had gebracht aan de Universiteit van Hamburg waar professor Hertz een lezing hield over isotopenscheiding met behulp van centrifuges. Gedurende de oorlog hadden Duitse wetenschappers in Hamburg al met gascentrifuges geëxperimenteerd. Kistemaker startte daarop met de verkregen kennis in Nederland samen met zijn collega Joop Los onderzoek naar ultracentrifuges in de kelders van Werkspoor in Amsterdam. Specifieke kennis over gascentrifuges verkreeg hij van de Oostenrijker dr. Gernot Zippe, die in Russische krijgsgevangenschap ultracentrifuges voor het Sovjet-kernwapenprogramma had ontwikkeld, en in Amsterdam een congres over isotopenscheiding bezocht. Kistemaker wijzigde daarop zijn onderzoek aan horizontale centrifuges met glijlagers naar verticale centrifuges draaiend op een taats. In 1960 slaagde hij erin uranium te verrijken met verticale centrifuges met wrijvingsloze en zelfrichtende lagers. In 1962 werd het ultracentrifugeonderzoek overgedragen aan Werkspoor, en in 1969 werd de uraniumverrijkingsfabriek Urenco in Almelo opgericht.
Directeur en hoogleraar.
Jaap Kistemaker leidde het FOM-instituut AMOLF van 1949 tot zijn pensionering in 1982, en specialiseerde het instituut in fundamentele atoom- en molecuulfysica, waarbij hij de toepasbaarheid van het onderzoek in industrie en maatschappij van belang vond. Hij nodigde nog in de Koude Oorlog fysici van beide kanten van de muur uit in het instituut en veel van zijn promovendi werden later hoogleraar in het buitenland.
Zijn voorkeur voor kernenergie maakte hem een doelwit van de antikernergiebeweging. Thuis werd zijn voordeur door zijn tegenstanders eens met lange bouten dichtgeschroefd, om te verhinderen dat hij naar een bijeenkomst voor de Brede maatschappelijke discussie over kernenergie zou gaan.
Jacob Kistemaker was lid van het Teylers Tweede Genootschap en conservator van het Natuurkundig Kabinet van het Teylers Museum in Haarlem. Tevens was hij van 1956 tot 1984 bijzonder hoogleraar te Leiden. Hij was lid van de Koninklijke Nederlandse Akademie van Wetenschappen, en van de Koninklijke Hollandsche Maatschappij der Wetenschappen, associé van de Académie royale de Belgique, en had eredoctoraten aan de universiteiten van Lissabon, Luik en Lublin. Daarnaast was hij actief binnen Euratom en deed hij onderzoek aan een zogenaamde plasmasplijtingsreactor. Hij was medeoprichter van de Nederlandse Vacuümvereniging en van De jonge Onderzoekers.
Afscheid en prijs.
Op donderdag 29 april 1982 nam hij afscheid van het FOM. Ter gelegenheid van dit afscheid stelde het FOM de driejaarlijkse "Jacob Kistemakerprijs" in voor Nederlands natuurkundig onderzoek "dat het meest dienstbaar is aan andere wetenschappen, de techniek, de industrie of aan de samenleving in het algemeen". Hij behield zijn werkkamer op het instituut en was tot 2009 nog wekelijks aanwezig op het lab. In maart 2010 verhuisde AMOLF naar een nieuw pand in het Science Park Amsterdam. Jacob Kistemaker had echter al besloten niet mee te verhuizen, en zijn oude werkkamer werd in het depot opgeslagen. Op 28 mei 2010 overleed hij in zijn woonplaats Bilthoven.
Privéleven.
Jaap Kistemaker trouwde in mei 1943 en kreeg twee dochters en een zoon. Hij was lid van de Orde van Vrijmetselaren onder het Grootoosten der Nederlanden, en werkte na zijn pensionering met een Chinese promovendus aan de relatie tussen Chinese sterrenbeelden en de oorsprong van het alfabet.
Controverse rond Cellastic.
Kistemaker is bekritiseerd om zijn activiteiten gedurende de Tweede Wereldoorlog, toen hij werkte in het laboratorium van Frédéric Joliot-Curie in Parijs voor de firma Cellastic NV, die een dekmantel bleek te zijn voor Duitse industriële en wetenschappelijke spionage. Het verzet tegen Kistemaker en zijn werk werd na de Tweede Wereldoorlog voornamelijk door de Communistische Partij gevoerd. Met name Wim Klinkenberg beschuldigde hem in "De Waarheid" ervan dat hij in Parijs zou hebben meegewerkt aan de ontwikkeling van een Duitse atoombom.
Zijn eventuele collaboratie met de Duitsers in Parijs is na de oorlog onderzocht, maar er zijn geen aanwijzingen dat Cellastic NV betrokken was bij de ontwikkeling van een atoombom, en ook niet dat Kistemaker op de hoogte was van de aard van Cellastic. In linkse kring bleef Kistemaker echter een besmet persoon, zeker nadat hij aan het begin van de jaren zeventig zijn promovendi die kritiek hadden op plannen voor meer Nederlandse kerncentrales, een spreekverbod oplegde.
Na een doctoraalscriptie in 1996 van de politicoloog Rienk Kessenich verklaarde hij echter als spion naar Parijs te zijn gestuurd om uit te vinden wat Cellastic uitvoerde. Op de vraag waarom hij daar niet eerder mee was gekomen, antwoordde hij dat hij het al vaker had gezegd, maar dat het werd doodgezwegen.

</doc>
<doc id="36344" url="https://nl.wikipedia.org/wiki?curid=36344" title="URENCO">
URENCO

Urenco is een Brits-Duits-Nederlands consortium dat verrijkt uranium produceert door middel van ultracentrifugetechniek. De naam staat voor URanium ENrichment COmpany (Uraniumverrijkingsbedrijf). Het bedrijf is opgericht in 1970, en bouwt voort op onderzoek van Jacob Kistemaker, Gernot Zippe en Max Steenbeck van gedurende en na de Tweede Wereldoorlog.
In 1971 werd het Verdrag van Almelo gesloten tussen Nederland, de Bondsrepubliek Duitsland en het Verenigd Koninkrijk, waarin diplomatieke afspraken zijn vastgelegd over de oprichting van Urenco. In 1992 en 2005 zijn nog twee verdragen gesloten voor de export van de technologie naar respectievelijk de Verenigde Staten (Verdrag van Washington) en Frankrijk (Verdrag van Cardiff). Het Euratom Voorzieningenagentschap (European Supply Agency) te Brussel houdt in opdracht van het Internationaal Atoomenergie Agentschap (IAEA) toezicht op de leverantie van de grondstoffen naar en van de Urenco-fabrieken in de Europese Unie.
Het hoofdkantoor van Urenco is sinds 3 oktober 2011 in Stoke Poges gevestigd.
Activiteiten.
Urenco is een nucleaire onderneming en produceert verrijkt uranium voor kerncentrales. Hierbij wordt gebruikgemaakt van ultracentrifugetechnologie. De belangrijkste klanten zijn elektriciteitsbedrijven met kerncentrales wereldwijd. Met een marktaandeel van 29% is Urenco de grootste aanbieder van lichtverrijkt uranium. Verder worden in Almelo ook isotopen voor industriële, medische en onderzoektoepassingen geproduceerd.
Uranium bestaat uit twee verschillende isotopen: uranium-235 (0,7%) en uranium-238 (99,3%). Een lichtwaterreactor heeft uranium met ongeveer 4% van de isotoop uranium-235 nodig om de kernreactie in stand te houden. Nadat het erts gewonnen is, wordt het gebonden aan fluor en ontstaat uraniumhexafluoride, een vaste stof. Na verhitting wordt uraniumhexafluoride gasvormig en dat gas wordt in de ultracentrifuges geleid. Hier wordt het uraniumhexafluoride met het zwaardere uranium-238 naar de wand van de centrifuge geslingerd en daar afgetapt: dit is verarmd uraniumhexafluoride. Het uraniumhexafluoride met het lichtere uranium-235 blijft meer in het midden en dat wordt daar afgetapt. Dit is de verrijkte fractie. Beide fracties worden opgevangen in stalen cilinders en gekoeld tot het uraniumhexafluoride weer een vaste stof wordt.
Urenco's verrijkingsfabrieken staan in vier landen:
In Washington D.C.(VS) heeft Urenco ook een verkoopkantoor, "Urenco Inc."
Urenco heeft meer dan 50 klanten gevestigd in 19 landen. Noord-Amerika is het belangrijkste afzetgebied en hier realiseerde Urenco in 2022 iets meer dan de helft van de omzet. Europa was de tweede afzetmarkt met een omzet aandeel van 30%.
Organisatiestructuur.
De groep heeft twee bedrijfsonderdelen die gevormd zijn rondom haar kernactiviteiten: Enrichment Technology Company (ETC) en Urenco Enrichment Company (UEC).
In 2003 werd ETC opgericht met Urenco als volledige eigenaar. In juli 2006 werd ETC een onafhankelijk bedrijf en een joint venture van Urenco (50% van de aandelen) en het Franse Areva (50%). ETC is gevestigd in Nederland, Duitsland, het Verenigd Koninkrijk, Frankrijk en de VS.
UEC is in handen van drie houdstermaatschappijen die ieder een derde deel bezitten. De Nederlandse houdstermaatschappij is Ultra Centrifuge Nederland (UCN), waarvan de aandelen in handen van de overheid zijn. De Duitse houdstermaatschappij is "Uranit" (50% RWE en 50% E.ON), en de Britse is "UrencoUK Ltd".
Resultaten.
In de onderstaande tabel de belangrijkste financiële resultaten van Urenco sinds 2006 en de ontwikkeling van de capaciteit vanaf 2009. De investeringen en capaciteit zijn in de laatste jaren sterk toegenomen door de nieuwe fabriek in Eunice.
De afkorting tSW staat voor ton Separative Work (SW). SW is een indicatie van het werk wat moet worden verricht om uranium-235 en uranium-238 van elkaar te scheiden. Dit wordt veelal gemeten in tonnen (tSW). De capaciteit van een verrijkingsinstallatie wordt gemeten in tSW per jaar. Een kernenergiecentrale met een vermogen van 1300 MW heeft ongeveer 25 ton verrijkt uranium nodig. Deze hoeveelheid wordt bereikt door 120 tSW op 210 ton uraniumerts. Een verrijkinginstallatie met een capaciteit van 1000 tSW/jaar kan daarmee acht kerncentrales van brandstof voorzien.
Mogelijke verkopen aandelenpakketten.
Na het besluit van de Duitse regering om op termijn geheel af te zien van nucleaire energieopwekking, hebben de Duitse private aandeelhouders RWE en E.On – die via "Uranit" samen een derde van de aandelen in Urenco houden – besloten om een verkoop van hun belangen in Urenco te onderzoeken. Op 22 april 2013 heeft het Verenigd Koninkrijk in het openbaar te kennen gegeven de aandelen in Urenco te willen vervreemden omdat niet langer de noodzaak wordt gevoeld aandeelhouder te zijn. De regering van het land stelt wel als voorwaarde aan de verkoop dat de publieke belangen van non-proliferatie en veiligheid geborgd blijven en dat de verkoop tegen een goede prijs gebeurt. Zo’n verkoop zou Nederland in een positie kunnen brengen van een minderheidsaandeelhouder tussen nieuwe en hoogstwaarschijnlijk private aandeelhouders.
In het Verdrag van Almelo hebben de drie landen zich gezamenlijk verplicht tot de bescherming van de publieke belangen die spelen bij de verrijking van uranium. Verder is er in de landen ook wet- en regelgeving van kracht om de specifieke installaties op hun grondgebied en de activiteiten die daar plaatsvinden en de producten die daaruit afkomstig zijn te reguleren. De Nederlandse installaties zijn in ieder geval onderworpen aan vergunningen ingevolge de Kernenergiewet. Indien het Verenigd Koninkrijk en Nederland hun aandelen verkopen, dan verliezen zij als meerderheidsaandeelhouder een belangrijk deel van de zeggenschap.
Nederland.
De UEC-vestiging van de Urenco Group in Almelo verrijkt sinds 1973 uranium. Urenco in Almelo gebruikt de ultracentrifuge ook voor het scheiden van andere isotopen, zogenaamde stabiele (niet-radioactieve) isotopen. Urenco's "Stable Isotopes" (SI) verrijkt/verarmt stabiele isotopen die elders radioactief worden gemaakt. Eenmaal (elders) bestraald in een kernreactor of cyclotron worden ze toegepast in de radiofarmacie en medische therapieën. Ze worden ook als stabiel element gebruikt in halfgeleiders, lasersystemen en andere industriële toepassingen. Daarnaast worden de stabiele isotopen voor onderzoeksdoeleinden gebruikt. Urenco Nederland is de enige westerse producent van stabiele isotopen. Wereldwijd zijn slechts drie andere (Russische) producenten.
ETC ontwikkelt en produceert centrifuges en verschaft het ontwerp voor uraniumverrijkingsfabrieken evenals de project management services voor de constructie van dergelijke fabrieken. ETC's dochter ET NL is gevestigd in Almelo.
De Urenco Group was vanuit Almelo ook vertegenwoordigd in de lucht- en ruimtevaart als Urenco Aerospace. Sinds eind 2005 is dit bedrijfsonderdeel zelfstandig actief onder de naam Aeronamic.
De vestiging van Urenco Nederland (toen UCN genaamd, waar ETC en UEC beide onder vielen) in Almelo ging gepaard met groot maatschappelijk verzet. Dit vanwege animositeit in de jaren 70 en 80 tegen alles wat met kernenergie te maken had. Er werden diverse demonstraties tegen UCN gehouden. Tijdens de demonstratie op 4 maart 1978 kwamen 50.000 tegenstanders van kernenergie naar Almelo.
Restmateriaal, verarmd uranium.
Bij het verrijkingsproces blijft verarmd uranium (tails) over als restmateriaal. Urenco Nederland gaat hier tegenwoordig op twee manieren mee om. Een deel wordt opgeslagen op het Urenco-terrein in Almelo. Dit gebeurt in grote stalen containers die aan internationale veiligheidseisen voldoen. Een deel gaat voor conversie naar Frankrijk waar het wordt omgezet in uraniumoxide. In die vorm wordt uranium gewonnen als erts aan het begin van de kernenergieketen. Daarna komt het terug voor opslag terecht bij COVRA (Centrale Organisatie voor Radioactief Afval).
Ontmanteling.
In 2007 ontmantelde Urenco Nederland BV verrijkingsfabriek SP3 in navolging van SP1 en SP2 in de jaren 80 en 90. Informatie over de kosten(berekening) van de ontmanteling, zijn niet openbaar. Vanwege de langzame sloop van de SP's, opgevoerd als 'vervanging' waren plannen van aanpak hierover niet nodig. Er zijn altijd vragen blijven bestaan over de ontsmetting van die centrifuges die gebruikt zijn voor (geheime, maar toch uitgelekte) experimenten met hoogverrijkt uranium. Restanten van deze centrifuges zouden slecht ontsmet omgesmolten zijn bij aluminiumsloperij FHS in Dedemsvaart.
Export naar Rusland.
In het verleden was er veel te doen over Urenco's transporten van verarmd uranium naar Rusland. Naast opslag op eigen terrein en omzetting van uraniumhexafluoride (UF6) in uraniumoxide dat bij COVRA opgeslagen wordt, was dit een derde manier van omgang met tails. Urenco Nederland had tot en met 2009 een verrijkingscontract voor zijn tails met het Russische bedrijf voor nucleaire technologie Techsnabeksport (Tenex). Tenex verrijkte de tails van Urenco van ongeveer 0,3 tot 0,7%. 0,7% is het gehalte van natuurlijk uraniumerts (UF6) en dus van het voedingsmateriaal voor Urenco's proces.
Als enige land ter wereld heeft Rusland een gascentrifuge-overcapaciteit. Het land heeft verrijkingscontracten met diverse westerse landen voor verrijking van verarmd uranium. Het door Tenex verrijkte uranium kwam terug naar Urenco Nederland in Almelo als voedingsmateriaal voor het verrijkingsproces. In Rusland werd het verarmde restant deels opgeslagen (in Seversk, Angarsk en Novo-oeralsk) op dezelfde wijze als Urenco doet op eigen terrein.
Door Rusland werd een deel van het verarmde uranium van Urenco gebruikt om het te vermengen met zeer hoogverrijkt uranium afkomstig uit kernkoppen ('down blenden', "downblending"). Het hoogverrijkte materiaal wordt gemengd met materiaal met gering gehalte tot een gehalte van 3 à 5% dat geschikt is voor gebruik in kerncentrales. De VS hebben een soortgelijk programma, waarvoor ze eigen voorraden verarmd uranium gebruiken.
Volgens Urenco en Tenex kunnen de Russen het verarmde uranium in de toekomst ook als splijtstof gebruiken voor in ontwikkeling zijnde kernreactoren van het type kweekreactor. Critici wijzen erop dat vrijwel alle experimenten met kweekreactoren zijn stilgelegd in verband met veiligheidsproblemen en dat de locaties gebruikt worden om radioactief afval te dumpen.
Urenco kwam begin 2007 negatief in het nieuws toen kernfysicus Cees Andriesse in het Radio 1-programma 'De Ochtenden' (EO) meldde dat Urenco aan nucleaire afvaldumping zou doen. Naar aanleiding van dit bericht stelde Tweede Kamerlid Diederik Samsom (PvdA) schriftelijke vragen aan de staatssecretaris van milieu Pieter van Geel.
Greenpeace spande in 2007 een procedure aan bij de Raad van State tegen de transporten van Urenco Nederland naar Rusland. Ook zij meenden dat Urenco afval zou dumpen in Rusland. De Raad van State bepaalde in zijn uitspraak op 23 april 2008 dat verarmd uranium (tails) geen afval is. Hiermee was de kritiek van Greenpeace en andere gelijkgestemden op Urenco wettelijk onjuist verklaard. Tails bevat nog steeds splijtstof en is dus een potentiële brandstof. Dat is de reden waarom Urenco altijd een deel van zijn eigen tails heeft opgeslagen en dat nog steeds doet.
Bedrijfsspionage.
Via Stork FDO zijn bij de Nederlandse Urenco-vestiging in Almelo, gedurende de jaren zeventig, bedrijfsgeheimen bespied door de Pakistaanse metallurg Abdul Qadir Khan (hij was niet in dienst bij Urenco). Dit werd ontdekt door zijn directe collega Frits Veerman. Als gevolg hiervan staat in de Pakistaanse stad Kahuta, een uraniumverrijkingsfabriek waar het 'Urenco-ontwerp' model voor stond. Vanuit Pakistan is deze techniek, doorverkocht naar landen als Iran, Libië en Noord-Korea.
In de jaren zeventig is veelvuldig gedemonstreerd tegen de rol die Urenco speelde bij de proliferatie van uraniumverrijking. Onder het motto "Geen vrede met kernenergie" werd jaarlijks met Pasen een grote fakkeloptocht gehouden. Urenco was ook herhaaldelijk het doelwit van blokkadeacties door de groepering BAN (Breek Atoomketen Nederland).

</doc>
<doc id="36345" url="https://nl.wikipedia.org/wiki?curid=36345" title="Slag om Arnhem">
Slag om Arnhem

De Slag om Arnhem was een luchtlanding en veldslag tijdens de Tweede Wereldoorlog die van 17 tot 25 september 1944 in en rond de stad Arnhem plaatsvond, als onderdeel van Operatie Market Garden. Het is, na de Slag om de Schelde, de grootste operatie op Nederlands grondgebied tijdens de Tweede Wereldoorlog. Het was voor de geallieerden en Nederland grotendeels een mislukking doordat de brug in Arnhem over de Rijn niet kon worden ingenomen. Mede hierdoor werd het noorden en westen van Nederland niet bevrijd en kreeg men hier te maken met de hongerwinter.
Aanleiding.
In augustus en begin september 1944 hadden de Geallieerden het noorden van Frankrijk en België bevrijd. In Nederland was grote euforie uitgebroken (Dolle Dinsdag). De Siegfriedlinie en de Rijn vormden echter forse obstakels voor een snelle opmars. Veldmaarschalk Montgomery stelde daarop Operatie Market Garden voor, met als doel om de Duitse linies heen te trekken en Duitsland binnen te vallen via Arnhem. Parachutisten moesten enkele bruggen veroveren (operatie Market) en bezet houden tot de tanks er waren (operatie Garden). Niet iedereen was ervan overtuigd dat het mogelijk was de grote rivieren eenvoudig over te steken ("een brug te ver gaan"), maar het plan werd uiteindelijk geaccordeerd.
Verloop.
De operatie begon zondagochtend 17 september 1944 om 11.30 uur met een inleidend bombardement dat bedoeld was om Duitse kazernes in Ede en Arnhem te treffen.
Luchtlandingen.
's Middags landden bijna 5200 man van de Britse 1e Luchtlandingsdivisie, deels per parachute en deels in zweefvliegtuigen op terreinen op grote afstand van Arnhem, namelijk bij Wolfheze en ten noorden van Heelsum. In sommige zweefvliegtuigen werden jeeps en antitankgeschut aangevoerd. Op 18 september landden nog eens 1900 parachutisten op de Ginkelse heide bij Ede en zweefvliegtuigen bij Wolfheze.
Tijdens de overtocht vanuit Engeland ging door ongelukken een deel van de uitrusting verloren. Voorts bleek na de landing dat het radiocontact tussen de eenheden onderling en met het hoofdkwartier voortdurend haperde.
Duits tegenoffensief.
De voornaamste tegenslag was de tot dan toe onopgemerkt gebleven aanwezigheid van twee SS-pantserdivisies, die in feite toevallig vlak ten noorden van Arnhem gelegerd waren. De Britse generaals waren echter door verkenners gewezen op de gecamoufleerde aanwezigheid van deze tanks en pantservoertuigen. Dit bericht werd door de Britten genegeerd. Dit waren de restanten van twee Duitse SS-pantserdivisies die zware verliezen hadden geleden in de gevechten tegen de geallieerden sinds de invasie in Normandië op 6 juni 1944 was begonnen. De 9. SS-Panzer-Division Hohenstaufen werd naar Arnhem en Oosterbeek gestuurd om de Britten te stoppen en te verslaan. De 10. SS-Panzer-Division Frundsberg werd aanvankelijk via Arnhem en Elst naar Nijmegen gedirigeerd om de Amerikanen daar tegen te houden. De 9. SS-Panzer-Division Hohenstaufen was bezig om het gros van het nog inzetbare zware materieel over te dragen aan de 10. SS-Panzer-Division Frundsberg, het restant hiervan op de trein te zetten om samen met het restant van het personeel af te reizen naar Siegen in Duitsland om aldaar volledig opnieuw te worden opgebouwd. De 10. SS-Panzer-Division Frundsberg omvatte in eerste instantie circa 4.500 manschappen, voorzien van wat tanks en artillerie. Snel optreden van eenheden van de 9. SS-Panzer-Division Hohenstaufen en daarnaast de acties van het SS Panzer Grenadier Ausbildungs und Ersatz Bataillon 16 onder leiding van SS Sturmbannführer (majoor) Sepp Krafft, leidden ertoe dat het beoogde verrassingseffect van de luchtlandingen omgeving Wolfheze en Heelsum vrijwel terstond verloren ging.
Slag om de Rijnbrug.
De geplande snelle Britse bezetting van de Rijnbrug in Arnhem door de Britse divisie verkenningseenheid liep al vlak na de start bij Wolfheze vast op Duitse weerstand. De overige Britse troepen raakten snel betrokken in hevige straatgevechten in Oosterbeek en Arnhem, waardoor verdere voortgang nauwelijks mogelijk was. Aan het eind van de dag (zondag 17 september) slaagde slechts het tweede bataljon van de 1e Parachutistenbrigade, onder leiding van luitenant-kolonel John Frost, erin een bruggenhoofd te vestigen bij de noordelijke oprit van de verkeersbrug in het centrum van Arnhem. De spoorbrug bij Oosterbeek was toen reeds opgeblazen en de Arnhemse schipbrug bleek niet bruikbaar omdat het middenstuk was uitgevaren. Voor het welslagen van Market Garden was het nu essentieel, dat het Britse bruggenhoofd stand zou houden totdat de grondtroepen van het 30e Legerkorps ("XXX Corps") de brug zouden bereiken.
In de dagen volgend op 17 september bleef het Britse bruggenhoofd echter geïsoleerd door de onverwacht snelle tegenaanvallen van de Duitsers onder SS-Obergruppenführer Wilhelm Bittrich, generaal en commandant II (2e) SS Panzer Korps, daarbij gesteund door zijn chef Generalfeldmarschall (veldmaarschalk) Walter Model (Commandant van Heeresgruppe B (legergroep B)). Hierdoor werd de aanvoer van versterkingen naar het bataljon van Frost op de brug in Arnhem belet. In hevige straatgevechten werden de Britten steeds verder teruggedreven. Reeds op 19 september was Urquhart, na een rampzalig mislukte poging om toch door te breken, gedwongen de restanten van zijn troepen terug te trekken naar een gebied in Oosterbeek van circa 1 bij 2 km (de "perimeter"). Men was in feite in deze perimeter geïsoleerd. De dropping van voorraden mislukte vrijwel voortdurend: door het gebrekkige radiocontact kon niet worden doorgegeven dat de dropzones in Duitse handen waren, terwijl de piloten de opdracht hadden signalen vanaf de grond te negeren. Later in de slag bleken de nieuwe dropzones te klein om effectief voorraden te kunnen droppen. Bijna alle afgeworpen voorraden kwamen daardoor in Duitse handen terecht. Uit Duitsland kwamen ook steeds meer versterkingen, waaronder Tiger II-tanks.
Bij de poging van de Britse parachutisten via de Utrechtseweg bij Wolfheze op te rukken richting Rijnbrug, sneuvelde bij een beschieting van een Duits legervoertuig op het kruispunt met de Wolfhezerweg op 17 september onder meer de Duitse generaal Friedrich Kussin. Een verhaal dat hij gescalpeerd werd door Britse soldaten wordt niet gesteund door feiten. Een kogelwond is waarschijnlijker. 
Landingen bij Driel.
Op 21 september landde bij Driel de Poolse 1e Onafhankelijke Parachutistenbrigade onder leiding van Stanisław Sosabowski. Hierdoor braken er ook gevechten uit in de Betuwe, het gebied ten zuiden van de Rijn. De landing van deze Poolse eenheden behoedde de Britse para's voor een vernietigende Duitse aanval die voor de daaropvolgende dag was gepland, maar bracht uiteindelijk onvoldoende soelaas.
Vertraging grondtroepen.
De opmars van de grondtroepen vanuit het zuiden van Nederland verliep aanmerkelijk trager dan gepland. (Volgens de planning had het bruggenhoofd overigens circa drie etmalen behouden moeten blijven, hetgeen voor luchtlandingstroepen al een zeer lange periode is.) Ten eerste viel de brug bij Son (op de route Eindhoven - Nijmegen - Arnhem) niet onbeschadigd in geallieerde handen, zodat kostbare tijd verloren ging met het bouwen van een noodbrug en duurde het lang voor de brug bij Nijmegen in geallieerde handen viel. Ten tweede bleek de Duitse tegenstand heftiger te zijn dan verwacht. Ten derde speelde de route zelf een rol: deze liep over een zeer smalle weg van Valkenswaard naar Arnhem en die tussen Nijmegen en Arnhem deels op een dijklichaam lag. Naarmate de tijd vorderde, raakte de weg steeds vaker geblokkeerd door defect en kapotgeschoten materieel door Duitse tegenaanvallen. De route werd door de geallieerde troepen aangeduid als "Hell's Highway".
Het gevolg hiervan was dat de grondtroepen niet tijdig de Arnhemse brug konden bereiken om Frost en zijn manschappen te ontzetten. Op donderdag 21 september waren zij genoodzaakt zich over te geven.
Terugtrekking.
Op zondag 24 september vond de Conferentie van Valburg plaats waar besloten werd de perimeter nog eenmaal te versterken. De oversteek van de 4th Dorsets van de 43e Divisie dezelfde avond mislukte, waarna het restant van de Britse Parachutistendivisie onder generaal-majoor Roy Urquhart zich op 25 september van het geallieerde opperbevel over de Rijn mocht terugtrekken. Op dat moment waren in de perimeter nog circa 2.500 man Britse en Poolse troepen aanwezig. Van hen slaagden 2.163 in de nacht van 25 op 26 september erin de Rijn over te steken. De overigen gaven zich de volgende dag over of verstopten zich om later alsnog over de Rijn te ontsnappen (Operatie Pegasus). Eind september 1944 strandde operatie Market Garden definitief in de Betuwe. Het front verstarde langs de rivier de Linge. Nadat op 2 december 1944 de Duitsers de Rijndijk bij Elden hadden opgeblazen overstroomde een groot deel van de Betuwe. Veel burgers moesten hun huis verlaten. Pas begin april 1945 werd de Over-Betuwe bevrijd.
Na de Slag om Arnhem hielden de Duitsers rekening met een herhaling van de aanval. Daarbij zouden burgers alleen maar in de weg lopen of de geallieerden mogelijk helpen. Daarom dwongen ze op 24 september de 95.000 inwoners van Arnhem om hun stad te verlaten (zie Evacuatie van Arnhem). Ook de Zuid-Veluwe werd geheel ontruimd. Zo ontdekten veel Arnhemmers pas na de oorlog hoezeer hun stad als gevolg van de gevechtshandelingen was verwoest.
Op 12 en 13 april 1945 vond bij de bevrijding van Arnhem een tweede slag plaats die zich concentreerde op de wijk Geitenkamp. Arnhem was eind 1944 op last van de Duitsers geëvacueerd en in de wijk waren dwangarbeiders gevestigd en er woonden ook NSB'ers in de vrijgekomen huizen. De Canadese troepen dachten dat Arnhem flink verdedigd werd en voerden een zwaar artilleriebombardement uit op de Geitenkamp. Onder de bewoners, die wel gewaarschuwd waren maar geen kant uit konden, viel een onbekend aantal slachtoffers.
Vermeend verraad.
Nadat de Slag om Arnhem was verloren, ontstond bij de Britten de behoefte aan een zondebok. Vooral de generaals van het Britse landleger, het 30e Legerkorps, hebben actief en effectief geprobeerd de schuld in niet-Britse schoenen te schuiven, zie Conferentie van Valburg. De Nederlandse dubbelspion Christiaan Lindemans alias "King Kong" die op 28 oktober 1944 was gearresteerd door de Britten werd als zondebok gebruikt. Lindemans zou kennis over "Operation Market Garden" hebben doorgespeeld aan de Duitsers. Die kennis zou hij hebben opgedaan op het hoofdkwartier van Prins Bernhard, en daarmee zou de prins indirect medeschuldig zijn aan het mislukken van de Slag om Arnhem. Na de oorlog werd de rol van Lindemans nog wat aangedikt in boeken van de Nederlandse contraspionage-expert in Britse dienst Oreste Pinto.
In feite heeft Lindemans echter niet de luchtaanval op Arnhem verraden, maar het grondoffensief van "Operation Comet" dat later de basis van "Operation Garden" zou vormen. Aan Lindemans' verhaal werd door de Duitsers aanvankelijk weinig geloof gehecht. Toen echter "Operation Market Garden" van start ging, concludeerden de Duitsers dat hij toch gelijk had. In allerijl werd getracht de opmars van de geallieerden in Zuid-Nederland te vertragen. Juist het omzichtige en trage oprukken door het 30e Legerkorps, het Britse landleger, bleek fataal voor de operatie. Het 30e Legerkorps bereikte de Britse en Poolse parachutisten bij Arnhem eerst na zeven dagen in plaats van na de geplande twee dagen. Toen waren de Britse parachutisten al bij de brug in Arnhem door de Duitsers verdreven.
Volgens historicus Dr. Loe de Jong ging de Slag om Arnhem niet verloren door het verraad van Lindemans, maar mede door de vondst op 17 september van het aanvalsplan van Market-Garden op het lichaam van een neergehaalde Amerikaanse officier. Dit zou Generaloberst Kurt Student en Generalfeldmarshall Walter Model de mogelijkheid hebben gegeven om de verdediging rond Arnhem effectief te organiseren. Volgens andere bronnen werd het plan aangetroffen in een Waco-zweefvliegtuig. Het duurde tien uur voor het naar het hoofdkwartier van Model kon worden overgebracht. Die vond ze te gedetailleerd om waar te zijn, en negeerde ze verder. Zelfs het Duitse opperbevel van Generalfeldmarshall Von Rundstedt werd niet ingelicht.
Dat Lindemans zijn kennis over het grondoffensief had opgedaan op het hoofdkwartier van Prins Bernhard staat vast. De beveiliging van dat hoofdkwartier was gebrekkig; iedereen kon er in en uit lopen. Lindemans stond bovendien op goede voet met een naaste medewerker van de prins, Kas de Graaf, die hij eens het leven had gered. Deze De Graaf was het die door een simpel briefje met de tekst "King Kong is allright" de weg baande voor Lindemans' verraad. Op grond van het briefje werd hij door de Canadese Field Security geschikt bevonden voor een opdracht achter de linies. Lindemans ging door de linies naar Eindhoven, en vervolgens vertelde hij wat hij wist op een Duits hoofdkwartier in Driebergen-Rijsenburg. Prins Bernhard heeft altijd ontkend dat Lindemans al voor de Slag om Arnhem op zijn hoofdkwartier is geweest. Later zou hij nooit verder dan de tuin zijn gekomen. Frits Philips meldt in 1978 echter in zijn memoires dat Lindemans tijdens het eten aan tafel zat.
Na de oorlog.
De Slag om Arnhem is in 1946 verfilmd in "Theirs is the glory" en in 1974 beschreven in het boek "A Bridge Too Far" van de schrijver Cornelius Ryan; in Nederland verschenen als "Een brug te ver". Het boek werd in 1977 verfilmd als "A Bridge Too Far" door Richard Attenborough. De Slag om Arnhem is een vrij populair onderwerp bij verschillende media. Doordat de belangstelling, in het bijzonder van de westerse wereld, voor dit onderwerp groot is, zijn er verschillende films, documentaires en computergames verschenen over De Slag en Operatie Market Garden.
De verkeersbrug over de Rijn heet sinds 1978 de John Frostbrug.
De Liberation Route Europe is een route die de geallieerden volgden tijdens de bevrijding van Europa. De route loopt van Normandië via Arnhem over de Zuid-Veluwe richting Berlijn. In 2008 werd in Nederland begonnen met het zichtbaar maken van een deel van de Liberation Route Europe aan de hand van zogeheten luisterplekken. Per regio werden speciale routes uitgezet voor wandelaars, fietsers en auto's en er kwamen lespakketten.
Musea.
Er zijn diverse musea zoals:
Herdenkingen.
Officiële herdenking Airborneplein.
Tijdens de jaarlijkse herdenking bij het monument op het Airborneplein met een internationaal karakter worden alle geallieerden herdacht, die gesneuveld zijn bij hun pogingen om de brug over de Rijn (de John Frostbrug) te veroveren en te behouden in de periode 17-26 september 1944.
Herdenking De Naald.
Tijdens deze korte ceremonie en een kranslegging wordt door de gemeente Renkum bij monument "De Naald", herdacht dat op 17 september 1944 de operatie Market-Garden is begonnen in de regio Arnhem/Oosterbeek/Ede.
Herdenking Polenplein.
Tijdens de jaarlijkse herdenking bij het polenmonument op het Polenplein in Driel wordt ieder jaar de Poolse bijdrage aan de Slag om Arnhem herdacht.
Herdenking Begraafplaats.
Op de begraafplaats in Oosterbeek liggen meer dan 1750 geallieerde militairen begraven, die gesneuveld zijn tijdens de Slag om Arnhem. Op de eerste zondag na 17 september worden zij met groot eerbetoon herdacht in het bijzijn van veteranen, hun familie en duizenden geïnteresseerden. Traditioneel leggen ‘bloemenmeisjes’ – schoolkinderen uit de gemeente Renkum - bloemen bij de graven.
Bridge to Liberation Experience.
Bridge to Liberation is een nationaal herdenkingsconcert dat sinds 2014 jaarlijks in september gehouden wordt op de Rijn bij de John Frostbrug in Arnhem. Klassieke muziek wordt hierbij gemengd met popmuziek. Daarnaast treedt een aantal artiesten uit binnen- en buitenland op. Het concert vindt in de open lucht plaats op een ponton. Het concert is gratis toegankelijk en de kade stroomt dan vol met publiek. De NPO zendt het concert uit op televisie. The Bridge to Liberation vindt plaats tijdens de officiële Airborne Herdenking maar wordt onafhankelijk daarvan georganiseerd en geproduceerd door de "Stichting Bridge to Liberation".
Airborne Wandeltocht.
De Airborne Wandeltocht is de grootste eendaagse wandeltocht ter wereld. Deze herdenkingstocht in het kader van de Slag om Arnhem 1944 vindt ieder jaar plaats op de eerste zaterdag in september te Oosterbeek en vormt de aftrap van de Airborne herdenkingen in de regio. Aan de wandeltocht doen ruim 32.000 wandelaars mee uit 17 verschillende landen.
Luchtlandingen Ginkelse Heide.
Jaarlijks vindt er op de Ginkelse Heide een dropping plaats ter nagedachtenis van de Slag om Arnhem. In 2006 hebben nog vijf oud-strijders met een tandemsprong en een bestuurbare parachute aan de dropping meegedaan. Daarnaast zijn er ook Engelse en Nederlandse parachutisten gesprongen met de traditionele modellen van de in 1944 gebruikte parachutes. Het Engelse type is niet en het Nederlandse beperkt bestuurbaar.
Bridge to the Future Conferentie.
Een jaarlijkse conferentie in de Eusebiuskerk in Arnhem waarbij verschillende inleiders vanuit hun eigen persoonlijke overtuiging en ervaring spreken over een oorlogs- of vluchtelingen thema.
Airbornewedstrijd.
Jaarlijks staat aan het einde van de maand september een van de thuiswedstrijden van SBV Vitesse in het teken van de Slag om Arnhem, waarbij Vitesse-supporters en de club de veteranen eren. Oud-strijders worden uitgenodigd om de wedstrijd te bekijken en voorafgaand aan het duel volgen sfeeracties met doeken en vlaggen; in de rust treden doedelzakspelers op. Zoals inmiddels traditie is, spelen de spelers van Vitesse tevens in een aangepast tenue in Airborne-stijl.
Race to the bridge.
Race to the bridge is een jaarlijkse herdenkingstocht van oude legervoertuigen vanaf Renkum door Doorwerth en Oosterbeek naar de Arnhemse John Frostbrug.
Taptoe Oosterbeek.
Sinds 1975 vindt de Taptoe Oosterbeek plaats op het Raadhuisplein en wordt gezien als de muzikale afsluiting van de Airborne Herdenkingen.

</doc>
<doc id="36346" url="https://nl.wikipedia.org/wiki?curid=36346" title="Duhmgambiet">
Duhmgambiet

Het Duhmgambiet is in de opening van een schaakpartij een variant in de Franse opening en het begint met de volgende openingszetten: 1.e4 e6 2.d4 d5 3.c4 de
Eoc-code C 00
Deze variant is ingedeeld bij de halfopen spelen.
In de Caro Kann opening.
Uitleg.
Het Duhmgambiet komt ook voor in de schaakopening Caro-Kann. In plaats van 1...e6 speelt zwart 1...c6, de beginzetten zijn dus: 1.e4 c6 2.d4 d5 3.c4 de
Eco-code B 12
Dit gambiet is ingedeeld bij de halfopen spelen.

</doc>
<doc id="36349" url="https://nl.wikipedia.org/wiki?curid=36349" title="Plakkaat van Verlatinghe">
Plakkaat van Verlatinghe

Het Plakkaat van Verlatinghe (ook wel Acte van Verlatinghe) is een plakkaat ondertekend op 26 juli 1581 door de Staten-Generaal van de Verenigde Nederlanden, waarin 17 provinciën van de Habsburgse Nederlanden Filips II afzetten als hun heerser. Als reden werd gegeven dat de vorst zijn plichten tegenover zijn onderdanen niet nakwam om met recht en rede te regeren en hen te beschermen, maar hen oude rechten afnam en hen als slaven probeerde te onderdrukken. Men vond dat hij dan geen vorst meer was, maar een tiran, wat onderdanen het recht gaf hem af te zweren.
Het kan worden gezien als de onafhankelijkheidsverklaring van de Nederlanden. Deze daad volgde op de Unie van Utrecht in 1579.
Het besluit werd genomen in de vorm van een resolutie op 22 juli 1581 tijdens een gewone vergadering van de Staten-Generaal van de Nederlanden in 's-Gravenhage. De resolutie luidde: "Is huyden resolutie genomen op de verlaetinge vande Conink van Spaengnien, cassatie van zijnen zegel ende cachet, het gebruyck vande zegel vande Generaliteyt, waervan den audiencier es belast een ordonnantie by vorme van placcate te maecken".
De resolutie werd van overwegingen voorzien door de griffier van de Staten-Generaal, de ervaren jurist Jan van Asseliers. De tekst werd vastgesteld in Den Haag op 26 juli 1581 en volgens overlevering beklonken met een Duc d'Alfs Uitluiding. Het plakkaat werd gedrukt bij de staatsdrukker Charles Silvius in Leiden en zoals gebruikelijk bij wetgeving direct verspreid.
Inhoud.
De tekst is gebaseerd op keuren van de verschillende vorstendommen, waarin de vrijheden van de steden en vorstendommen waren opgesomd, zoals het Keure van Kortenberg (1312) en de Blijde Inkomst (1356). De tekst is mede gebaseerd op een traktaat van Theodorus Beza uit 1574, "Du droit des Magistrats sur leurs sujets", geschreven naar aanleiding van de Bartholomeusnacht (augustus 1572), waarin Beza het verzet rechtvaardigt van de hugenoten tegen de tirannie van hun koning.
De Staten verklaarden dat hun vorst, Filips II, deze vrijheden en rechten had geschonden en verklaarden hem vervallen van de troon. Zijn troon werd verlaten verklaard. Het werd verboden zijn zegel en naam te gebruiken.
Gebieden.
De volgende van de Zeventien Provinciën schaarden zich achter het besluit:
Opmerkelijke afwezige is de heerlijkheid Overijssel. De Staten van Overijssel waren onder druk van orangistische troepen op 6 maart 1580 tijdens een Landdag in Kampen weliswaar toegetreden tot de Unie van Utrecht, maar bleven deze nadien nog lang afwijzen en in 1581 verwierpen zij het Plakkaat van Verlatinghe uitdrukkelijk. In de navolgende jaren tot de Vrede van Münster in 1648 zouden bovendien Vlaanderen en Brabant grotendeels, en Mechelen en het Overkwartier van Gelre helemaal worden heroverd door troepen van de Spaanse koning.
Ontstaan republiek.
Na de ondertekening gingen de Staten-Generaal op zoek naar een andere vorst. Asseliers werd in 1584 met La Moulière door de Staten-Generaal als gezant naar Frankrijk gezonden om koning Hendrik III de heerschappij van de lage landen aan te bieden. Deze poging was vergeefs.
Pogingen om de hertog van Anjou, Willem van Oranje die in 1584 vermoord werd, koningin Elizabeth I van Engeland of Robert Dudley, graaf van Leicester, op de troon te zetten mislukten eveneens. Uiteindelijk besloot men in 1587 door onder andere de Deductie van Vrancken om een republiek te worden en verder te gaan als de Republiek der Zeven Verenigde Nederlanden. In 1588 werd dit een feit.
Tijdens die periode werden de grootste delen van Vlaanderen en Brabant en een klein deel van Gelre heroverd door het Leger van Vlaanderen. Het gedeeltelijk opnieuw heroveren van deze gebieden op het koninklijke leger leidde tot het ontstaan van Staats-Vlaanderen, Staats-Brabant, Staats-Overmaas en Spaans Gelre.
Onafhankelijkheidsverklaring.
In de praktijk kwam het plakkaat neer op een onafhankelijkheidsverklaring; dit was de eerste keer in de Tachtigjarige Oorlog dat men expliciet tegen de koning in opstand kwam. Voorheen werd in het Wilhelmus, de Pacificatie van Gent en zelfs in de Unie van Utrecht zelf altijd gezegd dat men de koning trouw bleef en enkel de Spaanse soldaten bevocht.
Historisch belang.
Hoewel het Plakkaat van Verlatinghe geen onmiddellijke praktische gevolgen had, is het van groot belang. Hiermee verwierp men voor het eerst officieel het gezag van de koning met als argument dat een volk het recht van opstand heeft wanneer een koning zijn plichten jegens zijn volk niet nakomt en zich als een tiran gedraagt. Dit argument werd nadien ook gebruikt in onafhankelijkheidsverklaringen in andere landen.
Amerikaanse Onafhankelijkheidsverklaring.
De Amerikaanse Onafhankelijkheidsverklaring uit 1776 heeft tekstdelen overgenomen, zoals met name het principe dat de burgers het recht hebben om hun vorst te verlaten als die de wetten en traditionele vrijheden van de burgers niet respecteert. In dit licht is het belangrijk te beseffen dat New York gesticht is als Nieuw-Amsterdam en dat velen van de immigranten, zoals Adriaen van der Donck, afkomstig waren uit de Nederlandse Republiek. De Staten-Generaal verleenden in 1653 stadsrechten aan Nieuw-Amsterdam en verleende het burgerschap aan de bewoners, zo importeerde men stads- en burgerrechten uit Nederland en het begrip "burger." De "burghers" van New York behielden hun uitgebreide rechten die ze onder de Nederlanders hadden gekregen bij de wisseling van de wacht.
De tekst inspireerde ook de ontwerpers van het Manifest van het Brabantse Volk tijdens de Brabantse Omwenteling in 1789.
Manuscript.
Het minuut, dat weinig verschilt met de uiteindelijk gedrukte versie, wordt bewaard in het Nationaal Archief in Den Haag. De pagina's zijn hierbij later voorzien van een stempel van het Algemeen Rijksarchief.
Het manuscript lag voor de Tweede Wereldoorlog tentoongesteld in de leeszaal van het Algemeen Rijksarchief in Den Haag. In 1952 werd het manuscript tentoongesteld in het gemeentemuseum Den Haag op de tentoonstelling 'De geschiedenis van de Staten-Generaal'.
Het manuscript kwam ter voorbereiding van de viering van 200 jaar Nederlands Koninkrijk en grondwet in de hernieuwde belangstelling van het Nationaal Archief. Het document werd vanaf 2005 tentoongesteld in de in dat jaar geopende tentoonstellingsruimte De Verdieping van Nederland van de Koninklijke Bibliotheek en het Nationaal Archief. In 2009 kondigde het archief aan een technisch sporenonderzoek te starten naar het document mede vanwege het belang voor latere onafhankelijkheidsverklaringen. Vanaf 2013 kreeg het een permanente plek in "Het Geheugenpaleis", een permanente expositie in het publiekscentrum van het Nationaal Archief. Het manuscript werd voor het bezoek van president Obama aan Nederland in 2014 tijdelijk geëxposeerd in het Rijksmuseum Amsterdam.
In 2018 werd het document in het historische amusementsprogramma "Het pronkstuk van Nederland" van de Nederlandse publieke omroep verkozen tot Het pronkstuk van Nederland. De uitverkiezing was voor de Tweede Kamer aanleiding om het plakkaat een prominente plaats te geven. Sinds 6 februari 2018 wordt een facsimile van het plakkaat getoond in het gebouw van de Tweede Kamer.

</doc>
<doc id="36350" url="https://nl.wikipedia.org/wiki?curid=36350" title="Plakaat van Verlatinge">
Plakaat van Verlatinge



</doc>
<doc id="36351" url="https://nl.wikipedia.org/wiki?curid=36351" title="Voorzitter">
Voorzitter

Een voorzitter is de leider van een organisatie, variërend van verenigingen en stichtingen tot fracties, commissies, internationale organisaties en soms ook een staat.
De voorzitter leidt het dagelijks bestuur van de organisatie, dat in het algemeen ten minste bestaat uit een voorzitter, een secretaris en een penningmeester. Deze leidt ook andere vergaderingen, zoals plenaire vergaderingen.
De voorzitter hanteert soms een voorzittershamer om de orde tijdens vergaderingen te bewaren. Een goede voorzitter gebruikt zijn hamer zelden. Vaak alleen om de vergadering officieel te openen of te sluiten. De hamer is dan ook van symbolische waarde, het uiterlijke kenmerk van het voorzitterschap.
Een ad-hocleider van een vergadering wordt ook vaak "voorzitter" genoemd. Deze wordt dan vaak ter onderscheid van de algemene voorzitter weleens technisch voorzitter of vergadervoorzitter genoemd.
Binnen sommige verenigingen waaronder studentenorganisaties draagt de voorzitter weleens een voorzitterslint of praeseslint. In sommige studentenverenigingen dragen de overige bestuursleden bestuurslinten (deze zijn wel vaak dunner en minder luxueus). In België is het woord senior een vaak gebruikt synoniem.
Verschillende namen.
Preses en praeses.
Preses, vaak nog in oude spelling als praeses geschreven, en uitgesproken als /preeses/, is overgenomen uit het Latijn en betekent letterlijk voorzitter. Deze benaming wordt vaak, maar niet uitsluitend, gebruikt binnen studentenverenigingen en studentenclubs en studieverenigingen. Bij studentenverenigingen wordt vaak de schrijfwijze praeses gebruikt, maar het Groene Boekje schrijft sinds 1995 "preses". In Nederland wordt het ook gebruikt bij kerkelijke vergaderingen om de voorzitter aan te duiden.
Specifiekere namen.
Een voorzitter heeft in verscheidene organisaties een specifiekere aanduiding:

</doc>
<doc id="36353" url="https://nl.wikipedia.org/wiki?curid=36353" title="Acte van Verlatinghe">
Acte van Verlatinghe



</doc>
<doc id="36354" url="https://nl.wikipedia.org/wiki?curid=36354" title="Plakkaat van Verlatinge">
Plakkaat van Verlatinge



</doc>
<doc id="36356" url="https://nl.wikipedia.org/wiki?curid=36356" title="Polugajewskigambiet">
Polugajewskigambiet

Het Polugajewskigambiet is in de opening van een schaakpartij een variant in de schaakopening Siciliaans en heeft de beginzetten: 1.e4 c5 2.Pf3 d6 3.d4 cd 4.Pd4 Pf6 5.Pc3 a6 6.Lg5 e6 7.f4 b5 8.e5 de 9.fe Dc7
Eco-code B 96.
Het is ingedeeld bij de halfopen spelen en het is een subvariant van de Najdorfvariant.

</doc>
<doc id="36357" url="https://nl.wikipedia.org/wiki?curid=36357" title="Staats Brabant">
Staats Brabant



</doc>
<doc id="36359" url="https://nl.wikipedia.org/wiki?curid=36359" title="Augusta Ada Byron">
Augusta Ada Byron



</doc>
<doc id="36360" url="https://nl.wikipedia.org/wiki?curid=36360" title="Aljechingambiet">
Aljechingambiet

Het Aljechingambiet is bij het schaken de naam voor een vijftal gambieten in schaakopeningen die geanalyseerd zijn door Aleksandr Aljechin.
In de Franse opening.
Een variant in de schaakopening Frans met beginzetten: 1.e4 e6 2.d4 d5 3.Pc3 Lb4 4.Pge2 "(diagram)"
Eco-code C15
en ze is ingedeeld bij de halfopen spelen.
In de Aljechin-opening.
Een variant in schaakopening Aljechin met beginzetten:1.e4 Pf6 2.e5 Pd5 3.d4 d6 4.Pf3 Lg4 5.c4 Pb6 6.Le2
Eco-code B05
en ze is ingedeeld bij de halfopen spelen.
In de Caro Kann opening.
Een variant van de schaakopening Caro Kann met beginzetten: 1.e4 c6 2.d4 d5 3.Pc3 dxe4 4.Pxe4 Pf6 5.Ld3
Eco-code B15
en ze is ingedeeld bij de halfopen spelen.
In het aangenomen damegambiet.
Een variant in de schaakopening aangenomen damegambiet met de beginzetten: 1.d4 d5 2.c4 dxc4 3.Pf3 a6 "(diagram)"
Eco-code D21
en ze is ingedeeld bij de gesloten spelen.
In de Slavische opening.
Een variant in de schaakopening Slavisch met de beginzetten 1.d4 d5 2.c4 c6 3.Pc3 dxc4 4.e4
Eco-code D10
en ze is ingedeeld bij de gesloten spelen.

</doc>
<doc id="36362" url="https://nl.wikipedia.org/wiki?curid=36362" title="Secretaris">
Secretaris

Een secretaris (letterlijk geheimhouder) of penvoerder is de functie van de persoon die de verslaglegging doet van een organisatie, zoals een vereniging of een stichting. De secretaris verzorgt de notulen tijdens een vergadering, maar vaak ook de voorbereiding en opvolging van de acties, de ledenadministratie en de correspondentie. Als contactpersoon voor de vereniging en het bestuur en waakt deze ook over de geldende wet- en regelgeving. In kleinere verenigingen kan de functie worden gecombineerd met die van scriptor. Tijdens (formele) vergaderingen zit de secretaris rechts van de voorzitter.

</doc>
<doc id="36363" url="https://nl.wikipedia.org/wiki?curid=36363" title="Witte haai">
Witte haai

De witte haai ("Carcharodon carcharias"), ook wel mensenhaai, is de grootste roofvis ter wereld en de enige nog levende soort uit het geslacht "Carcharodon".
Systematische positie.
De witte haai behoort net als alle haaien tot de kraakbeenvissen. Het is een van de grootste soorten. Alleen de walvishaai (13 meter), de reuzenhaai (10 meter) en de Groenlandse haai (7 meter) worden langer. De witte haai behoort tot de groep makreelhaaien (Lamniformes). Deze hebben geen knipvlies, en een rolvormige spiraalklep. De familie Lamnidae waartoe de witte haai behoort, bestaat uit veruit de meest gespecialiseerde haaien en neemt in vele voedselketens de positie van toppredator in.
Verspreiding.
De witte haai heeft een kosmopolitische verspreiding met een sterke voorkeur voor kustwateren van de gematigde zones. Alleen de koude wateren rondom de polen worden gemeden. Hij heeft een voorkeur voor wateren in de buurt van kolonies van zeeleeuwen, zoals de zuidkust van Australië, de zuidkust van Afrika en sommige eilanden langs de westkust van Noord-Amerika. In Europa komt de haai voor in de Middellandse Zee voornamelijk rond Italië, de Franse kust van de Languedoc en rondom de grotere eilanden, en verder oostelijk tot in de Adriatische Zee (zij het sporadisch), daarnaast in de Golf van Biskaje (ook langs de Franse kust tot aan de punt van Bretagne). Er is één niet bevestigde waarneming van een witte haai in de Noordzee, nabij een olieplatform. Het leefgebied bestaat voornamelijk uit kustwateren, tot op een diepte van 1000 meter.
De witte haai wordt weinig waargenomen. Mede doordat de jachtgebieden afgelegen zijn, kan men de soort moeilijk bestuderen in zijn natuurlijke omgeving. Door gerichte commerciële bevissing en het sportvissen op deze haai, staat de soort op de Rode Lijst van de IUCN als "kwetsbaar".
Kenmerken.
De witte haai heeft een massief, spoelvormig lichaam en een stompe snuit. De bek is breed en heeft karakteristieke driehoekige tanden met gezaagde randen. De eerste rugvin is zeer lang en hoog. De borstvinnen zijn breed en sikkelvormig. De staartsteel heeft een lange kiel. De staartvin is sikkelvormig, met vrijwel gelijke lobben. Op de rug is hij blauwgrijs van kleur, de flanken zijn lichter. Er is een scherpe overgang naar de witte buik. Het kleurenpatroon van de witte haai is kenmerkend voor countershading: een vorm van camouflage waarbij de schaduwwerking herkenning van de haai bemoeilijkt. Van opzij gezien vervagen zijn contouren. Van bovenaf is hij lastiger te onderscheiden van het donkere dieper water, van onderaf van het lichtere wateroppervlak.
De maximale lengte en het gewicht van de witte haai wordt in de media soms overdreven. Dit is te wijten aan waarnemingen die later onjuist bleken te zijn, zoals een exemplaar uit Port Fairy (Australië) dat een lengte van 11 meter zou hebben bereikt. Na een latere vergelijking met de geconserveerde schedel bleek dat de haai een lengte van ongeveer 5 meter moet hebben gehad.
De witte haai wordt "gemiddeld" ongeveer 4 tot 5 meter lang en zo'n 680 tot 1100 kilo zwaar. De maximale afmetingen zijn ongeveer 5 tot 6 meter en het maximale gewicht bedraagt ongeveer 2000 kilo.
De maximaal vastgestelde levensduur van de witte haai loopt in diverse studies ver uiteen. Ouder onderzoek stelde de leeftijd van het oudste exemplaar vast op 23 jaar. Later onderzoek kwam uit op een leeftijd van 73 jaar voor de oudste haai.
Anatomie en fysiologie.
De witte haai heeft twee grote laterale spieren, die van kieuw naar staart lopen. De twee spieren werken afwisselend: als de ene spier ontspant trekt de andere samen. De haai kan snelheden bereiken van 25 km per uur met pieken tot 40 km per uur.
Ook beschikt de witte haai over een zeer grote lever die zowel dient voor het metabolisme als voor regulering van het drijfvermogen.
De witte haai en zijn verwanten – de mako, voshaai en haringhaai – worden als warmbloedig beschouwd, wat wil zeggen dat ze hun lichaamstemperatuur op een hogere waarde kunnen houden dan die van het omringende water. De warmte wordt geproduceerd door de lever en door spierbewegingen van het zwemmen, en het grote lichaamsvolume en daardoor een lage oppervlak/inhoud ratio, houdt beter warmte vast. Ook de lederschildpad kent dit principe.
Het onderste deel van het netvlies van de witte haai bevat de hoogste dichtheid fotoreceptoren, wat betekent dat ze het scherpst kunnen zien boven zich. Dit is vermoedelijk omdat haaien het liefst vanuit dieper water aanvallen dan waar hun prooi zich bevindt. Verder zijn witte haaien kleurenblind, omdat hun ogen slechts één type kegelcel bevat. De haai ziet slechts groentinten. Tijdens een aanval rolt de witte haai de ogen naar binnen ter bescherming, ongeveer twee seconden voor fysiek contact met zijn prooi.
Witte haaien maken gebruik van elektroreceptie om hun prooien te detecteren. Hierdoor kunnen witte haaien in het donker jagen. Ook kan de hartslag van een prooi, die verstopt ligt onder het zand, opgemerkt worden. Kleine gaten in hun huid openen Ampullen van Lorenzini (elektroreceptoren) waarmee ze elektrische velden en temperatuurgradiënten kunnen opmerken. Een witte haai kan elektrische spanning opmerken van één miljardste volt.
Voortplanting.
De witte haai is eierlevendbarend. De haai produceert wel eitjes, maar deze komen in het moederlichaam uit en de jongen groeien nog een tijd door voor ze geboren worden. Na een jaar zijn ze al twee meter lang. De broedplaats van de populatie van grote witte haaien in de Noord-Atlantische Oceaan ligt in de wateren voor het Amerikaanse Long Island, meer bepaald in de omgeving van Montauk.
Leefwijze.
Witte haaien kunnen grote afstanden afleggen, zo heeft men door het plaatsen van merktekens en satellietzendertjes kunnen vaststellen. Zo zijn bijvoorbeeld witte haaien van het eiland Isla Guadalupe in Mexico gesignaleerd bij de Faralloneilanden van Californië en zelfs op een afstand van 3800 kilometers in Maui, Hawaï.
Het dier moet constant blijven zwemmen om zijn zuurstoftoevoer via de kieuwen op peil te houden. In baaien waar de golven het water zeer zuurstofrijk maken, kan het dier voldoende zuurstof opnemen zonder te zwemmen.
Voedsel.
Een volwassen exemplaar jaagt voornamelijk op grote prooien. Lievelingskostjes zijn tonijn, makreelachtige vissen en zwaardvissen. Af en toe worden echter ook zeeroofdieren als zeehonden en zeeleeuwen, dolfijnen of kleinere haaien gegeten. De haai jaagt meestal alleen, maar wanneer er een bloedspoor in het water drijft, kunnen meerdere haaien samen toestromen. Hij jaagt door ineens, vanuit het niets, op de prooi af te zwemmen. De witte haai heeft zeer gevoelige geurzintuigen en ruikt een druppel bloed in 4,6 miljoen liter zeewater. Wat hij eet hangt af van de watertemperatuur en de prooien die er op dat moment aanwezig zijn. Hij kan lange tijd zonder voedsel.
Het dieet van de witte haai verandert als hij ouder wordt. Jonge haaien van circa 2-3 meter lang eten voornamelijk vis, terwijl oudere haaien van ca. 4 meter lang grotere dieren zoals zeehonden en zeeleeuwen aanvallen. Ze worden vaak gesignaleerd in de buurt van robbenkolonies, waar ze zowel op jonge als volwassen dieren jagen. Bij de aanval benadert de witte haai zijn prooi van onderaf (het kan gaan om een verticale of horizontale benadering), bijt toe en trekt zich dan weer terug.
Een bekend jachtgebied van de witte haai is Seal Island, False Bay in Zuid-Afrika.
Uit onderzoek hier verricht is gebleken dat de haai meestal in de vroege ochtend jaagt op de daar aanwezige robben en dan het grootste succespercentage heeft (ongeveer 50%).
Specifieke aanpassingen.
De tanden van een witte haai zijn driehoekig en hebben een gezaagde rand. Ze kunnen tot 7,5 cm lang worden. Een haai kan drie of vier rijen tanden hebben, die altijd scherp zijn doordat de tanden regelmatig worden vervangen. Als er een tand uitvalt of afbreekt, groeit er een nieuwe achter de verloren of kapotte tand.
Om zijn prooi te vinden heeft een haai in zijn neus een speciaal orgaan dat rijk is aan zenuwen, de Ampullen van Lorenzini. Hiermee kan hij elektromagnetische impulsen van prooien opvangen. De haai kan hiermee over grote afstanden organismen waarnemen.
Bij de witte haai heeft men het verschijnsel tonische immobiliteit kunnen waarnemen. Dit is te zien als de haai door een duiker over de snuit wordt gestreeld. De haai lijkt dan in een soort trance of verstijving te geraken. Het is vaker bij vrouwtjes dan mannetjes waargenomen.
Relatie tot de mens.
Uit de periode van 1580 tot 2008 zijn er 244 niet uitgelokte aanvallen bekend, waarvan 65 met dodelijke afloop volgens de ISAF.
Samen met de stierhaai en de tijgerhaai behoort de witte haai in dat opzicht tot de gevaarlijkste haaiensoorten. De kans op een aanval door een witte haai is overigens nog steeds klein, en de mens behoort niet tot zijn natuurlijke prooien.
De angst voor, en het gevaar van, de witte haai is mede een gevolg van boeken en sensationele films, waarvan "Jaws" (1975) wellicht de bekendste is. De witte haai jaagt niet actief op mensen, maar verwart soms surfers met prooidieren als zeehonden. Bijna 75% van alle confrontaties tussen mens en witte haai eindigt zonder dodelijke afloop, al kunnen de gevolgen ingrijpend zijn, van diepe vleeswonden tot amputatie van ledematen.
"Jaws".
Rond de film "Jaws" (1975) ontstond indertijd veel commotie omdat de film een verkeerd beeld van de witte haai gaf. De film liet veel dingen zien die niet mogelijk waren en dingen die haaien nooit zouden doen. Het idee van de witte haai als een niets en niemand ontziende vreetmachine blijkt niet te kloppen. Peter Benchley, de auteur van het boek waarop de film is gebaseerd, zei later het negatieve effect van de film te betreuren.
Het komt niet vaak voor dat een witte haai een mens aanvalt. In de tweede helft van de vorige eeuw zijn er nog geen 40 aanvallen met dodelijke afloop geweest. Daarnaast zijn er op veel plaatsen waar de haaien voorkomen netten geplaatst om zowel de haaien als de mensen niet in gevaar te brengen. Bovendien denken steeds meer wetenschappers dat veel van de aan de witte haai toegeschreven aanvallen op mensen in werkelijkheid aanvallen door andere grote haaiensoorten zijn, zoals de stierhaai en witpunthaai.
Beschermde status.
De witte haai is een beschermde diersoort in de wateren rond Australië, Zuid-Afrika, Namibië, Israël, Malta en de Verenigde Staten. De wetgeving is streng, maar de handhaving is problematisch omdat er een lucratieve zwarte markt bestaat voor de kaken, tanden en vinnen van de witte haai. In sommige landen zoals Australië is de handel in producten afkomstig van de witte haai verboden. In 2000 mislukte een poging tot het instellen van een internationaal handelsverbod in het kader van CITES. Wel is de witte haai opgenomen in een internationaal verdrag ter bescherming van trekkende dieren (CMS) en staat de soort op de Rode Lijst van de IUCN als "kwetsbare" soort.
Wittehaaientoerisme.
In gebieden waar de witte haai nog veel voorkomt, worden expedities georganiseerd waarbij toeristen witte haaien vanuit de boot, of onder water vanuit speciale kooien kunnen filmen of fotograferen. De haaien bevinden zich op deze plekken vaak in de buurt van zeeleeuwenkolonies. Zij worden daarbij eerst aangelokt met een speciaal mengsel van dode visresten dat overboord wordt gelepeld, ook wel chumming genoemd. In deze gebieden is de jacht op de witte haai verboden, en betekent het 'wittehaaientoerisme' een aardige bron van inkomsten. De zuidkust van Australië, Zuid-Afrika in de buurt van Dyer-Island (Gansbaai), en Isla Guadalupe in Mexico zijn plekken waar dergelijke expedities worden georganiseerd.
Sprongen uit water.
Witte haaien maken soms enorme sprongen uit het water. Dit wordt ook wel "breaching" genoemd. Chris Fallows en Rob Lawrence hebben in Zuid-Afrika bij Kaapstad dit spectaculaire gedrag waargenomen, en voor Discovery Channel in de film "Air Jaws" vastgelegd. De haaien bewegen hierbij met een snelheid van ongeveer 40 km per uur vanaf een diepte van 20 meter naar de oppervlakte, waarna zij uit het water breken. Dit gedrag hangt vermoedelijk samen met de wijze waarop witte haaien prooien aan de oppervlakte verrassen.
Vangst.
Met name in Australië is er geruime tijd intens jacht op de witte haai gemaakt. Hij is gewild om zijn vinnen, die in haaienvinnensoep worden gebruikt. De tanden van haaien worden als souvenir gebruikt, de huid wordt voor de vervaardiging van leer gebruikt (vroeger als schuurpapier) en de olie van de lever wordt in de cosmetica gebruikt. Het vlees van de haai wordt niet erg gewaardeerd omdat er ureum in zit. Witte haaien zijn een zeer gewilde vangst voor hobbyvissers. In de sportvisserij is ooit een exemplaar van 1208 kilo aan land gebracht. Sinds april 2007 zijn witte haaien volledig beschermd binnen 200 zeemijlen uit de kust van Nieuw-Zeeland, en ook tegen vangst door vissersboten uit Nieuw-Zeeland buiten deze wateren.

</doc>
<doc id="36364" url="https://nl.wikipedia.org/wiki?curid=36364" title="Chatardgambiet">
Chatardgambiet

Het Chatardgambiet is een gambiet bij het schaken. Dit gambiet is geanalyseerd door de Franse schaker Eugène Chatard (1850 - 1924). Het is een variant in de Franse opening en het heet ook wel de Chatard-Aljechin aanval omdat Aleksandr Aljechin deze opening introduceerde. De beginzetten van dit gambiet zijn: 1.e4 e6 2.d4 d5 3.Pc3 Pf6 4.Lg5 Le7 5.e5 Pfd7 6.h4 Lxg5 7.hxg5
Eco-code C 13
Het gambiet is ingedeeld bij de halfopen spelen.

</doc>
<doc id="36366" url="https://nl.wikipedia.org/wiki?curid=36366" title="Thomas More">
Thomas More

Thomas More (Latijn: "Thomas Morus") (Londen, 7 februari 1478 – Tower Hill, 6 juli 1535) was een Engels jurist, staatsman, filosoof en humanist. Hij werd beroemd door zijn boek "Utopia", waarin hij het politieke systeem van een fictieve ideaalstaat beschreef. More gebruikte dit boek om zich af te zetten tegen het economische en politieke beleid van Engeland. Koning Hendrik VIII van Engeland wilde de Engelse kerk afscheuren van de Rooms-Katholieke Kerk, maar Thomas More vocht voor de eenheid van de Rooms-Katholieke Kerk en heeft dat betaald met zijn leven. Hij werd in 1935 door paus Pius XI heilig verklaard.
Leven.
Jeugd.
More werd geboren op 7 februari 1478 in een Londens burgergezin. Zijn vader was rechter, zijn moeder stierf waarschijnlijk toen More jong was. Als tiener werd hij page van John Morton, de "Lord Chancellor" en aartsbisschop van Canterbury. More genoot daar een goede opvoeding en kwam in contact met een bredere cultuur. Na zijn verblijf bij John Morton ging More naar de Universiteit van Oxford, waar hij van 1492 tot 1494 artes (schone letteren) studeerde. Na twee jaar werd hij door zijn vader teruggeroepen naar Londen om er advocaat te worden.
Tussen 1494 en 1501 studeerde More dan ook rechten en trad hij toe tot de kringen van Engelse humanisten zoals John Holt, John Colet en William Grocyn. Hij ontwikkelde zich tot een veelzijdig humanist en bestudeerde de bijbel in zijn oorspronkelijke taal. Daarvoor onderzocht hij werken van de kerkvaders Hiëronymus en Augustinus. Daarnaast werd More ook onderwezen over de brieven van Paulus en studeerde hij Grieks bij William Grocyn. In 1499 ontmoette hij dan Erasmus. Volgens More was dat een scharnierpunt in zijn leven.
Privéleven.
Tot ongeveer 1524 woonde Thomas More met zijn familie in The Old Barge in Bucklersbury, in het hart van Londen. Zijn eerste huwelijk was met Jane Colt. Er werd in de biografieën van More wel gezegd dat hij eigenlijk met haar jongere zus wilde trouwen, maar om hun vader een plezier te doen, koos hij toch voor Jane. Van Jane wordt gezegd dat ze geen opleiding had gehad. More gaf haar die, tegen haar wil in. In 1505 werd hun eerste dochter, Margaret, geboren. In 1506 volgde Elizabeth, in 1507 Cicely en waarschijnlijk in 1509 John. In 1511 overleed zijn vrouw Jane echter, waarschijnlijk tijdens een bevalling. Een maand later trouwde More met zijn tweede vrouw, Alice Middleton.
Tussen juli 1523 en januari 1524 verhuisde hij naar Chelsea, dat toen nog een rustig dorpje op de noordoever van de Theems was. Hij liet daar een villa bouwen met een grote tuin. Tussen 1524 en 1529 groeide Mores familie aanzienlijk. In het huis in Chelsea woonden hijzelf en zijn vrouw en zijn vier kinderen uit zijn eerste huwelijk. Verder had More Margaret Gigs geadopteerd en woonde Anne Cresacre bij hem in. Na hun huwelijk trokken de echtgenoten van zijn kinderen ook bij hem in. Margaret trouwde met William Roper (die Mores eerste biografie schreef). Elizabeth trouwde met William Dauncey, Cicely met Giles Heron, Margaret Gigs met John Clement (die eerder les gaf aan Mores kinderen) en als laatste trouwde John met Anne Cresacre, die dus al in het huis woonde. Aan het begin van de jaren 30 van de 16e eeuw kwamen daar nog elf kleinkinderen bij.
Al met al waren het niet de ideale omstandigheden om te studeren. More liet dan ook op het landgoed, een eindje van het grote huis vandaan, een nieuw gebouw bouwen. Hij noemde dat de New Building. In de New Building bevonden zich een kapel, een bibliotheek en een lange galerij. Dit gebouw was alleen voor Thomas More zelf bestemd. Hij gebruikte het gebouw om te bidden en om zich terug te trekken van andere mensen en de drukte van de wereld om hem heen.
More had niet veel slaap nodig. Hij stond vaak om twee uur ’s nachts op om tot zeven uur in de New Building te bidden en aan zijn literaire oeuvre te werken. Naast de kapel in de New Building was er ook een kapel in het gewone huis. Om zeven uur kwam hij uit zijn eigen gebouw naar het huis om daar samen met zijn kinderen de zeven psalmen, een litanie en gebeden op te zeggen. ’s Avonds ging de hele familie naar de kapel om psalmen te zingen. Ook ging hij elke ochtend, voordat hij aan het werk ging, naar de mis. Verder stond hij erop dat er elke avond met etenstijd uit de Bijbel werd gelezen. Zijn dochters lazen dan om beurten voor. Ook hieruit blijkt dat More een zeer gelovig man was.
Politiek leven.
In 1504 werd More lid van het Engelse Lagerhuis. De humanisten More en Erasmus voerden een uitgebreide correspondentie. Erasmus verbleef vaak bij More thuis en schreef daar in 1509 de aan More opgedragen Lof der zotheid. In 1510 werd More rechter en kort daarna "undersheriff" van Londen. In 1511 hertrouwde hij met Alice Middleton. Als gezant van koning Hendrik VIII van Engeland verbleef hij in 1515 in Brugge en bezocht ook Brussel, Mechelen en Antwerpen. In 1518 werd hij lid van de "Privy Council" en secretaris van de koning. In 1521 werd hij in de adelstand verheven tot "sir" Thomas More en benoemd tot onderschatbewaarder. Hij leidde verschillende diplomatieke missies. In 1529 volgde hij Thomas Wolsey op als Lord Chancellor en bekleedde deze post tot 1532. More werd zo een vooraanstaand politicus, niet alleen in Engeland, maar ook in de rest van Europa. Daarnaast was hij een beroemd humanist en geleerde en stond hij bekend als een wijs en fijnzinnig mens.
Betrokkenheid bij vervolging van ketters.
Over dit onderwerp is veel geschreven door Engelse historici en daarover is geen consensus.
Als Lord Chancellor was hij als eerste betrokken bij het juridisch proces van personen die in Londen onder verdenking van ketterij werden gearresteerd. Hij bepaalde dan of de verdachte mocht worden vrijgelaten, of waar hij gevangen moest worden gezet en naar welke bisschop hij moest worden gestuurd voor een nadere procesgang. Marteling was officieel niet wettig, behalve in gevallen van opruiende ketterij. More ontkende reeds tijdens zijn leven betrokken te zijn bij de vervolging van Protestanten, in zijn in 1533 verschenen "Apology". Volgens een zestiende-eeuwse Engelse, protestantse historicus John Foxe, auteur van "Het boek van de martelaren", zou More wel degelijk zelf ketters hebben gemarteld. Onder andere volgens de geschiedkundige Diarmaid MacCulloch (geb. 1951) en andere historici uit de 20ste en 21-ste eeuw, gespecialiseerd in de geschiedenis uit deze periode, is er geen overtuigend bewijs hiervoor; hierover is nu wel consensus.
Het levend verbranden van ketters was echter gebruikelijk in die tijd bij gevallen van koppig, compromisloos en opruiende ketterij. In Engeland was dit zowel bij protestanten als bij katholieken het geval. More steunde de Rooms-katholieke Kerk en zag de Reformatie als ketterij, een bedreiging voor de eenheid in zowel de Kerk als de (toenmalige) maatschappij. More had alle vertrouwen in de Rooms-katholieke theologie als wel het kerkelijk recht. De negatieve opvattingen van Maarten Luther over de onfeilbaarheid van de paus en het kerkelijk gezag, zag hij als een oproep de Rooms-katholieke Kerk te vernietigen en eigenlijk ook een oproep tot oorlogvoering.
Gedurende de tijd dat More Lord Chancellor was, werden zes personen op de brandstapel geëxecuteerd. In een vergelijkbare periode daarvoor, onder Thomas Wolsey, waren dat er ook zes. Echter, de doodstraf kon niet worden opgelegd door de "Court of the Star Chamber", waarin More in die periode de voorzitter en rechter was. Dit hof was meer een hof van appèl.
Toch blijven eigentijdse commentatoren verdeeld over de rol van More bij de kettervervolging. Soms wordt gewezen op het gewelddadig karakter van de gevolgen van de Reformatie zoals de Duitse Boerenoorlog in 1525 die More toeschreef aan het optreden van Luther (net als Erasmus). Dan is er een formeel argument dat hem vrijpleit van handelen in strijd met zijn persoonlijke opvattingen. In zijn geschriften blijkt dat More de doodstraf immoreel, laakbaar en onrechtvaardig vond. Als Lord Chanchellor was hij een dienaar aan het koninklijke hof en dus verplicht om de geldende wetten te handhaven. Zoals zoveel juristen en bestuurders voor en na hem was hij louter een instrumenteel onderdeel van de wettelijke vastgelegde staatsmacht.
Ter dood veroordeeld.
More steunde koning Hendrik VIII van Engeland bij de uitvoering van zijn politiek. Hij protesteerde echter tegen het feit dat Hendrik zich in 1528 wilde laten scheiden van Catharina van Aragon. Toen Hendrik zich distantieerde van de Kerk, nam More in 1532 ontslag. In 1534 eiste Hendrik dat alleen troonopvolging door de kinderen van Anna Boleyn als wettig zou worden erkend. More wilde hier niet aan meewerken vanwege de clausule dat men de ongeldigheid van Hendriks huwelijk met Catharina van Aragon moest erkennen en het gezag van Rome over de Engelse Kerk afwees. Deze principiële opstelling beëindigde zijn politieke carrière en More werd op 17 april 1534 in de Tower opgesloten. Zijn toezegging aan de koning zich niet verder met politiek te bemoeien werd naar de mening van de koning en zijn getrouwen gebroken, omdat hij via de Duitse ambassadeur contacten bleef onderhouden met koningin Catharina. Toen hij weigerde de "Act of Supremacy" (1534) te erkennen, werden deze feiten uitgelegd als hoogverraad. Hij werd door een koninklijke commissie onder druk gezet, maar hij hield voet bij stuk. Daarop werd hij ter dood veroordeeld en onthoofd op Tower Hill op 6 juli 1535.
Werken.
Naast jurist en staatsman was Thomas More ook wetenschapper en schrijver. Hij schreef zowel in het Engels als in het Latijn. Naast zijn beroemde werk "Utopia", schreef hij ook een geschiedkundig werk, gedichten, religieuze polemieken en brieven.
"Utopia".
De naam "Utopia" is afgeleid van de Griekse woorden "ou" (“niet”) en "topos" (“plaats”) en betekent dus zoiets als 'Nergensland'. "Utopia" beschrijft de samenleving op het fictieve eiland Utopia en de politieke, sociale en religieuze gebruiken van de eilandbewoners. Het is geschreven in de vorm van een gesprek tussen de wereldreiziger Raphael Hythlodaeus en Thomas More zelf. Hythlodaeus geeft een beschrijving van zijn bezoek aan het eiland Utopia. Volgens Hythlodaeus is Utopia de beste samenleving ter wereld. Iedereen richt zich op publieke belangen in plaats van eigenbelang. Hoewel More met "Utopia" kritiek leverde op het Europa van zijn tijd, schreef hij "Het is mij niet mogelijk met alles in te stemmen", maar ook "Er is heel veel dat ik zou wensen voor de landen van mijn beschavingskring." Het boek was dermate populair dat er een nieuw literair genre uit ontstond, de utopische roman.
"History of King Richard III".
Mores werk over koning Richard III van Engeland was zijn enige geschiedwerk. Waarschijnlijk schreef hij zijn "History of Richard III" toen hij "undersheriff" was, een functie die hij bekleedde tussen 1510 en juli 1518. More schreef zowel een Engelse als een Latijnse versie van dit werk, maar heeft geen van beide versies ooit afgemaakt. Ze werden pas na zijn dood gepubliceerd. Vaak wordt gedacht dat de Engelse en Latijnse versies vertalingen van elkaar zijn, maar het lijkt waarschijnlijker dat More de verschillende versies schreef voor een verschillend publiek. De Latijnse versie stopt bij de kroning van Richard III en is waarschijnlijk bedoeld voor een Europees publiek. De Engelse versie, bedoeld voor Britse lezers, is uitgebreider en behandelt ook de moord op Eduard V en Richard van Shrewsbury in de Tower en de oorsprong van het complot van Buckingham. Het verhaal begint met een beschrijving van Eduard IV, die wordt gepresenteerd als de perfecte monarch. Daarna volgt een beschrijving van zijn broer Richard III en diens kwaadaardige ambities. Wanneer Eduard IV overlijdt, sluit Richard III zijn neefjes Eduard V en Richard of Shrewsbury op in de Tower en grijpt de macht. De "History of King Richard III" is een renaissancistisch geschiedwerk, geïnspireerd door de werken van Sallustius, Suetonius en Tacitus. Richard III wordt door More gepresenteerd als de archetypische tiran, een beeld dat door veel historici bekritiseerd wordt.
"Epigrammata".
De eerste editie van Thomas Mores "Epigrammata " verscheen in 1518 in Bazel, samen met de derde editie van "Utopia" en epigrammen van Erasmus. Twee jaar later, in 1520 kwam een nieuwe, uitgebreide versie van dit werk uit. De gedichten in de bundel Epigrammata zijn waarschijnlijk geschreven tussen 1500 en 1520. Een groot deel van deze gedichten zijn epigrammen, maar het werk bevat ook odes en elegieën. Ongeveer een derde van het aantal epigrammen in de bundel zijn Latijnse vertalingen van oorspronkelijk Griekse epigrammen, maar het grootse deel is geschreven door More zelf. De epigrammen behandelen veel verschillende, en soms ook uitzonderlijke onderwerpen, zoals koningschap, staatsbestuur, astrologen, vrouwen en priesters.
Zalig- en heiligverklaring.
In 1886 werd More zalig verklaard door paus Leo XIII. Zijn heiligverklaring vond plaats op 19 mei 1935 (samen met die van John Fisher), 400 jaar na zijn executie. Zijn feestdag werd vastgelegd op 9 juli. Na het Tweede Vaticaans Concilie werd deze datum verplaatst naar 22 juni, maar in de buitengewone vorm van de Romeinse ritus geldt nog steeds 9 juli als feestdag. 22 juni is eveneens de feestdag van Sint-John Fisher, de enige bisschop die tijdens de Engelse reformatie loyaal aan de paus bleef. Sint-Thomas More is de beschermheilige van staatslieden en politici. In 1980 voegde de Anglicaanse Kerk More en Fisher toe aan de lijst van heiligen en helden van de christelijke Kerk met feestdag op 6 juli (zijn sterfdag).
Contradicties en controverses.
In 2000 eerde paus Johannes Paulus II More door hem tot beschermheilige van politici en staatsmannen te benoemen, zeggende dat ""More op een bijzondere manier de waarde demonstreerde van een moreel geweten, ook al toonden zijn acties tegen ketters de grenzen van de cultuur van zijn tijd."
Dertien jaar na Utopia schreef Thomas More in 1529 “"A Dialogue concerning Heresies"”, een streng doctrinair boek waarin hij geen opening laat voor dialoog met de kritische opmerkingen van protestanten en hervormers. Hij pleit daarin openlijk voor het verbranden van ketters. Hoewel More in Utopia pleitte voor godsdienstvrijheid, liet hij als kanselier van Hendrik VIII mensen vervolgen en folteren omwille van hun religie, zoals John Frith, die een Lutheraanse bijbel vertaalde in het Engels. More veroordeelde Frith tot de brandstapel. Er is dus een verschil tussen de tolerante theorie uit Utopia en zijn politieke daden. Wellicht was zijn politiek ingegeven door bezorgdheid over de stabiliteit van de maatschappij. In Utopia was hij tolerant tegenover echtscheidingen, maar in de praktijk was hij katholiek dogmatisch tegen de echtscheiding van Hendrik VIII. Ook in zijn taal was More vaak minder tolerant. Zo beschreef hij Luther in de "Responsio ad Lutherum" (1523) als “aap”, “dronkaard” en “gemene kleine broeder”. Onder het pseudoniem Gulielmus Rosseus schreef hij: "For as long as your reverend paternity will be determined to tell these shameless lies, others will be permitted, on behalf of his English majesty, to throw back into your paternity's shitty mouth, truly the shit-pool of all shit, all the muck and shit which your damnable rottenness has vomited up..."”
Naar hem genoemde scholen.
In 1958 opende in Den Haag het Thomas More College zijn deuren. Na een aantal fusies ontstond het Terra College, dat van naam veranderde na de moord op docent Van Wieren door een leerling, en uiteindelijk is opgegaan in de Scholengroep Den Haag Zuid West onder de naam van De Haagse VMBO Economie.
Sinds 11 juli 2012 vormen in Vlaanderen de voormalige Katholieke Hogeschool Kempen, Lessius Antwerpen en Lessius Mechelen, waaronder het De Nayer-instituut in Sint-Katelijne-Waver, de geïntegreerde hogeschool Thomas More. De hoofdzetel bevindt zich in Mechelen.
Op 1 januari 2014 is de Pabo Thomas More te Rotterdam, los van de Hogeschool Leiden, verdergegaan als zelfstandige hogeschool onder de naam Thomas More Hogeschool. De wetswijziging die nodig was voor deze scheiding werd op 17 oktober 2013 aangenomen in de Tweede Kamer en op 3 december 2013 goedgekeurd door de Eerste Kamer. Het huidige Markland College in Oudenbosch, gemeente Halderberge, heette van 1960 tot 2004 Thomas More College.
In het Verenigd Koninkrijk, de Verenigde Staten, Canada en Zuid-Afrika dragen veel basisscholen en colleges de naam van Thomas More.

</doc>
<doc id="36367" url="https://nl.wikipedia.org/wiki?curid=36367" title="Bart Veldkamp">
Bart Veldkamp

Bart Veldkamp (Den Haag, 22 november 1967) is een voormalig langebaanschaatser die tot 1996 voor Nederland reed, en van 1996 tot 2006 voor België uitkwam. Sinds 1997 heeft hij ook de Belgische nationaliteit en deed hij onder een Belgische licentie mee aan (inter)nationale wedstrijden. Na zijn schaatsloopbaan is hij onder meer analist bij de NOS. Van 2007 tot 2009 is hij twee seizoenen lang coach van de Amerikaanse schaatsploeg geweest en tussen 2010 en 2012 was hij coach bij de TVM-schaatsploeg. Sindsdien begeleidt Veldkamp Bart Swings en is hij sinds seizoen 2013/2014 de hoofdcoach van Team Stressless.
Carrière.
Debuut.
In 1985 en 1986 deed Veldkamp mee aan de Elfstedentocht. Veldkamp debuteerde in 1989 bij het Europees kampioenschap schaatsen, nadat hij in 1988 in Canada de eerste wereldkampioen marathonschaatsen was geworden; de "Jack Barber Challenge World Championship". In dat olympische seizoen miste Veldkamp nipt een afvaardiging naar Calgary, doordat Herbert Dijkstra hem op het beslissende ogenblik voorbleef. In 1990 werd hij Europees kampioen en derde bij het wereldkampioenschap. Zijn specialiteit waren de langste afstanden (de 5000 en 10.000 meter).
In 1992 won Veldkamp de enige Nederlandse gouden medaille bij de Olympische Winterspelen 1992 op de IJsbaan van Albertville door op de 10 kilometer met een eindtijd van 14.12,12 slechts 2,4 seconden sneller te rijden dan de Noor Johann Olav Koss. Hiervoor werd hij dat jaar benoemd tot Sportman van het Jaar. Bij de Olympische Spelen van 1994 in Hamar (Noorwegen) won Veldkamp het brons op de 10 kilometer.
Veldkamp won drie maal de wereldbeker (World Cup) over 5 en 10 kilometer. Hij deed dat in de seizoenen 1989-1990, 1992-1993, 1998-1999.
Schaatsbelg.
Vanaf 1996 kwam Veldkamp uit voor België om de strenge en afmattende Nederlandse kwalificatiewedstrijden voor de grote toernooien te ontlopen. Door ‘schaatsbelg’ te worden, kon de geboren Hagenaar zich probleemloos voorbereiden op belangrijke toernooien. Zo won Veldkamp in 1997 het eerste Belgische kampioenschap allround, dat verreden werd op de IJsbaan van Den Haag.
Op 4 januari 1997 heeft Bart Veldkamp meegedaan aan de Elfstedentocht. Hij eindigde hierbij op de 29e plaats, met 39 minuten achterstand op winnaar Henk Angenent. Na deze Elfstedentocht antwoordde Veldkamp op de vraag of hij nog een beetje had afgezien: “Dit was vreselijk. Ik heb onderweg wel drie keer de kogel gevraagd.”
Bij de Olympische Spelen van 1998 in Nagano was Veldkamp de eerste schaatsenrijder die op de vijf kilometer sneller reed dan 6:30 minuut, maar hij werd in diezelfde wedstrijd later nog gepasseerd door de Nederlanders Gianni Romme en Rintje Ritsma. Wel won Veldkamp de eerste olympische schaatsmedaille namens België. Twee dagen voordat hij de 10 kilometer zou rijden, kreeg hij griep. Wel probeerde hij de koorts te beperken, maar naar eigen zeggen scheelde dat wel zo'n twaalf seconden.
Ondanks (of dankzij) het feit dat Veldkamp voor België uitkwam bleef hij populair bij de Nederlandse schaatssupporters. In 2001 was Veldkamp dicht bij een allroundtitel en in Baselga reed hij dat jaar een baanrecord – dat nog steeds staat – op de 10 kilometer: 13.38,72. Zijn populariteit heeft hij behalve aan zijn goede prestaties ook te danken aan zijn emotionele en spontane reacties, vooral als hij slecht gepresteerd heeft. Meerdere malen heeft hij na een race aangekondigd te stoppen met schaatsen, maar altijd ging hij verder. In 2003 kondigde hij aan te blijven schaatsen tot en met de Olympische Spelen van 2006 in Turijn. De Spelen in Turijn waren de vijfde in zijn loopbaan. Veldkamp wist zich niet direct te kwalificeren, maar door afzeggen van de Fin Jarmo Valtonen en de Fransman Tristan Loy lukte het alsnog. Hier heeft hij zijn carrière als langebaanschaatser beëindigd met de 10.000 meter (14e plaats).
In 2006 nam Veldkamp deel aan de Net5-programma's Peking Express VIP, dat hij samen met Chimène van Oosterhout won, en Wildebeesten.
Schaatsanalist.
Al in november 2003 gaf Veldkamp in het boek "Schaatsen doe je zo", geschreven door Maarten Westermann, tips over de voorbereidingen, kleding, voeding en techniek in het schaatsen. Voor het seizoen 2006/2007 gaf Veldkamp als analist commentaar bij de NOS bij schaatswedstrijden. Dit pakt hij weer op met ingang van seizoen 2009/2010. Ook is hij in juli 2009 bij het wielerprogramma De Avondetappe regelmatig tafelgast van Mart Smeets geweest.
Schaatscoach.
Vanaf november 2006 trainde hij voor het tv-programma "Kluners uit Kenia" vier Kenianen: Edwin Kemboi Kiyeng, Jimmy Kipkemboi Kering, Shadrack Kapchedureser en Michael Fayo. Zij hadden nog nooit eerder in hun leven ijs gezien. Vanaf het schaatsseizoen 2007/2008 was Veldkamp de coach van de Amerikaanse schaatsploeg. Ondanks dat hij een aanstelling had tot de Olympische Winterspelen van 2010 in Vancouver, werd hij in april 2009 ontslagen door de Amerikaanse schaatsbond. Van 4 mei 2010 tot april 2012 was hij in dienst als assistent-coach bij TVM.
Vanaf 2012 begeleidt Veldkamp de Belgische langebaanschaatsers, waaronder Bart Swings die met Veldkamps ondersteuning ook Veldkamps laatste nationale record (op de 5000 meter) verbeterde. Op 24 maart 2013 gaf Veldkamp aan voor 1 mei een Belgisch-Nederlandse schaatsploeg te creëren van zes schaatsers, een trainingsstaf en een begeleider met daarin oud-TVM'er Jan Blokhuijsen. Uiteindelijk koos Blokhuijsen voor Team Corendon en coacht Veldkamp nu vijf Belgen en één Fransman onder de naam Team Stressless.

</doc>
<doc id="36368" url="https://nl.wikipedia.org/wiki?curid=36368" title="Tempeliers">
Tempeliers

De Orde van de Tempeliers of Tempelorde ("Orde van de Arme Ridders van Christus en de Tempel van Salomo") (Latijn: "Pauperes commilitones Christi Templique Solomonici") was een christelijke kruisridderorde die ten tijde van de kruistochten als klein onderdeel van de kruisvaarderslegers een Heilige Oorlog tegen de moslims voerde in het Heilige Land. Ze waren gestructureerd als een monnikenorde naar het model van de cisterciënzers en zowel monastiek als militair actief. De orde is ontstaan uit een broederschap van vooral Franse kruisvaarders, waarvan ten minste Hugo van Payns en de Vlaamse edelman Godfried van Sint-Omaars deel uitmaakten. De broederschap legde rond 1118 de klassieke monastieke beloften van armoede, kuisheid en gehoorzaamheid af ten overstaan van de Latijnse patriarch van Jeruzalem. De orde werd vervolgens in 1129 officieel erkend door de Katholieke Kerk en bleef bijna tweehonderd jaar bestaan. De Tempeliers werden uiteindelijk zo machtig en rijk, dat de Franse koning Filips de Schone er alles aan deed om van hen af te komen.
De broederschap bestond aanvankelijk uit een kleine groep ridders die het plan had opgevat om de pelgrims in Palestina te beschermen. De pelgrims werden tijdens hun tochten door het Heilige Land, van de ene naar de andere door kruisvaarders beschermde plaats, regelmatig slachtoffer van overvallen door autochtonen van het platteland.
Ontstaan.
Overzicht.
Volgens de kroniekschrijver Willem van Tyrus werd de orde opgericht in 1118 door Hugo van Payns, een edelman uit de Champagne. Willem van Tyrus was echter geen ooggetuige en schreef zijn kroniek meer dan vijftig jaar later. Er zijn overigens teksten die doen vermoeden dat de stichting eerder plaatsvond. Zo schreef Ivo van Chartres, de bisschop van Chartres, in 1114 een brief aan Hugo I van Champagne, de graaf van Champagne, dat hij had vernomen dat deze wilde toetreden tot de "militie van Christus" bij zijn reis naar het Heilige Land.
Bernard van Clairvaux was nauw betrokken bij de oprichting van de orde. Andre de Montbard, een van de eerste negen tempeliers, was zijn oom. Bernards cisterciënzers leverden een aangepaste versie van hun kloosterregels. De orde had ook alles te maken met de graven van Champagne. De orde werd namelijk opgericht om de regio invloedrijker te maken en niet om Jeruzalem te redden van de moslims.
De Tempeliers werden snel, mede dankzij de gelofte van armoede, een zeer rijke orde die overal in het koninkrijk Jeruzalem en andere door de kruisvaarders ingenomen gebieden, en ook in Europa grote landerijen met horigen bezat. Dit kwam door de steun van vele edelen. Wanneer edelen toetraden tot de orde, legden ze een persoonlijke gelofte van armoede af en schonken de orde al hun bezittingen. Daardoor, en omdat zij vrijgesteld was van belastingen, werd de Orde een van de belangrijkste bankiers van de westerse wereld. De schuldbrief, een soort cheque, zou een uitvinding van hen zijn.
De kruisvaarders en pelgrims hadden in de Oriënt veel contacten met de plaatselijke islamitische bovenlaag. De Tempeliers raakten door deze contacten bekend met de, vergeleken bij West-Europa, andere culturele standaard over onder meer levenskunst, filosofie en wetenschappen van de Arabische beschaving. De ridders waren daardoor in staat hun Europese tijdgenoten te helpen zich deze culturele en wetenschappelijke rijkdommen eigen te maken.
De internationaal werkende orde vervoerde grote geldsommen van en naar het Heilige Land. Ze ontwikkelde zich daardoor tot een internationaal bankiershuis. Zo stond de koning van Frankrijk zwaar in de schuld bij hen. Samen met hun groeiende machtspositie zou dit de aanleiding geweest kunnen zijn voor de koning Filips IV van Frankrijk om de orde te laten vervolgen wegens ketterij. Dit gebeurde na jarenlang politieke druk op de Kerk waarbij de koning zelfs twee pausen zou hebben laten vermoorden zodat een vertrouweling van hem, paus Clemens V, kon worden verkozen. Op vrijdag 13 oktober 1307, werden vele leden van de orde op bevel van Filips gevangengenomen en beschuldigd van ketterij. In de pauselijke bul "Pastoralis praeeminentiae" van 22 november 1307 aan alle christelijke heersers werd de arrestatie van alle Tempeliers bevolen, alsmede de inbeslagname van al hun roerende en onroerende goederen, die daarna aan de kerk vervielen. Dit bevel luidde in vrijwel heel Europa een lange reeks vervolgingen in.
De laatste grootmeester van de Tempeliers was Jacques de Molay, hij stierf op 18 maart 1314 in Parijs op de brandstapel. De Molay heeft gedurende zijn (schijn)proces onder marteling bekentenissen afgelegd, maar die later herroepen. De beschuldigingen tegen de Orde van ketterij, homoseksualiteit en aanbidding van "Baphomet" waren voor die tijd ongehoord. Het verhaal wil dat De Molay op de brandstapel de koning en de paus vervloekte; beiden stierven nog geen jaar later.
Nadat de Orde van de Tempeliers was opgeheven, werden veel leden en bezittingen opgenomen door de Hospitaalridders. In Portugal werden de Tempeliers vrijgesproken en veranderden ze hun naam in Ridders van Christus.
Tempelberg.
In 1118 zwoeren de ridders de patriarch Gormond van Jeruzalem dat zij de wegen zouden beschermen en een leven van kuisheid, armoede en vroomheid zouden leiden. Koning Boudewijn II van Jeruzalem zag de waarde van zo'n groep religieuze ridders en stelde hun een deel van zijn paleis ter beschikking, dat op de Tempelberg stond. Dit zou de eerste van vele giften zijn die de Tempeliers de tweehonderd jaar daarna als orde zouden ontvangen. Op de Tempelberg had koning Salomo rond 1000 v.Chr. zijn tempel gebouwd, maar na de verwoesting in 70 n.Chr. was er niets meer van over. Volgens de islamieten is de profeet Mohammed daar aan zijn hemelvaart begonnen, daarom hadden zij er de Rotskoepel gebouwd. De Tempeliers breidden het gebied uit en zetten er nieuwe gebouwen op. De tempeliers verbouwden de al-Aqsamoskee om tot hun verblijfplaats. De Rotskoepel was al kort na de verovering van Jeruzalem in 1098 tot Christelijke kerk gewijd. Vanaf die tijd noemde de groep zich de "Tempelorde". Van hun activiteiten op de Tempelberg is nu bijna niets meer terug te vinden, want nadat de moslimleider Saladin in 1187 Jeruzalem heroverde, liet hij elk spoor van hun aanwezigheid verwijderen. De Tempeliers trokken zich na de val van Jeruzalem terug op Akko en vestigden daar in 1191 hun hoofdkwartier. In 1291 viel ook Akko en trokken de Tempeliers zich terug op Cyprus en hun moederlanden in Europa.
Heilige Oorlog.
De tempelorde voerde een Heilige Oorlog tegen de islam en maakte na de val van Jeruzalem en andere belangrijkste steden deel uit van de bezettingsmacht in het Heilige Land. Zij hadden tot taak pelgrims te beschermen die reisden langs de pelgrimsroutes naar de heilige plaatsen in het Heilige Land. Volgens de oorspronkelijk door de cisterciënzer abt Bernard van Clairvaux opgestelde Regel van de Orde waren de Tempeliers zowel monniken als ridders. Ze beschouwden zichzelf als de "militie van Christus". Het was toegestaan om moslims te doden, maar wie een christen doodde, werd uit de orde gezet. De Tempeliers waren berucht voor hun religieus fanatisme en militant karakter. Het waren vechtersbazen die veel geweld gebruikten tegen de vijanden van hun geloof en met gelijke munt terugbetaald werden. De moslimleider Saladin was bijvoorbeeld edelmoedig tegenover gewone ridders, maar Tempeliers en hospitaalridders doodde hij allemaal, waarschijnlijk omdat de Orde der Tempeliers als principe geen losgeld betaalde voor gevangengenomen Tempeliers. Na de Slag bij Hattin (1187) liet hij hen op rituele wijze ter dood brengen. Ook zijn opvolgers kenden geen genade voor de ridderorden.
Organisatie.
Grondregel.
De orde had manschappen en middelen nodig. De eerste grootmeester Hugo van Payns maakte een propagandatocht in het westen en wist grote delen van Europa te interesseren voor de beweging. Maar het Vaticaan moest de orde wel eerst officieel erkennen. Het was monniken verboden om bloed te vergieten, dus was een kerkelijke zegen over het verschijnsel van riddermonniken gewenst. Paus Honorius II liet in januari 1129 de Grondregel van de tempelorde goedkeuren op het concilie van Troyes. Het reglement van de cisterciënzers van Bernard van Clairvaux had model gestaan. Er was vrijwel geen aandacht voor het militaire; het accent lag op de monnikentaak zoals het beschermen van armen, weduwen, wezen en kerken. Later verschenen er zes aanvullingen op de Grondregel die wel militaire paragrafen zouden bevatten.
Bernard van Clairvaux was een van de eerste beschermers van de Tempeliers. Dankzij zijn aanbeveling was Hugo van Payns in staat om de pauselijke instemming voor zijn orde te verkrijgen. Hij schreef grootmeester de Payns een brief waarin hij het werk van de Tempeliers prees en de hulp die ze 'vele goddeloze mannen, rovers, moordenaars, woordbrekers, overspeligen' gaven om 'de weg naar het Heilige Land te vinden'. Met deze aanbeveling vertrok Hugo van Payns naar de Raad van Troyes in Frankrijk. Daar vond een vergadering plaats van belangrijke geestelijken en leken. Hij legde de aanbeveling door Bernardus en de geloofsbrieven van zijn broederschap over samen met een beschrijving van hun manier van leven, plichten, privileges en rituelen om zo de erkenning van zijn orde veilig te stellen.
De bul "Omne datum optimum" van paus Innocentius II verleende in 1139 een groot aantal voorrechten aan de tempelorde. Ze mochten hun statuten opstellen, een grootmeester verkiezen en priesters benoemen. Ze hoefden geen kerkelijke belastingen te betalen en hadden zelf recht op de tienden. De orde viel rechtstreeks onder het gezag van de paus. Ze waren onafhankelijk van de reguliere geestelijkheid en de wereldlijke overheid, ze konden zich onttrekken aan het gezag van de aartsbisschop en koning van Jeruzalem. De reguliere geestelijkheid had het moeilijk met de bevoorrechte positie van de Tempeliers, hoewel andere monniken- en ridderorden ook dergelijke voorrechten hadden.
Het "Hiërarchisch statuut" uit 1165 was een aanvulling op de Grondregel. In deze militaire handleiding werd gesproken over de functies en bevoegdheden van de leden, de wijze van oorlog voeren en de procedure om een grootmeester te kiezen. Voor dit laatste werden de provinciecommandeurs uitgenodigd op het hoofdkwartier. Alle aanwezige leden deden mee met het benoemen van twee keuzeheren. Het tweetal vulde zich in trapjes aan tot dertien, bestaande uit acht ridders, vier soldaten en een kapelaan. Deze mannen gingen in conclaaf en kozen een nieuwe grootmeester.
Religieuze Orde.
De Tempeliers was een traditionele religieuze orde. Zijn leden legden de gangbare kloostergeloften af, gebaseerd op de Regel van Benedictus, van armoede, kuisheid en gehoorzaamheid. Het dagelijks leven werd, waar mogelijk, ingericht als dat van een reguliere orde. Ze aten in gemeenschappelijke eetzalen in absolute stilte, terwijl er voorgelezen werd uit de Bijbel. Maar vanwege hun militaire doelstellingen werden de regels aangepast zodat de krijgsprestaties van de broeders daar niet onder te lijden kregen.
Hun kruin werd geschoren, maar ze lieten hun baard staan. De ridders droegen een wit kleed, de serianten (leden van niet-adellijke afkomst) een zwart kleed.
Het beroemde rode Tempelierskruis stond symbool voor het lijden van Christus. Tijdens de wekelijkse kapittelvergaderingen moesten de leden een na een hun zonden opbiechten. Er waren priesters om de absolutie te geven. Het was de leden ten strengste verboden geld of goederen te bezitten. Gokken en overmatig drankgebruik waren ook verboden. Het gezelschap van vrouwen was niet gewenst. De Tempeliers hadden een grote collectie relikwieën. De belangrijkste was het Ware Kruis. In 1099 werd een vermeend stuk van het kruis van Christus gevonden in de Heilig Grafkerk. Het werd opgeborgen in de tempel en meegevoerd tijdens kruistochten van de orde. Het Ware Kruis werd dag en nacht door tien tempelridders bewaakt.
Ridderorde.
De Tempeliers waren een ridderorde, de enige orde die als ridderorde is begonnen. Aan het hoofd van de organisatie stond de Grootmeester. De Grondregel gaf hem het statuut van alleenheerser, maar volgens het Hiërarchisch statuut moest hij in veel situaties overleggen met andere broeders of het Algemeen Kapittel. De orde heeft tweeëntwintig grootmeesters gekend waaronder zeventien Fransen. Het Algemeen Kapittel vond plaats op het hoofdkwartier op initiatief van de grootmeester. Deze vergadering besliste mee over belangrijke benoemingen, land, kastelen, oorlog en vrede. De grootcommandeur was de commandeur van de provincie Jeruzalem en de plaatsvervanger van de grootmeester. De provinciecommandeurs waren baas over hun provincie, maarschalken hadden de leiding over het leger.
In het leger waren de ridders de elitetroepen. Iemand kon alleen tempelridder worden als hij de wettige zoon van een ridder was. Het was een eretitel die naast een hoger aanzien ook privileges opleverde zoals zwaardere wapens en meer paarden. De ridders werden bijgestaan door sergeanten, (gast)kruisridders huurlingen, en turcopolieren. Deze laatsten waren autochtone huurlingen, al dan niet van christelijke afkomst. Ze vochten op dezelfde wijze als de Turken: te paard met pijl-en-boog. Op haar hoogtepunt zou de orde beschikken over een aanzienlijke strijdmacht van 600 ridders, 2.000 sergeanten en duizenden huurlingen.
Internationale organisatie.
De tempelorde was een internationale organisatie die haar manschappen en middelen haalde uit alle delen van West-Europa. Toch waren de Fransen toonaangevend binnen de orde. De bakermat van de Tempeliers lag in de Champagne; de orde was van meet af aan populair in Frankrijk en het grootste deel van de grootmeesters, leden en commanderijen was Frans. Door schenkingen van de Zuid-Franse adel vanaf 1135 ontstonden er commanderijen in Sarlat, Aurillac, Saint-Gilles, Roaix, Nice, Toulouse, Douzens, Carcassonne, Narbonne, Foix, Béziers en Montpellier.
Door de voorspraak van Eleonora van Aquitanië, in 1152 hertrouwd met Hendrik Plantagenet, de latere Engelse koning, kreeg de tempelorde toegang tot Engeland en de Engelse domeinen in Frankrijk, zoals Anjou, Normandië en Bretagne.
Godfried van Sint-Omaars, een van de medestichters , speelde een cruciale rol in de vestiging van de orde in Vlaanderen. De Vlaamse graaf Willem Clito en graaf Diederik van de Elzas schonken in 1128 verheffingsrechten (successierechten die betaald moesten worden als een leen op een andere leenman overging). Ieper was de oudste vestiging in Vlaanderen. Ter Brake (Alphen) was de oudste commanderij in Brabant op grond dat in 1144 door de heer van Breda werd geschonken.
Heilige Land en landen van overzee.
Jeruzalem was het centrum van hun wereld. In het Heilige Land lagen de drie belangrijkste provincies: Jeruzalem, Tripoli en Antiochië. Daar vonden de militaire acties plaats en lagen hun kastelen. De overige tien provincies werden aangeduid als de ‘"landen van overzee"’: Frankrijk, Zuid-Frankrijk, Engeland, Portugal, Aragon, Noord-Italië, Zuid-Italië, Hongarije, Oost-Europa en Cyprus. Dat waren de wingewesten van de orde waar hun commanderijen lagen. In Spanje en Portugal echter vochten de Tempeliers ook mee tegen de Moren, maar speelden een vrij ondergeschikte rol bij de herovering van het schiereiland. In de elfde eeuw was een bescheiden deel in christelijke handen, halverwege de twaalfde eeuw was dat iets meer dan de helft. Daardoor verwijderde het front zich meer en meer van de tientallen kastelen van de Tempeliers. De aandacht van de Spaanse Tempeliers voor de Reconquista was minimaal.
Bezittingen.
Commanderijen en kastelen.
De commanderijen van de Tempeliers waren herenboerderijen die bestonden uit hoeven, schuren, akkers, weilanden, wijngaarden, kapellen en de daarbij behorende horige landarbeiders. Ze moesten de toevloed verzekeren van manschappen, geld, eten, paarden, wapens en bouwmaterialen. De commanderijen huisvestten ongeveer vier leden die tientallen landarbeiders commandeerden. Er waren meestal geen ridders aanwezig. De Tempeliers exploiteerden ruim 1.000 commanderijen in de landen van overzee, waarvan minstens 800 in Frankrijk. Engeland telde er 40, Duitsland 36. Ze waren gelegen langs de Europese pelgrimsroutes en in de havensteden naar het Heilige Land. De commanderijen van Londen, Parijs en La Rochelle werden uitgebouwd tot vestigingen.
De Tempeliers verwierven in de loop der tijd ook steeds meer bezittingen in de kruisvaarderstaten. Ze waren er de grootste landeigenaren geworden, bezaten de meeste kastelen en hadden duizenden handwerklieden in dienst. Naast de grote kastelen bezaten de tempeliers nog tientallen kleinere:
Inkomsten en uitgaven.
De voornaamste bron van inkomsten waren schenkingen. De tempelorde kreeg veel van koningen, graven, pausen, kardinalen, bisschoppen, landheren en eenvoudige lieden. Naast de boerderijen van de commanderijen ontving ze geld, kerken, kloosters, gastenverblijven, ziekenhuizen, huizen, tuinen, markten, molens, smidsen, et cetera. Al die goederen brachten winsten voort, vaak dankzij de arbeid van de horigen die verplicht waren om zonder beloning voor de landbezitter (de orde) te werken. De opbrengsten werden regelmatig aan het hoofdkwartier afgestaan. De Tempeliers bezaten ook vele parochiekerken die geld opleverden via missen en collecten.
De Tempeliers opereerden meer en meer als bankier, rentmeester en inner van belastingen. Koning Lodewijk VII van Frankrijk leende bij de tempelorde een gigantisch bedrag om de Tweede Kruistocht voort te kunnen zetten. Vanaf dat moment werden de Tempeliers de belangrijkste bankier van het Franse koningshuis. Filips II Augustus liet tijdens zijn afwezigheid voor de Derde Kruistocht alle inkomsten van zijn gebieden betalen aan de Parijse tempel. De Engelse koningen Jan zonder Land en Hendrik III leenden forse bedragen. De Londense tempel, en later de Parijse tempel, waren zelfs bewaarplaats voor de Engelse kroonjuwelen. De tempelorde gaf grote leningen aan paus Alexander III en zamelde geldsommen voor hem in. De Tempeliers beheerden bedragen voor verschillende baronnen en kooplieden. Ze werden ingeschakeld om kerkelijke en wereldlijke belastingen te innen. De Tempeliers zelf waren gevrijwaard van kerkelijke belastingen, ze mochten de tienden houden en exporteerden goederen belastingvrij naar het Heilige Land. Ze bezaten eigen werven en koopvaardijschepen. Akko in de Levant was hun belangrijkste haven.
De orde haalde zeker ook inkomsten uit het Midden-Oosten. Ze hieven belastingen op havens, markten en molens. Ze eisten beschermgeld van sultans en de sjiitische sekte van de assassijnen. Ze ondernamen plundertochten tot diep in het land van de moslims, vergaarden buit en eisten losgeld voor krijgsgevangenen. Tegelijk spendeerden de Tempeliers fortuinen aan hun militair apparaat. De bouw van het kasteel Zefat kostte bijvoorbeeld 1,1 miljoen bezanten, maar ook het onderhouden van kastelen en ridders was erg duur. Paarden werden geïmporteerd vanuit Europa, omdat de Arabische paarden te licht gebouwd waren. Tussen 1180 en 1260 was de prijs van paarden verzesvoudigd.
Andere ridderorden.
In de 12e eeuw ontstonden er verscheidene religieuze orden met een militaire taak. Ze streden allemaal voor het Heilige Land en werden concurrenten van elkaar. De spanningen konden hoog oplopen. Ook in het westen zag men de verdeeldheid van de kruisridderorden. Op het concilie van Lyon (1274) werd voor het eerst over een samengaan van de ridderorden gesproken. Paus Bonifatius VIII zette de discussie voort. Vooral de twee Franse ridderorden (Tempeliers en hospitaalridders) kwamen in aanmerking, maar grootmeester Jacques de Molay was mordicus tegen.
Concurrenten.
De Orde van Sint-Jan (johannieters, beter bekend als de hospitaalridders) werd in 1113 erkend door de paus. Ze mochten hun leider benoemen, tienden innen en waren alleen verantwoording schuldig aan de paus. Hun enige officiële doel was het helpen van armen en zieken, maar al sinds 1136 gingen ze zich meer richten op de strijd tegen de moslims. Pas aan het einde van de 12e eeuw gaf de paus toestemming voor de militaire doelstelling. Men krijgt de indruk dat de Johannieters hun soldatentaak opvoerden door de groeiende populariteit van de Tempelorde. De Tempeliers en de Johannieters werden de twee belangrijkste ridderorden in het heilige land.
De Duitse Orde ontstond tegen het einde van de twaalfde eeuw, omdat er een manifest taalprobleem was met de twee andere ridderorden die Franstalig waren. Door de concurrentie met de Duitse Orde hadden de Tempeliers betrekkelijk weinig bezittingen in Duitsland. Omdat Nederland toen sterk onder Duitse invloed stond, was de Duitse Orde er ook groter dan de Tempeliers. In het heilige land heeft de Duitse orde nooit een grote rol gespeeld omdat zij zich richtte op het Oosten van Europa.
Militair belang.
De Ridderorden hadden een belangrijke militaire positie in de kruisvaardersstaten. De Tempeliers en de Johannieters konden elk ongeveer 600 ridders in de strijd werpen, evenveel als de 1.200 ridders van het politiek bestuur. Ze gaven militair advies, namen deel aan diplomatieke missies en beheerden de kastelen. Vanaf 1150 hadden de politieke leiders het beheer van de kastelen overgedragen aan de ridderordes, omdat zij de enigen waren die over voldoende financiële middelen beschikten. Het overgrote deel van de kastelen in de Latijnse staten werd bemand door de ridderorden. Kastelen waren er van essentieel belang om het gering aantal westerse soldaten te compenseren. De ridderorden werden ook op de meest kwetsbare posities van een legercolonne geposteerd. In de dertiende eeuw waren zij de enigen die zich nog interesseerden voor het platteland van Antiochië en Tripoli.
Regelmatig werd een groot deel van de krijgsmacht van de tempelorde gedood door de moslims. In Hattin (1187), La Forbie (1244) en de Zevende Kruistocht (1248) sneuvelden telkens 300 à 400 tempeliers. De orde zat constant verlegen om nieuwe vechtersbazen en nam het niet zo nauw met de toetredingseisen. Hoewel de Grondregel uitdrukkelijk verbood dat de orde leden wierf onder geëxcommuniceerden, liet de Franse vertaling dat wel toe. Dat waren roofridders of andere zware gevallen. Paus Innocentius III klaagde in 1207 over het gemak waarmee de tempelorde nieuwe leden aannam. Volgens hem zat er te veel tuig tussen.
Einde van de Latijnse staten.
Na de val van Akko en het koninkrijk Jeruzalem (1291) verhuisden de ridderorden hun hoofdkwartier naar het eiland Cyprus. Ze zetten hun strijd tegen de moslims verder voort ter zee. In 1300 kwam het tot diverse piratenacties bij Egyptische en Syrische havensteden. De Tempeliers mengden zich in de staatszaken op Cyprus en steunden een staatsgreep. De tempelorde en een deel van de geestelijkheid bleef hangen in het verleden. Op verzoek van paus Clemens V kwam grootmeester Jacques de Molay in 1307 nog met een uitgewerkt plan voor de herovering van het Heilige Land.
Het proces tegen de orde (1307-1312).
De Franse koning Filips de Schone was de machtigste vorst van zijn tijd. Zijn politiek was erop gericht om het gezag van het Franse koningshuis te versterken. Door zijn oorlogen met de Engelsen en de Vlamingen verkeerde hij vanaf het begin van zijn regering in financiële problemen. Hij zocht geld bij de Katholieke Kerk, de Lombarden, de joden en via muntdevaluaties. Filips wilde de macht van de Katholieke Kerk breken. Hij verbood de verdere uitbreiding van de bezittingen van de katholieke monnikenorden en duldde geen kerkelijke inmenging meer met wereldlijke zaken. De strijd laaide zo fel op dat Filips in 1303 een soort proces hield, waarbij hij paus Bonifatius VIII van onder meer ketterij, afgoderij, simonie, sodomie en moord beschuldigde. Hij wilde Bonifatius afzetten en bedreigde hem met de dood. De volgende paus verzoende zich met de Franse koning.
In de eerste jaren van zijn regering leek er geen vuiltje aan de lucht tussen Filips en de Tempeliers. Hij maakte gebruik van hun financiële diensten, zoals ambtenaren uitbetalen, munten slaan, belastingen innen, de financiën van koning en prinsen beheren. In 1295 werd wel een deel van de activiteiten overgenomen door een nieuwe koninklijke organisatie. In 1304 ontving de visiteur van de Tempeliers een oorkonde waarin de Franse koning beloofde de orde te beschermen. Volgens een kroniek uit 1308 zou Filips de paus in 1305 gevraagd hebben om de toen bestaande twee Franse ridderorden te verenigen en onder de leiding te plaatsen van de Franse monarchie. In 1306 zocht hij bescherming in de Parijse tempel, nadat er onlusten uitgebroken waren na een muntdevaluatie. In maart 1307 woonde hij nog een inwijdingsdienst bij. Rond die tijd begonnen er aan het Franse hof geruchten de ronde te doen over de duistere praktijken van de Tempeliers. In mei 1307 spraken paus Clemens V en grootmeester Jacques de Molay over de beschuldigingen. In juni 1307 werd er tijdens de kapittelvergadering van de Parijse tempel ook over gesproken.
Arrestatie, ketterij, inquisitie en bekentenissen.
Koning Filip kreeg de kans om in te grijpen door het verraad van een voormalige tempelier, een zekere Esquiu de Florian, die hem verschrikkelijke verhalen vertelde over godslastering, seksuele uitspattingen en duivelaanbidding binnen de orde van de Tempeliers. Dit was het excuus waar Filip heel die tijd op had zitten wachten om in actie te kunnen komen. In de nacht van 12 oktober op 13 oktober 1307 werden door officieren van de koning over heel Frankrijk zo'n 15000 mensen gearresteerd. Daaronder bevonden zich niet alleen Tempeliers, maar ook bedienden en arbeiders op de landgoederen van de Tempeliers. Van de Tempeliers zelf werden er zo'n 2000 aangehouden, onder wie ook grootmeester Jacques de Molay. Zij werden aangehouden in Chinon toen ze onderweg waren naar de paus. In de kerker van Chinon is nog steeds een inscriptie van Jacques de Molay te lezen. De paus heeft zich niet verzet tegen de arrestatie. Al de gevangenen en hun bezittingen kwamen onder het beheer van de Franse koning. Dat bleef zo gedurende de vijf jaren van het proces. Hoewel er weinig liquide middelen aangetroffen werden, weet men van diverse commanderijen dat Filips ze verkocht of verpacht heeft.
De Orde van de Tempeliers werd beschuldigd van ketterij. Alleen de Kerk was gemachtigd om daar een oordeel over te vellen. Wanneer Filips IV aan zijn baljuws opdroeg om alle Tempeliers te arresteren, gebeurde dat op verzoek van de Franse inquisiteur Willem d’Imbert. Deze dominicaanse monnik was tevens Filips' biechtvader. De gevangenen werden beschikbaar gesteld aan de inquisitie. Deze kerkelijke rechtbank ging er altijd van uit dat ze gelijk had en de beschuldigingen juist waren. Wie bekende, kreeg vergiffenis. Wie ontkende, kreeg de doodstraf. Wie zijn bekentenis herriep, kreeg zeker de doodstraf. Via een pauselijke bul van 1252 was de praktijk van het martelen al kerkelijk goedgekeurd. Men redeneerde dat een onschuldige martelingen kon doorstaan, als het ging over de redding van zijn ziel.
De eerste verhoren zijn van grote invloed geweest op het verdere verloop van het proces. Er zijn 138 verslagen van de Parijse verhoren uit oktober en november 1307 bewaard gebleven. Slechts vier leden ontkenden alles, de anderen bekenden onder zware druk dat de orde schuldig was aan een deel van de beschuldigingen. Het staat vast dat de meerderheid van de gevangenen gemarteld werd. Op 24 oktober 1307 ging ook grootmeester Jacques de Molay door de knieën. Hij bekende dat men hem tijdens zijn toetreding 42 jaar eerder gedwongen had om het beeld van Christus te verloochenen en op het kruis te spuwen. Hij geloofde dat men hem niet anders behandeld had dan de anderen. De volgende dag herhaalde hij zijn verklaring in het openbaar. Daarna onderschreven 38 leden, onder wie de hoogste leiders, ten overstaan van een groep toehoorders de verklaring van de grootmeester. Daarmee kon Filips zijn actie gemakkelijk rechtvaardigen.
Paus Clemens V.
Paus Clemens V was een Franse bisschop die zijn benoeming tot paus dankte aan Filips IV. De koning had gedacht dat het proces na de bekentenissen snel afgehandeld zou worden, maar de paus reageerde verrassend. Hij trotseerde Filips, hechtte geen geloof aan de roddels, noemde het een aanslag op de kerk en eiste tevergeefs dat de bezittingen werden overgedragen aan de kerk. De paus zorgde ervoor dat het proces nog jaren aansleepte.
Op 22 november 1307 droeg de paus alle christelijke vorsten op de Tempeliers te arresteren en hun bezittingen beschikbaar te stellen aan de kerk in afwachting van het proces. In december 1307 trok de grootmeester zijn bekentenis in tegenover twee kardinalen, veel andere leden deden hetzelfde. In februari 1308 schortte de paus de activiteiten van de Franse inquisiteurs op, maar Filips ging door met zijn campagne tegen de tempelorde. In juni 1308 liet hij in Poitiers 72 Tempeliers verschijnen voor de paus. Ze waren zorgvuldig gekozen en bevestigden de teneur van de verhoren van oktober 1307. In augustus 1308 bekenden de hoogste leiders van de tempelorde op het kasteel van Chinon opnieuw delen van de aanklacht.
Op 12 augustus 1308 verscheen de pauselijke aanklacht tegen de tempelorde. De belangrijkste van de 127 artikelen waren: verloochenen van Jezus Christus, aanbidden van een afgod, kusrituelen en andere homoseksuele praktijken, zich verrijken op een illegale manier. Tot deze zaken zou men reeds lang aangezet worden in de hele orde. Een pauselijke commissie moest de aanklacht onderzoeken en zich uitspreken over de orde, de aartsbisschoppen konden recht spreken over de individuele Tempeliers. Bijna alle leden van de commissie hadden nauwe relaties met het Franse koningshuis. In maart 1309 bleek nog eens hoeveel invloed de Franse koning had op de paus, toen Clemens zijn hofhouding naar Avignon verhuisde en de Babylonische ballingschap der pausen begon.
In april 1310 was de verdediging van de Tempeliers op haar sterkst. Er hadden zich bijna 600 leden aangemeld voor het proces. Ze voerden aan dat de bekentenissen door marteling verkregen waren. Men wist van 36 Tempeliers dat ze omgekomen waren tijdens de verhoren in Parijs. Maar in mei 1310 begon aartsbisschop Philippe de Marigny individuele Tempeliers te vonnissen. Op het hoogtepunt van de verdediging liet hij er 54 verbranden. Het waren strijdbare leden die de orde wilden verdedigen en hun bekentenissen teruggetrokken hadden. De Franse aartsbisschoppen gingen door met het berechten van individuele leden. Dat kraakte de verdediging volledig. Weinigen hadden nog de moed om de orde te verdedigen. Slechts 87 van de oorspronkelijke 597 verdedigers kwamen opdagen.
Opheffing van de orde.
De Franse koning Filips de Schone was de drijvende kracht achter de ontbinding van de Orde van de Tempeliers. Van meet af aan was hij van plan de orde te vernietigen. Dan sloeg hij twee vliegen in één klap:
De katholieke kerk was niet opgewassen tegen de machtige koning van Frankrijk. Veel betrokken geestelijken (paus, aartsbisschoppen, commissie en inquisiteur) waren zelf Fransen, nauw verbonden met de koning en nauwelijks bereid hem tegen te spreken, als ze al niet actief meewerkten aan zijn plan.
Paus Clemens V opende op 16 oktober 1311 het Concilie van Vienne. In de maanden vooraf had hij zich beziggehouden met het bewijsmateriaal tegen de orde en instructies verzonden over het verkrijgen van bekentenissen via martelingen. Hij liet negen tempelridders arresteren die de orde wilden verdedigen. In maart 1312 verscheen Filips in Vienne. Hij had twee broers, drie zonen en een groot leger meegebracht om indruk te maken. Op 3 april 1312 deelde de paus mee aan het concilie dat hij besloten had om de tempelorde op te heffen zonder haar te veroordelen voor ketterij. In de bul Vox in Excelso stond onder andere: “"Het is waar dat voornoemde orde op grond van processen, tegen haar als ketterse organisatie gevoerd, door een definitieve uitspraak niet veroordeeld kan worden. Daarom heffen wij, niet zonder bitterheid en zielensmart, niet door een gerechtelijke uitspraak, maar uit vaderlijke zorg en apostolische onvolkomenheid, de genoemde tempelorde tezamen met al haar instellingen, bepalingen en namen voor eeuwig met toestemming van het heilige concilie op."” De bezittingen van de Tempeliers vervielen aan de hospitaalorde die wel 200.000 pond aan de koning moest betalen voor de proceskosten. In augustus 1312 schreef Filips dat hij instemde met het besluit, als de hospitaalorde volledig hervormd zou worden. Hij dacht al aan zijn volgend slachtoffer.
De veroordeling van de leden verliep betrekkelijk geruisloos. Veel gewone broeders traden toe tot een kloosterorde of sleten hun dagen op de vroegere commanderijen. De vier leiders echter werden onderworpen aan een pauselijke rechtbank van kardinalen. Op 18 maart 1314 werden ze op een openbare rechtszitting in Parijs veroordeeld tot levenslange gevangenisstraf. Maar grootmeester Jacques de Molay en commandeur Godfried van Charney maakten van de gelegenheid gebruik om hun eerdere bekentenissen in te trekken en de orde onschuldig te verklaren. Toen Filips daar lucht van kreeg, liet hij de twee mannen nog diezelfde dag op de brandstapel sterven.
De orde als geheel werd eigenlijk nooit werkelijk verdacht van ketterij of overtreding van geloofsregels. In de strafbepalingen van de tempelorde stond dat men voor homoseksualiteit uit de orde gezet werd. Er is nooit een spoor gevonden van afgodsbeelden en geheime voorschriften. Afgedwongen bekentenissen over kusrituelen en afgoden vertoonden zo’n grote verscheidenheid dat er geen waarde aan gehecht kan worden: de Tempeliers hadden onder dwang bekend wat de Inquisitie wilde horen. In andere landen werd met ongeloof gereageerd op de processen in Frankrijk. In deze landen waren weinig verhoren, martelingen, bekentenissen en veroordelingen. Het was echter ook daar een handige manier om de bezittingen van de tempelorde af te nemen.
Eerherstel.
In 2001 vond professor Barbara Frale bij toeval het perkament van Chinon in het Vaticaans Geheim Archief. Het document uit 1308-1314 was onterecht in het archief van de 17e eeuw terechtgekomen. Het beschreef de verhoren van 79 Tempeliers, waarvan de bekendste tussen 28 juni en 2 juli 1308 gehouden werden in het kasteel van Chinon. Het bevat ook aantekeningen van paus Clemens V gericht aan bisschop Jacques Fournier (de latere paus Benedictus XII). Daaruit zou blijken dat Clemens de Tempeliers in 1314 vrijgesproken heeft van ketterij, hen de pauselijke absolutie geschonken heeft en zelfs vergiffenis gevraagd heeft. Hij ontbond de tempelorde onder politieke druk van de Franse koning Filips IV.
Het Vaticaan gaf op 25 oktober 2007 het boek Processus contra Templarios uit en verklaarde de Tempeliers niet langer ketters. De publicatie was gebaseerd op het perkament van Chinon. In 2008 spanden nazaten van de Tempeliers in Spanje een rechtszaak aan tegen paus Benedictus XVI om de goede naam van de tempelorde te herstellen.
Mythevorming.
De mythevorming rond de Orde van de Tempeliers nam in de loop der eeuwen gigantische proporties aan. Er werden de meest ongeloofwaardige verhalen verzonnen. Daar is een aantal redenen voor:
Naast historische en esoterische mythes zijn er ook verhalen die een ander beeld van de orde geven. In verschillende talen bestaan uitdrukkingen die naar alcoholconsumptie verwijzen. Constantijn Huygens: 
"Ick bend'er by geweest, 't is waer, daer Dronckaerts saten,"
"En sopen als Templiers, en vloecten als Croaten."
Geheim voortbestaan.
In kringen van vrijmetselaars en liefhebbers van esoterische kennis gaat het verhaal dat de orde nog eeuwenlang in het geheim is blijven bestaan. Zo zou er een Handvest van Larmenius (tabula aurea Larmenii) uit 1324 zijn, dat doorgegeven werd aan Grootmeester Bernard Raymond Fabré-Palaprat, die in werkelijkheid een Franse pseudo-orde van Tempeliers (Orde van de Tempel) oprichtte op 4 november 1804. De 19e eeuwse theosofe Blavatsky schreef in haar "Isis Ontsluierd" over het (gebrek aan) verband tussen tempeliers en vrijmetselarij. 
Sommigen geloven ook dat de tempeliers iets te maken hadden met de Franse Revolutie uit wraak op het Franse koningshuis. Er is zelfs een legende dat een man op het schavot sprong na de executie van Lodewijk XVI, zijn handen in het bloed doopte en schreeuwde "Jacques de Molay gij zijt gewroken". Dit zou de theorie ondersteunen dat vele revolutionairen lid van de vrijmetselarij waren zoals Lodewijk Filips II van Orléans (Philippe Égalité).
Externe links.
Websites met al dan niet romantische speculaties over de tempeliers en hun geschiedenis:
Literatuur.
Referenties

</doc>
<doc id="36369" url="https://nl.wikipedia.org/wiki?curid=36369" title="Orde van de Arme Ridders van Christus en de Tempel van Salomo">
Orde van de Arme Ridders van Christus en de Tempel van Salomo



</doc>
<doc id="36371" url="https://nl.wikipedia.org/wiki?curid=36371" title="SRT">
SRT



</doc>
<doc id="36372" url="https://nl.wikipedia.org/wiki?curid=36372" title="Schaatsbelg">
Schaatsbelg

Schaatsbelg is de benaming voor (oorspronkelijk) Nederlandse schaatsers die voor België uitkomen om de kwalificaties en selectiewedstrijden voor de grote schaatstoernooien te omzeilen.
Bart Veldkamp was de eerste schaatser die schaatsbelg genoemd werd. Vanaf 1996 kwam hij, na onenigheid met het bestuur van de Nederlandse Schaatsbond, voor België uit. Dit verloste hem van de concurrentiestrijd in Nederland en stelde hem in staat om zijn eigen trainings- en wedstrijdbeleid op te stellen. André Vreugdenhil volgde in 2000 het voorbeeld van Veldkamp nadat hij zich verschillende jaren op rij niet had weten te plaatsen voor een groot toernooi. Na een periode van afwezigheid achtte hij de afstand tussen zichzelf en de top te groot. Op advies van Veldkamp koos ook hij ervoor om voor België uit te komen. In 2022 besloot Isabelle van Elst uit te komen namens België.
Varianten.
Veldkamp was echter niet de eerste schaatser die uitkwam namens een ander land. Varianten op de "Schaatsbelg" waren de volgende schaatsers:

</doc>
<doc id="36374" url="https://nl.wikipedia.org/wiki?curid=36374" title="Kasteel van Montségur">
Kasteel van Montségur

Het Kasteel van Montségur (Frans: "Château de Montségur") is een kasteel op een berg in de gelijknamige gemeente in een noordelijke uitloper van de Pyreneeën, op zo'n 20 km van de Franse stad Foix.
Burcht van de katharen.
Het Kasteel van Montségur is bekend als de burcht van de katharen, boven op de berg. In 1204, toen paus Innocentius III zijn strijd tegen de katharen begonnen was (wat in 1209 tot een kruistocht leidde) werd de ruïne van een oude vesting op deze bergtop door de katharen herbouwd. Dit bolwerk werd in 1232 door de Kathaarse bisschop van Toulouse uitgeroepen tot het zenuwcentrum van het katharisme.
In 1243 was het Kasteel van Montségur de belangrijkste vesting van de katharen. Tijdens de derde Albigenzische Kruistocht belegerde het kruisvaardersleger de burcht, aanvankelijk zonder succes. Katapulten konden niet gebruikt worden wegens de grote hoogte waarop de vesting stond. Dit veranderde toen een groepje soldaten er op een nacht in slaagde een nabijgelegen toren in te nemen, zodat de kruisvaarders vanaf ongeveer dezelfde hoogte de burcht konden bestoken. Op 16 maart 1244 gaven de katharen en hun verdedigers (niet iedereen in de burcht was van het kathaarse geloof) zich over. Bij hun overgave kregen de katharen en de verdedigers de keuze tussen zich te bekeren tot het de aanvaarde officiële versie van het christendom of de brandstapel. Tussen de 200 en 225 katharen die zich in Montségur bevonden kozen vrijwillig voor de brandstapel. Ter nagedachtenis van hen werd een monument opgericht aan de voet van de berg.
De burcht van de katharen werd met de grond gelijk gemaakt. In de drie eeuwen daarna is de tegenwoordige burcht door Franse troepen als garnizoen gebouwd en uitgebreid.

</doc>
<doc id="36377" url="https://nl.wikipedia.org/wiki?curid=36377" title="Toos Goorhuis-Tjalsma">
Toos Goorhuis-Tjalsma

Catharina Elisabeth (Toos) Goorhuis-Tjalsma (Leiden, 30 juni 1915 - Tilburg, 5 januari 2004) was samen met haar vriendin Bertje Jens de bedenkster van het Pieterpad.
Zij bedachten het pad in 1978 terwijl zij van de woonplaats van Bertje, Groningen naar Tilburg, de woonplaats van Toos liepen. Ze ondernamen deze wandeling om "ook eens in Nederland te wandelen". Zij waren ervaren wandelaars, die echter altijd in het buitenland wandelden, omdat er toen in Nederland geen langeafstandswandelpaden bestonden. Omdat deze er niet waren, besloten ze de route te beschrijven, "zodat de kinderen het nog eens na konden lopen". 
Al lopende bedachten ze het concept van het Pieterpad, om van Pieterburen in het uiterste Noorden naar de Sint Pietersberg in het uiterste Zuiden te lopen. Ze wijzigden daarop hun plannen, gingen met de bus (ze waren in het zuiden van Drenthe) naar Pieterburen. Nadat zij het gedeelte van Pieterburen naar Groningen hadden beschreven, keerden ze terug naar de plek waar ze waren gestopt en vervolgden hun weg, ditmaal naar de Sint-Pietersberg.
Toos wordt in het algemeen als dé bedenker van het pad gezien, omdat zij de route uitstippelde.

</doc>
<doc id="36380" url="https://nl.wikipedia.org/wiki?curid=36380" title="Castilië-León">
Castilië-León



</doc>
<doc id="36381" url="https://nl.wikipedia.org/wiki?curid=36381" title="Hekelingen">
Hekelingen

Hekelingen is een dorp en voormalige gemeente op het eiland Putten, in de Nederlandse provincie Zuid-Holland.
De oudste nog bestaande gesigneerde luidklok van Nederland (gesmeed in 1285) werd geluid in de eerste (niet meer bestaande) kerk van Hekelingen. Deze luidklok bevindt zich vanaf 1916 in het Rijksmuseum te Amsterdam..
Sinds de 19e eeuw vaart er een veerpont tussen Hekelingen en Nieuw-Beijerland in de Hoeksche Waard, die tegenwoordig de enige autoverbinding is over het Spui.
Hekelingen heeft een eigen voetbalvereniging: VV Hekelingen.
Geschiedenis.
Hekelingen is een van de oudste dorpen op Voorne-Putten. De eerste documentatie waarin de naam “Hekelinge” wordt genoemd stamt uit 1322, maar al in de 13de eeuw is het dorp ontstaan als dijknederzetting en het is nu nog een dijkdorp. In de polders van Hekelingen zijn opgravingen gedaan waaruit blijkt dat er reeds 3000 jaar geleden mensen woonden in dit gebied.
Hekelingen was tot 1966 een zelfstandige gemeente, maar had wel al sinds 1 april 1817 dezelfde burgemeester als Spijkenisse. Van 1812 tot 1817 was Hekelingen toegevoegd aan Spijkenisse. Sinds 1 mei 1966 maakte het weer deel uit van de gemeente Spijkenisse. Het dorp werd toentertijd opgenomen als wijk van Spijkenisse. Begin 21ste eeuw is hier weer verandering ingekomen, en was het geen wijk meer, maar werd weer als dorp beschouwd.
Tot en met 31 december 2014 was Hekelingen onderdeel van de gemeente Spijkenisse. Op 1 januari 2015 ging de plaats samen met de gemeente op in de gemeente Nissewaard.

</doc>
<doc id="36382" url="https://nl.wikipedia.org/wiki?curid=36382" title="Nieuw-Beijerland">
Nieuw-Beijerland

Nieuw-Beijerland is een dorp in het westen van de Hoeksche Waard (Zuid-Holland) met ongeveer inwoners ().
Het dorp is gelegen aan het Spui, een getijrivier. Het water in de omgeving van Nieuw-Beijerland is nog aan de invloed van de getijden onderhevig. Er is een veerpontverbinding met Hekelingen bij Spijkenisse.
Geschiedenis.
Nieuw-Beijerland werd in 1582 gesticht als voorstraatdorp, nadat de bedijking van de polder Nieuw-Beijerland en Nieuw-Piershil gereed was gekomen. Het dorp ligt in de noordoostelijke hoek van de gelijknamige polder en kreeg een planmatige aanleg, bestaande uit drie straten die de dijk volgen en drie straten die daar haaks op staan. Nieuw-Beijerland vormde tot 1984 een afzonderlijke gemeente. Bastiaan Kolbach, de laatste burgemeester van Nieuw-Beijerland, werd in dat jaar burgemeester van Korendijk, waarin Nieuw-Beijerland samen met de gemeenten Goudswaard, Piershil en Zuid-Beijerland opging. Sinds 2019 maakt Nieuw-Beijerland deel uit van de fusiegemeente Hoeksche Waard. Het dorp wordt sinds 2013 aan de zuidkant uitgebreid.
Op 27 augustus 2022 werd de buurtschap Zuidzijde, ten zuiden van het dorp, zwaar getroffen toen tijdens een buurtfeest een vrachtwagen vanaf de dijk op een groep barbecueënde mensen inreed. Bij het ongeluk vielen volgens opgave van burgemeester Charlie Aptroot zeven doden (inclusief een ongeboren kind) en zeven gewonden.
Sport.
De plaatselijke voetbalvereniging heet NBSVV en is opgericht in 1949, de thuishaven is het sportpark De Kreek. De banen van de plaatselijke tennisvereniging TV de Molen zijn gelegen aan het industrieterrein. Het dorpshuis "de Swaensvoet" beschikt over een gymzaal.
Molen.
De eerste Nieuw-Beijerlandse molen werd gebouwd rond de jaren 1700, kort na het ontstaan van de polder. In 1703 werd de molen Windlust gebouwd, tegenwoordig De Swaen geheten. Dit was in de achttiende eeuw een dwangmolen, wat inhield dat men verplicht was zijn graan hier te laten malen. Evenals de hervormde kerk is het een rijksmonument.

</doc>
<doc id="36383" url="https://nl.wikipedia.org/wiki?curid=36383" title="Nieuw Beijerland">
Nieuw Beijerland



</doc>
<doc id="36387" url="https://nl.wikipedia.org/wiki?curid=36387" title="Natuurmonumenten">
Natuurmonumenten



</doc>
<doc id="36388" url="https://nl.wikipedia.org/wiki?curid=36388" title="Tiengemeten">
Tiengemeten

Tiengemeten is een eiland in de Nederlandse provincie Zuid-Holland. Het werd bij de gemeentelijke herindeling in 1984 deel van de gemeente Korendijk, maar was voor die tijd gesplitst tussen Goudswaard en Zuid-Beijerland. Sinds de herindeling van 2019 is het onderdeel van de gemeente Hoeksche Waard. De naam duidt op de grootte: een gemet is een oude landmaat van ruim 0,4 hectare. Tiengemeten is thans echter veel groter: 7 km lang en 2 km breed. Het eiland was oorspronkelijk grotendeels verpacht aan boeren. Sinds 1997 wordt het door Natuurmonumenten beheerd als nat natuurgebied.
Geschiedenis.
Tiengemeten is ontstaan als zandplaat in het Haringvliet en is in de loop van de eeuwen uitgegroeid tot een eiland. In 1668 werd door de staten van Holland en West-Friesland het eiland in erfpacht gegeven aan twee heren uit Den Haag en werd het eerste gedeelte ingepolderd. Bij besluit van 17 mei 1804 werd vergunning verleend voor de inpoldering van de Middenpolder en de Benedenpolder, die datzelfde jaar nog werden bedijkt. In 1854 werd de inpoldering ondernomen van een uitgestrekt gebied van schorren in het westen en zuiden van de plaat. Vergunning daartoe werd verleend aan de Wed. L. Kolff van Oosterwijk te Middelharnis, gemachtigde van A.W. Baron van Brienen van de Groote Lindt. De nieuwe inpoldering kreeg de naam Brienenswaard. 
Uiteindelijk bestond het eiland uit vijf polders: de Oude Polder, Middenpolder, Benedenpolder, Mariapolder en de Brienenswaard. Lange tijd was het eiland in bezit van de familie Van Brienen.
Het Haringvliet was van oudsher de toegangspoort vanaf de Noordzee naar de havenplaatsen Dordrecht, Rotterdam en Delft. Van 1805 tot 1939 lagen schepen, die naar De Oost waren geweest, soms tot enkele maanden in quarantaine voor anker bij het eiland Tiengemeten. Hiervoor was een deel van het eiland afgesloten van de rest.
Het eiland was oorspronkelijk geheel in gebruik voor akkerbouw en telde maximaal zo'n 180 bewoners, maar dit nam vanaf de jaren vijftig snel af. Het bezit ging over van baggeraar en bouwbedrijf Volker Stevin (1967-1987) naar pensioenverzekeraar AMEV, die het eiland in 1987 voor 54 miljoen gulden overnam.
De watersnoodramp van 1953 kostte twee mensen het leven op het eiland. Het ging om Gerrit Ardon, de opzichter van het eiland en zijn broer Dingeman die door de polder trokken om mensen te waarschuwen voor het dreigende gevaar. Na de ramp werd het Deltaplan opgesteld. De eerste plannen gingen er vanuit dat Goeree-Overflakkee via een oeververbinding over Tiengemeten met de Hoekse Waard verbonden zou worden.
In de jaren '50 werden op het eiland acht arbeiderswoningen en een koelhuis gebouwd.
Planvorming.
Van 1956 tot 1990 lagen er diverse voorstellen om het eiland in gebruik te nemen als recreatiepark, dumpplaats voor verontreinigd slib, vliegveld of kerncentrale. De opbrengsten van de landbouw namen jaar na jaar af, waardoor voortzetting van deze activiteit niet langer lucratief was. In 1990 is echter besloten van het eiland een nieuw natuurgebied te maken en werd het opgenomen in de Ecologische hoofdstructuur. In 1994 is het eiland door de provincie officieel aangewezen als natuurontwikkelingsgebied, werd het gekocht door de Dienst Landelijk Gebied en overgedragen aan Natuurmonumenten, dat al eerder de Blanken Slikken in bezit kreeg. Het eiland telde toentertijd vijftig inwoners. In de jaren negentig zijn alle boeren uitgekocht, waardoor zij elders in Nederland een nieuw akkerbouwbedrijf konden beginnen.
In 1997 is gestart met het omzetten van de 700 hectare akkerbouwgrond in natuurgebied. Sinds 1997 vormt de Vereniging Natuurmonumenten geheel Tiengemeten om tot natuurgebied. Daarmee werd Tiengemeten het grootste natuurontwikkelingsproject van Nederland. De vaak al generaties lang op Tiengemeten woonachtige boerengezinnen werden hierbij gedwongen hun boerderij op te geven. Omdat Natuurmonumenten in eerste instantie beweerde dat het eiland volledig aan de natuur teruggegeven zou worden en ook afgesloten zou worden voor bezoekers, gingen de meeste boerengezinnen hier uiteindelijk mee akkoord. In mei 2007 verliet de laatste boer het eiland. De overige tien bewoners zijn gebleven.
Geografie.
Tot 2007 lag er op het eiland de buurtschap "Tiengemeten". De buurtschap bestond uit een kleine kern van enkele boerderijen, een smederij en wat arbeiderswoningen met daaromheen de uitgestrekte akkerlanden met hier en daar een boerderij. Een verharde weg bediende het hele eiland. Landbouw was samen met de smederij, de veerdienst en het rattenvangen de bron van inkomsten.
Recreatie.
Op het eiland mag overal worden gewandeld. Er zijn drie verschillende wandelroutes uitgezet.
Het informatiecentrum van Natuurmonumenten is gevestigd in de schuur van de Margueritahoeve, nabij de aanlegplaats van de veerpont.
Op de westpunt zijn een boerderij en twee woonhuizen gerestaureerd. Deze panden worden door Buitenleven Vakanties verhuurd als recreatiewoning. Ook zijn er enkele tweede woningen. Op de oostpunt van het eiland in de zogenoemde Oude Polder is een herberg met hotelkamers en een camping gevestigd. In de wintermaanden zijn in deze voormalige boerderij theater- en cabaretvoortstellingen. Deze herberg brandde 30 juni 2011 bijna tot de grond toe af, maar is daarna herbouwd. Natuurmonumenten opende in 2012 bij de veerhaven een natuurspeelplaats van 4,5 hectare voor kinderen van twee tot twaalf jaar: de grootste Speelnatuur van OERRR in Nederland. Naast de speeltuin is het woonhuis van de 'Hélènehoeve' in 2013 in gebruik genomen als pannenkoekenrestaurant, dat in 2019 failliet is verklaard en onder de naam Gasterij de Gezusters algemene horeca aanbiedt. In de schuur van de Hélènehoeve is het Landbouwmuseum gevestigd en een vergaderzaal. Daarnaast is in 2009 een museum geopend met werk van Rien Poortvliet.
De populariteit van Tiengemeten als natuur- en recreatiegebied groeit. In 2008 trok het eiland 20.000 bezoekers, in 2010 waren het er ruim 30.000 en in 2013 bijna 50.000. In 2010 is een bezoekerscentrum geopend. Dat wordt beheerd door Natuurmonumenten.
Bereikbaarheid.
In opdracht van Natuurmonumenten voert de Veerdienst Tiengemeten VOF het gehele jaar door een veerpontverbinding tussen Tiengemeten en Nieuwendijk, ten westen van Zuid-Beijerland. Hierbij wordt gevaren over het Vuile Gat (onderdeel van het Haringvliet). Voor de veerpontverbinding zijn drie boten beschikbaar, die alle de thuishaven hebben in Nieuwendijk. Welke boot wordt ingezet, is afhankelijk van de drukte.
In de zomermaanden doen daarnaast diverse bootdiensten het eiland aan vanuit Willemstad, Nieuwendijk, Stad aan het Haringvliet, Middelharnis en Hellevoetsluis. Het eiland heeft een jachthaven in het noordwesten, ten hoogte van de vakantiewoningen. Pleziervaart mag niet aanmeren in de veerhaven. Deze haven is uitsluitend in gebruik voor chartervaart, zoals de Waterbus.

</doc>
<doc id="36390" url="https://nl.wikipedia.org/wiki?curid=36390" title="Chemische energie">
Chemische energie

Chemische energie is de totale "energie-inhoud" van een stof. Deze energie is opgeslagen in de bindingen tussen de atoomkernen en de elektronen in de atomen van een molecuul. Elektronen kunnen zich op bepaalde, 'discrete' afstanden van de kern bevinden, volgens het model van de zogenaamde elektronenschil. De situatie waarbij een elektron zich in zijn laagst mogelijke energie-toestand ("E"0) bevindt, wordt de grondtoestand genoemd. Alle andere toestanden worden aangeslagen toestanden genoemd. De afstand van een elektron tot de kern van een atoom is een maat voor de potentiële energie van dat elektron. Hoe groter deze afstand, hoe groter de opgeslagen energie. Bovendien is ook de interactie tussen de elektronen van groot belang.
Chemische energie die is opgeslagen kan vrij komen tijdens een chemische reactie. Hierbij worden nieuwe bindingen gevormd, wat energie oplevert, en andere bindingen verbroken, wat energie kost. Is aan het eind van de reactie meer energie vrijgekomen dan verbruikt, dan is er dus chemische energie beschikbaar gekomen. Veelal is dat als warmte, maar ook in de vorm van licht (bij chemoluminescentie) en elektrische energie. Het werkingsprincipe van een batterij is hierop gebaseerd.
Uit een stuk hout, dat hoofdzakelijk uit koolstof bestaat, is chemische energie te winnen door het te verbranden. Als een stuk hout wordt verbrand vindt er een energieomzetting plaats: van chemische energie (opgeslagen in de koolstofbindingen) naar thermische energie en licht.
Berekenen van de chemische energie.
Het vaststellen van de chemische energie van een bepaalde verbinding is meestal erg moeilijk, omdat met tal van factoren rekening gehouden moet worden. Daarom is er ook niet echt een eenduidige formule voorhanden, doch kan gebruikgemaakt worden van enkele benaderingsmethoden in formulevorm:
Voor vaste stoffen kan de chemische energie benaderd worden als:
Voor vloeistoffen en gassen geldt: 
hierin is :
Waarden voor "r"v kunnen voor de meeste standaardverbindingen worden opgezocht in tabellen.

</doc>
<doc id="36391" url="https://nl.wikipedia.org/wiki?curid=36391" title="Elizabethsvloed">
Elizabethsvloed



</doc>
<doc id="36392" url="https://nl.wikipedia.org/wiki?curid=36392" title="Lijst van gebieden van Natuurmonumenten">
Lijst van gebieden van Natuurmonumenten

Hieronder staat per provincie een alfabetische lijst van natuurgebieden die worden beheerd door de Vereniging Natuurmonumenten. 

</doc>
<doc id="36393" url="https://nl.wikipedia.org/wiki?curid=36393" title="De Zevenbergen (natuurgebied)">
De Zevenbergen (natuurgebied)

De Zevenbergen is een natuurgebied van 7 hectare en ligt in het noorden van de Nederlandse provincie Limburg, ten zuiden van Plasmolen. Het wordt beheerd door de Vereniging Natuurmonumenten.
Het natuurgebied ligt te midden van zandafgravingen en bestaat uit rivierduinen (de Maas), die met eikenbomen beplant zijn.
Er broeden verschillende soorten zangvogels.
Het natuurgebied heeft niets te maken met de Noord-Brabantse plaats Zevenbergen.

</doc>
<doc id="36405" url="https://nl.wikipedia.org/wiki?curid=36405" title="A.S.C./A.V.S.V.">
A.S.C./A.V.S.V.

Het Amsterdamsch Studenten Corps/Amsterdamsche Vrouwelijke Studenten Vereeniging of kortweg A.S.C./A.V.S.V. is een studentenvereniging in Amsterdam. Ze is met circa 2.700 leden (2019) de grootste studentenvereniging van Nederland. Het A.S.C./A.V.S.V. is, als erkend studentencorps, lid van de Algemene Senaten Vergadering.
Geschiedenis.
Disputen en groensenaten.
Aan het begin van de 19de eeuw werden Amsterdamse studenten door hun collega's aan de universiteiten van Leiden, Utrecht en Groningen niet als gelijken gezien. In 1815 werd het Athenaeum Illustre, de voorloper van de Universiteit van Amsterdam, weliswaar wettelijk erkend als instelling voor hoger onderwijs, maar voor examens moest men naar de universiteit. Ook had het Athenaeum Illustre niet het "jus promovendi", ofwel het recht om promoties te verlenen. Wie in Amsterdam had gestudeerd, en toetrad tot een dispuut in Leiden, Utrecht en Groningen, waar men groensenaten kende, werd enkel als gelijke behandeld wanneer hij zich onderwierp aan de ontgroeningsperiode bij een lokale groensenaat.
Hierop besloot men in Amsterdam een eigen groensenaat op te richten. Men hoopte op die manier voor elkaar te krijgen dat men in Leiden, Utrecht en Groningen, door erkenning van deze groensenaat, de daar aankomende Amsterdamse, reeds ontgroende studenten als "veterani" zouden beschouwen, die hun ontgroening reeds aan het Athenaeum Illustre hadden doorgebracht.
In 1818 zag de Amsterdamse groensenaat "Ne Praeter Modum" ("Niet over de schreef") het licht. Hierin verenigden zich de meeste disputen onder één vertegenwoordigend orgaan, althans, voor kwesties die niet de interne dispuutzaken betroffen. Het zou echter nog een tiental jaren duren voordat de Amsterdammers bij de groensenaten en senaten van de studentencorpora in andere steden als "studiosos" werden erkend.
Amsterdamsch Studenten Corps (A.S.C.).
Op 15 mei 1851 besloten verscheidene groensenaten tot samenwerking, waaronder de in 1818 opgerichte groensenaat "Ne Praeter Modum". Zij hieven zichzelf op en vormden de "Illustrissimus Senatus Studiosorum Amstelodamensium" (I.S.S.A.), ofwel "de zeer illustere senaat van studenten uit Amsterdam", als bestuur van een nieuwe studentenvereniging, het Amsterdamsch Studenten Corps (A.S.C.) onder de zinspreuk "Honestum Petimus Usque" (vertaald uit het Latijn: "Onafgebroken zoeken wij het eervolle"). Als sociëteit diende het op 11 november 1841 opgerichte "Nos Iungit Amicitia" (N.I.A.), vertaald uit het Latijn: "Ons verbindt de vriendschap". De meeste studenten, doorgaans uit gegoede kringen, waren lid. Diversificatie van de opleiding en maatschappelijke veranderingen leidden na 1877 tot een stijging van het aantal studenten uit niet-traditionele kringen.
Amsterdamsche Vrouwelijke Studenten Vereeniging (A.V.S.V.).
Aan de Amsterdamse universiteit verschenen de eerste studerende vrouwen in 1881. Een drietal van hen richtte in 1892 de vereniging "Dicendo Discentes Discimus" op, (D.D.D.) (vertaald uit het Latijn: "Wij die leren, leren door te spreken"). Dit was weer de voorloper van de in 1902 (aanvankelijk als "Utile Dulce" (vertaald uit het Latijn: "(het) nuttig(e) en zoet(e))"), opgerichte Amsterdamsche Vrouwelijke Studenten Vereeniging (A.V.S.V.) onder de zinspreuk: "Ardeat Vita" (vertaald uit het Latijn: "Branden't Leven of Bruisend Leven").
Eerste fusie.
Het A.V.S.V. fuseerde in 1903 met het A.S.C. Dit resulteerde in een landelijke primeur: een gemengd corps en een dame in een studentensenaat. Hierom werd sinds 1903 het A.S.C. niet langer door de andere corpora (de latere Algemene Senaten Vergadering) erkend. Ideaal was de verhouding tussen het A.S.C. en de A.V.S.V. overigens niet. Het veroorzaakte regelmatig verwijderingen en weer toenaderingen. Zo zouden de dames van de A.V.S.V. in 1906 een fusie met het VU-corps (het latere L.A.N.X.) hebben onderzocht. Dit zou echter door het VU-corps van de hand zijn gewezen. In 1912 maakten de dames en heren studenten de fusie weer ongedaan. In 1913 was ook de aanvankelijke verwijdering met de overige corpora voorbij en werd het A.S.C weer erkend door - en trad het A.S.C. toe tot - de A.S.V.
Tweede fusie.
In 1945 werden de verenigingen heropgericht, nadat zij zichzelf in 1941 hadden ontbonden als protest tegen de uitsluiting van Joodse leden. Maatschappelijke ontwikkelingen leidden in de jaren na 1970 tot een dieptepunt in de belangstelling voor het verenigingsleven. Dit deed zich vooral gevoelen in de penibele financiële situatie waarin vooral het A.S.C. terecht was gekomen. In 1971 trokken de heren – vrijwel berooid – bij de dames in. Later in datzelfde jaar volgde de definitieve fusie van A.S.C. en A.V.S.V. tot het A.S.C./A.V.S.V. De sociëteit werd gemengd en VU- en HBO-studenten konden ook lid worden. Een aantal sub-verenigingen maakten zich los van het A.S.C./A.V.S.V.
Cultuuromslag.
In 2021 kwam aan het licht dat tijdens ontgroeningen buitensporig veel geweld werd toegepast. Het bestuur besloot tot een cultuuromslag. Dat die nog niet geslaagd was, bleek in 2022, toen ophef ontstond over seksistische uitlatingen van enkele mannelijke leden, waaronder bestuurleden, tijdens het lustrumdiner van de mannelijke leden van de vereniging. De vrouwelijke leden aten apart. Naar aanleiding daarvan trad de rector van de Senaat, Heleen Vos, af.
Sociëteit.
Sociëteit "Nos Iungit Amicitia" (Latijn: "Vriendschap verbindt ons") werd opgericht op 11 november 1841, als zetel van het A.S.C., en bevond zich de eerste vier jaar van haar bestaan aan "De Karseboom in de Kalverstraat." Na verschillende omzwervingen werd in 1994 Warmoesstraat 153-157 aangekocht, een voormalige drukkerij en de haar omringende huizen, nadat de toenmalige zetel in "Het Gulden Huys" aan de Raamgracht 6-8 te klein was geworden. De sociëiteit was eerder onder meer gevestigd in de bar van Hotel Americain, in "De Kroon" aan het Rembrandtplein, in "De Roode Leeuw" en in het gebouw van de "Academie van Bouwkunst" aan de "Marnixstraat." De sociëiteit van het A.V.S.V. was aanvankelijk gevestigd in twee ruimten van het tegenover het Amstel Hotel gelegen "Café Continental", en zou voor de fusie met het A.S.C. nog twee keer verhuizen, naar Herengracht 505 en Raamgracht 6-8.
Interne organisatie.
Senaat.
De Senaat, luisterend naar de naam "Illustrissimus Senatus Studiosorum Amstelodamensium", of 'den I.S.S.A.' is het bestuurlijk hoofdorgaan van de vereniging. Het bestaat uit drie dames en drie heren, afwisselend voorgezeten door een man en een vrouw. De senaat bestaat uit een Rector, Ab actis, Quaestor Primus, Quaestor Secundus, Assessor Primus en Assessor Secundus. De eerste vrouwelijk rector werd benoemd in 1982. Dat was tevens het jaar dat de I.S.S.A. besloot om de groeiende toeloop van nieuwe leden op te vangen door de oprichting van een nieuw meisjesdispuut en het instellen van een loting.
Novitiaatscommissie.
Het orgaan dat de ontgroeningen van aspirant-leden verzorgt, is de Senaatscommissie "Ne Praeter Modum", in zekere zin een voortzetting van de groensenaat uit 1818.
Disputen.
De leden van de vereniging zijn verdeeld over verschillende disputen, met leden uit verschillende lichtingen. Deze dispuutstructuur is het belangrijkste interne verband van de vereniging. Vanaf de (tweede) fusie tussen het A.S.C. en het A.V.S.V. in 1971 tot aan 2001 bestonden er gemengde disputen. Sinds 2001 tellen disputen enkel vrouwen of enkel mannen. Van origine waren de disputen zogeheten 'vakdisputen', met als kernactiviteit het bediscussiëren ('disputeren') van wetenschappelijke en literaire onderwerpen. Het oudste nog bestaande (vak)dispuut van Amsterdam, het Westersch Litterarisch Gezelschap V.N.I.C.A. (1850), trad in de jaren '70 uit het A.S.C. en bestaat sindsdien onafhankelijk. Het theologische vakdispuut L.O.S. (1806) ging in 2006 ter ziele.
Subverenigingen.
De vereniging kent verschillende subverenigingen rond een sport of interessegebied, zoals de Koninklijke Studenten Schietvereeniging (1880), roeivereniging ASR Nereus (1885) en rugbyvereniging ASRV Ascrum (1962).

</doc>
<doc id="36408" url="https://nl.wikipedia.org/wiki?curid=36408" title="Praxis">
Praxis

Praxis is een ander woord voor praktijk, als tegenhanger van theorie, en kan ook verwijzen naar:

</doc>
<doc id="36410" url="https://nl.wikipedia.org/wiki?curid=36410" title="Catharina van Aragon">
Catharina van Aragon

Catharina van Aragon (Alcalá de Henares, 16 december 1485 — Kimbolton, 7 januari 1536) was koningin van Engeland van 1509 tot 1534. Zij was een dochter van het Spaanse katholieke koningspaar Ferdinand en Isabella en een jongere zuster van Johanna de Waanzinnige.
Haar opvoeding.
Catharina’s opvoeding stond in het teken van het wetenschappelijk onderwijs en het katholieke geloof. Haar opvoeders onderwezen haar in "vrouwelijke" bezigheden als borduren en naaien en in absolute gehoorzaamheid aan de man. Toch kreeg zij ook de kans zich tot een aanzienlijk intellectueel niveau te ontwikkelen; Catharina beheerste Latijn en was op de hoogte van de laatste theologische opvattingen. Ze werd enerzijds omschreven als een uiterst vrome vrouw, anderzijds, door Thomas Cromwell, als iemand die, was ze geen vrouw geweest, alle helden van haar tijd had kunnen verslaan.
Huwelijk.
Er werd al op 14 november 1501 een huwelijk gesloten, met de vijftienjaar oude Arthur Tudor, prins van Wales, oudste zoon van Hendrik VII van Engeland,(gearrangeerd toen zij 3 jaar oud was) die echter al in 1502 stierf als gevolg van een ernstige infectieziekte die Catharina zelf ternauwernood overleefde. Om de aanzienlijke bruidsschat te kunnen behouden, verloofde de koning haar aanstonds met zijn tweede zoon, die op dat moment slechts twaalf jaar oud was; de latere Hendrik VIII. Deze verzette zich aanvankelijk, maar op 11 juni 1509, na de dood van zijn vader, trouwde hij dan toch met Catharina. Bij haar komst nam ze een aantal trompettisten mee, waaronder John Blanke.
Catharina als regentes.
In 1513 verliet Hendrik Engeland om oorlog te voeren met Frankrijk. In dat jaar trad Catharina op als regentes, ze bewees zich als een uitstekend leider. Zij had ongekende macht voor een vrouw. Zij leidde de raad die Engeland moest regeren. Tevens werd onder haar supervisie de bevoorrading van het leger goed geregeld. Toen Hendrik Engeland verliet, verklaarde Hendriks Schotse neef Jacobus IV de oorlog aan Engeland en trok met zijn leger zuidwaarts. Catharina gaf orders aan generaals en marcheerde met een gedeelte van het Engelse leger naar het noorden. Zij voerde het leger aan tijdens de slag bij Flodden Field op 9 september 1513. De koningin versloeg de Schotten en Jacobus werd in de strijd gedood. Met deze triomf op haar conto was zij de meerdere van haar man, die in Frankrijk slechts enkele overwinningen had geboekt.
Catherina was in totaal zeven keer zwanger. Slechts een kind bleef leven:
Geforceerde scheiding.
Om dynastieke redenen hoopte de koning op een mannelijke erfgenaam. Mede doordat uit het huwelijk verder geen levensvatbare kinderen meer werden geboren wendde hij zich van haar af, begon een verhouding met hoofddame Anna Boleyn en zocht naar een geldige reden om zich van Catharina te laten scheiden. Negen jaar lang werd ze door Henry vervolgd met allerlei pogingen om het huwelijk te ontbinden. Henry werd geholpen door de lord-kanselier, kardinaal Thomas Wolsey, die wist te verklaren dat een huwelijk met een schoonzuster volgens de Bijbelse overlevering onwettig en incestueus was. Dit voorschrift geldt echter voor een levende broer; wat het leviraatshuwelijk aangaat zegt de Bijbel het tegendeel. Ook al had de paus in dit geval de dispensatie verleend, toch beschouwde Wolsey het huwelijk, om de koning ter wille te zijn, als ongeldig, wegens een kleine formele onjuistheid. 
Catharina verzette zich daartegen en bracht het voor de rechtbank. Toen zij gesproken had verliet zij de zaal, de heren verbijsterd achterlatend. Zij wist dat zij geen schijn van kans maakte, doordat Hendrik de rechters in zijn zak had. Het volk juichte haar niettemin toe, want iedereen zag haar als de enige koningin. Catharina was uiterst geliefd onder het volk, vroom, sociaal en zelfbewust als zij was. De rechters beslisten in haar tegendeel.
In 1533 liet Hendrik VIII het huwelijk met Catharina ontbinden door bisschop Thomas Cranmer. Op 23 mei 1533 was Catharina haar titel van koningin kwijt. In 1534 voerde Hendrik de Act of Supremacy in, waarmee hij zich losmaakte van de katholieke Kerk en zichzelf tot hoofd van een nieuwe protestante Anglicaanse Kerk verklaarde. Niets stond een huwelijk tussen hem en Anna Boleyn toen meer in de weg.
Catharina's aftocht.
Catharina werd verbannen van het hof en haar dochter Maria werd als onwettig kind gezien. Zij moest haar laatste jaren in afgelegen kastelen doorbrengen. Hendrik probeerde haar hiermee te breken, maar tot op het einde bleef zij haar brieven ondertekenen met "Catherine the Queen".
Op 7 januari 1536 stierf Catharina aan een vorm van kanker. Zij werd begraven als de prinses van Wales, niet als koningin van Engeland. Hendrik noch hun dochter Maria waren aanwezig bij de begrafenis in de kathedraal van Peterborough. Hendrik had Maria verboden de begrafenis te bezoeken.
Catharina van Aragon werd geroemd om haar intelligentie, onverzettelijkheid en vroomheid. Catharina's enige dochter, de toen twintigjarige Maria, werd door Hendrik aanvankelijk als bastaard beschouwd, maar na de onthoofding in datzelfde jaar van zijn tweede vrouw Anna Boleyn weer in genade aangenomen, omdat de op dat moment enige andere potentiële erfgenaam, Elizabeth I, pas drie jaar oud was. Maria, bijgenaamd "de Katholieke" of "de Bloedige" (Bloody Mary), zou koningin van Engeland zijn van 1553 tot 1558.

</doc>
<doc id="36434" url="https://nl.wikipedia.org/wiki?curid=36434" title="Anni Friesinger">
Anni Friesinger

Anna Christina (Anni) Friesinger-Postma (Bad Reichenhall, 11 januari 1977) is een voormalig Duits langebaanschaatsster.
Carrière.
Tussen 1994 en 2007 nam ze negen maal deel aan het WK Allround. In 1998 stond ze voor het eerst op het erepodium, ze eindigde als derde. Ze werd in 2001, 2002 en 2005 wereldkampioene. Het WK van 2005 won ze met vier afstandzeges, daarmee was ze de zevende vrouw die deze prestatie wist neer te zetten. In 2007 stond ze voor de vijfde keer op het erepodium, deze keer tweede. Ze veroverde op de WK Allroundtoernooien 19 afstandmedailles, 9× goud, 5× zilver, 5× brons.
In de periode van 2000 tot 2005 werd Friesinger vijfmaal Europees kampioene allround. Alleen in 2001 won ze de titel niet door een val op de 1500 meter. In 2003 verhuisde Barbara de Loor op haar verzoek naar Inzell om daar te gaan trainen
2005/2006.
In januari 2006 raakte Friesinger gewond aan haar enkel doordat ze tijdens een training met haar schaats haar enkel raakte. Ze kon daardoor niet deelnemen aan de EK Allround. Ze herstelde echter voorspoedig en zou op de Olympische Spelen in Turijn in actie komen op vijf afstanden. Op de 3000 meter werd zij teleurstellend vierde, maar dat maakte zij ruimschoots goed met goud op de ploegenachtervolging. Op de 1000 meter werd zij derde, achter Marianne Timmer en Cindy Klassen. Op de 1500 meter werd zij vierde.
2006/2007.
Ze wordt vanaf het seizoen 2006/2007 getraind door de Nederlander Gianni Romme, die een trainingscollectief is gestart waar verder onder meer de schaatser Risto Rosendahl aan meedoet.
Friesinger had zich geplaatst voor het EK Allround in Collalbo, maar daarvoor bedankte ze. Ze wilde zich helemaal richten op het WK Sprint een week later in Hamar. Bij het WK Sprint veroverde ze de titel mede door de winst op beide 1000 meters. Door het goud in het Vikingskipet schaarde Friesinger zich in het illustere rijtje van schaatssters die goud won op de Olympische Winterspelen, WK Allround en WK Sprint. Alleen Karin Enke en Natalja Petroeseva presteerden het eerder om deze trilogie te voltooien.
Tijdens een testritje in Salt Lake City verbeterde ze haar persoonlijke record op de 500 meter. Op de laatste dag van het WK Afstanden deed ze alleen mee aan de 1000 meter, omdat ze door gebrek aan fitheid in de weken daarvoor zich alleen op die afstand wilde toeleggen.
2007/2008.
Tijdens het WK Afstanden won ze op zowel de 1000m als de 1500m goud en werd ze op het WK Sprint tweede. Voor het seizoen 2008/2009 kon ze pas op 21 december 2008 haar rentree maken, vanwege een knieblessure waaraan ze in juli is geopereerd.
2010-2011.
Tijdens haar laatste Olympische Winterspelen behaalde ze op het onderdeel ploegenachtervolging goud. Dit ondanks een val van Friesinger op het laatste rechte eind van de halve finale, hoewel ze viel, draaide ze haar lichaam zodat haar schaatsen eerder over de streep kwamen. Met slechts 0,06 seconden voorsprong op het team van de Verenigde Staten bereikte Duitsland de finale. Met een nog kleiner verschil (0,02 seconden) versloegen Anschütz, Beckert en Mattscherodt het team van Japan in de finale.
Dat was haar laatste succes, want op 14 juli 2010 werd bekend dat Friesinger stopte met schaatsen. Ze had graag afscheid willen nemen op haar thuisbaan Inzell tijdens de WK Afstanden 2011, maar aanhoudende knieproblemen gooiden roet in het eten. Hierna werd ze onder meer commentator/analiticus bij de NOS tijdens de langebaanschaatswedstrijden. Daarnaast startte ze in 2015 haar eigen kledingzaak in Sneek nadat ze al met verkoop van kinderkleding in Salzburg was begonnen.
Privéleven.
Friesinger is de dochter van een Duitse vader (overleden in 1996) en een Poolse moeder. Haar moeder (Jana Korowicka) was zelf ook schaatsster en heeft onder andere meegedaan aan de Olympische Winterspelen van 1976 in Innsbruck. Friesinger heeft een broer (Jan) en een zus (Agnes) die ook schaatsten.
Friesinger is sinds 11 augustus 2009 getrouwd met de Nederlandse oud-schaatser Ids Postma. Ze hebben twee dochters.
Friesingers conflicten met Claudia Pechstein, waaronder die tijdens de Olympische Winterspelen van 2002 in Salt Lake City, worden tot irritatie van hen beiden nog regelmatig belicht in de internationale media.
Persoonlijke records.
Adelskalender.
Friesinger heeft één periode aan de top van de Adelskalender gestaan. Van 9 maart tot 21 december 2001 (287 dagen) had Friesinger de beste persoonlijke records.
Hieronder staan de persoonlijke records (PR's) waarmee Friesinger aan de top van de Adelskalender kwam en de PR's die zij had staan toen zij van de eerste plek verdreven werd. Tevens zijn de gegevens weergegeven van de schaatssters die voor en na haar aan de top van de lijst stonden.

</doc>
<doc id="36435" url="https://nl.wikipedia.org/wiki?curid=36435" title="Lijst van vredesverdragen">
Lijst van vredesverdragen



</doc>
<doc id="36436" url="https://nl.wikipedia.org/wiki?curid=36436" title="Tweede Vrede van Aken">
Tweede Vrede van Aken



</doc>
<doc id="36437" url="https://nl.wikipedia.org/wiki?curid=36437" title="Vrede van Westminster">
Vrede van Westminster

Zie ook: lijst van verdragen

</doc>
<doc id="36438" url="https://nl.wikipedia.org/wiki?curid=36438" title="Vrede van Parijs">
Vrede van Parijs



</doc>
<doc id="36440" url="https://nl.wikipedia.org/wiki?curid=36440" title="Andalusie">
Andalusie



</doc>
<doc id="36446" url="https://nl.wikipedia.org/wiki?curid=36446" title="Castilië en León">
Castilië en León

Castilië en León (Spaans: "Castilla y León" en Leonees: "Castiella ya Llïón") is, geografisch gezien, de grootste van de zeventien autonome regio's van Spanje, en ligt in het noordwesten van het land.
Castilië en León grenst in het noorden aan Asturië en Cantabrië, in het oosten aan Baskenland, La Rioja en Aragón, in het zuidoosten aan Madrid en Castilië-La Mancha, in het zuiden aan Extremadura, en in het westen aan Portugal en Galicië. De de facto hoofdstad van de autonome regio is Valladolid, formeel is deze evenwel niet vastgelegd.
Castilië en León omvat de noordelijke meseta, een hoogvlakte tussen de 600 en 800 meter boven de zeespiegel, omringd door randgebergten. De afwatering gebeurt door de Douro.
Castilië en León ligt in de landstreek Castilië.
Bestuurlijke indeling.
Castilië en León bestaat uit negen provincies:

</doc>
<doc id="36456" url="https://nl.wikipedia.org/wiki?curid=36456" title="LSV Minerva">
LSV Minerva

De Leidse Studenten Vereeniging Minerva (ook wel L.S.V. Minerva of Minerva) is een traditionele gemengde Leidse studentenvereniging.
Karakteristieken.
L.S.V. Minerva is op 1 januari 1974 ontstaan na een fusie op 26 september 1973 tussen het Leidsche Studenten Corps (1839) en de Vereeniging van Vrouwelijke Studenten te Leiden (1900). De leden van de vereniging komen bijeen op Sociëteit 'Minerva'.
Gedurende het studiejaar vinden er op de sociëteit (en daarbuiten) verscheidene evenementen plaats, georganiseerd door LSV Minerva of een van haar substructuren. Daarnaast is er voor leden en reünisten eens in de vijf jaar een lustrumfeest.
Minerva is voorzitter en medeoprichter van de Algemene Senaten Vergadering, waarin alle landelijk erkende corpora verenigd zijn.
In 2020 had Minerva circa 2400 leden.
Geschiedenis.
De Leidsche Studenten Vereeniging Minerva is tot stand gekomen na een fusie op 1 januari 1974 tussen het "Leidsch Studenten Corps 'Virtus Concordia Fides"' en de "Vereeniging voor Vrouwelijke Studenten te Leiden". De directe aanleiding tot de oprichting van het "Leidsche Studenten Corps" op 1 maart 1839 was een schandaal rond de ontgroening (het 'Kraakmanincident') in het jaar daarvoor.
Leidsch Studenten Corps 'Virtus Concordia Fides'.
Groensenaten.
In Leiden waren vanaf eind 18e eeuw meerdere zogenaamde groensenaten actief, waarvan de belangrijkste drie waren verenigd onder toezicht van een overkoepelend bestuur: een "collegium". Dit collegium verdeelde de nieuwe studenten onder de drie aangesloten groensenaten. Het eerste collegium was opgericht in 1799 en tooide zichzelf met de titel "Collegium in Academia Lugduno Batava Supremum " ('CALBS' vertaald uit Latijn: het hoogste college aan de academie van Leiden), het 1e collegium. In 1815 trad de tot dan toe afzijdige senaat "Vis Unita Fortior" (Latijn: vereende kracht maakt sterker) toe tot het collegium in plaats van het in 1802 ter ziele gegane "Duce Minerva" en het Collegium ging zichzelf aanduiden met het "Collegium Omnium in Belgio Senatuum supremum" ('COiBSS' of 2e collegium) en heeft zichzelf inmiddels de zinspreuk van de toegetreden senaat aangemeten: "Vis unita fortior". Dit collegium is sterk aristocratisch van afkomst en is bij het overgrote deel van de Leidse studenten niet geliefd.
Faculteiten.
De meerderheid van de studenten vond in de voorzitters van de vijf faculteitsverenigingen een orgaan dat hen vertegenwoordigde. De toenemende betekenis van de studentenfaculteiten werd duidelijk in 1818. In het eerste artikel van de toen afgekondigde "Studentenwetten" werd bepaald dat bij de aanvang van het academiejaar bij iedere faculteit een voorzitter gekozen moest worden. Aanvankelijk belegden deze nog in opdracht van het "Collegium Omnium" de faculteitsvergaderingen, maar in de loop der tijd gingen de faculteitsvoorzitters deze op eigen gezag beleggen, waarmee ze de basis legden voor een sterke oppositie tegen het "Collegium Omnium". In de twintig jaar volgend op 1818 groeien de tegenstellingen tussen de aristocraten rond het collegium (senaatspartij) en de "faculteitsstudenten" of "oppositie". Behalve door een verschil in levensstijl werden deze twee groepen ook gescheiden door verschillende opvattingen over de groentijd. Terwijl de aristocraten een zware groentijd voorstonden wilde de oppositie de groentijd verlichten of zelfs opheffen.
Oppositie.
In 1834 sloten de vijf faculteitspraesidia zich aaneen tot het "Collegium Praesidum", ook wel aangeduid als het 3e collegium ('CP'). Dit collegium voerde oppositie tegen het aristocratische collegium van 1799. Dit "Collegium Praesidium" nam het initiatief tot hervorming. In 1839 leidde onenigheid over ontgroeningspraktijken (het Kraakmanincident) tot een fatale scheuring in de Leidse studentengemeenschap. Het "Collegium Praesidium" gaf de aanzet tot de oprichting van een nieuw collegium: het "Collegium Civitatis Academicae Lugduno-Batavae Supremum" (vertaald uit Latijn: het hoogste college van de academieburgers te Leiden; ook wel aangeduid als het 4e collegium (CCALBS)).
Het CP werd integraal opgenomen in dit nieuwe collegium. Dit collegium is opgericht "naast" het in 1799 gevormde CALBS (het 1e collegium dat zich in 1815 had omgedoopt tot COiBSS). Tevergeefs hadden de oprichters van het CCALBS aangeboden met het COiBSS samen te werken en zelfs het COiBSS op te nemen in dit nieuwe collegium. Het COiBSS wees dit echter resoluut van de hand. De oprichting van het "Collegium Civitatis Academicae Lugduno-Batavae Supremum" op 1 maart 1839 wordt aangehouden als de oprichtingsdatum van het Leidsch Studenten Corps, onder de zinspreuk "Virtus Concordia Fides" (vertaald uit het Latijn: Moed, eendracht en trouw). Het Leids Corpswapen - een bundel van vijf pijlen - symboliseert de verbondenheid van de studenten van alle (toen vijf) faculteiten. En voorts om uiting te geven aan de achtergrond en de eenheid tooit het Collegium zelve zich met de spreuk "E pluribus unum". Van eenheid was echter nog geen sprake.
Tweespalt.
Als reactie op de oprichting van het Leidsch Studenten Corps door het CCALBS, besluit het COiBSS, de senaten en andere gezelschappen (zoals "Non Sordent in Undis" en "Sempre Crescendo") zich te verzetten tegen het CCALBS, een concurrerend Leidsch Studenten Corps op te richten onder de zinspreuk van het oude COiBSS: "Vis Unita Fortior" ('V.U.F.'). Omdat sociëteit "Minerva" door het CCALBS was aangewezen als de sociëteit van haar Corps, waren de "aristocraten" van V.U.F. genoodzaakt naar een ander onderkomen uit te zien. Als gevolg hiervan werd door V.U.F. naast sociëteit Minerva op het Rapenburg een nieuwe sociëteit Mutua Fides (vertaald uit het Latijn: Wederzijds Vertrouwen) opgericht in het pand 'De Twee Kolommen' aan de Breestraat, waar voor 1837 Sociëteit Minerva zelf gevestigd was geweest. Ook gaf V.U.F. een eigen almanak uit (van 1840-1844) en concurreerde het met het CCALBS om nieuwe eerstejaarsstudenten. Ondertussen schafte het CCALBS de groentijd af, iets dat op hoon van V.U.F. kon rekenen.
Eendracht.
Pas in 1846 werd het pleit beslecht in het nadeel van het Corps dat voortkwam uit het oude COiBSS "Vis Unita Fortior" uit 1799; de meerderheid van de nieuwe studenten meldden zich aan bij het CCALBS. De aanwas voor V.U.F. was minimaal en droogde zelfs helemaal op en - omdat studenten nu eenmaal eens afstuderen en de stad verlaten `stierf´ V.U.F. vanzelf uit. V.U.F. hield op 11 mei 1846 op te bestaan en pas toen werd daadwerkelijk de eendracht onder de studenten in Leiden bereikt. Ook sociëteit "Mutua Fides" te Leiden werd opgedoekt. Pas toen waren feitelijk alle Leidse studenten onder één collegium verenigd en kwamen bijeen op dezelfde sociëteit: Minerva.
Vereeniging van Vrouwelijke Studenten te Leiden.
In 1878 verscheen te Leiden de eerste vrouwelijke studente aan de academiepoort: "Maria Slothouwer". Het aantal vrouwelijke studenten nam langzaam maar zeker toe. De vrouwelijke studenten zochten aansluiting bij het Leidsch Studenten Corps, maar het corpslidmaatschap werd niet opengesteld voor dames. Hierop besloten de dames naar Gronings voorbeeld zelf een studentenvereniging voor vrouwen op te richten: de Vereeniging van Vrouwelijke Studenten te Leiden (VVSL), opgericht op 27 januari 1900. In 1928 nam de VVSL het gebouw op Rapenburg 65 in gebruik en vestigde aldaar haar clubgebouw. De VVSL was lid van de Bond van Vrouwelijke Studenten Vereenigingen (BVSV).
Dat de dames goed bevriend waren met en zelfs de vrouwelijke pendant konden worden genoemd van het Leidsch Studenten Corps werd wel duidelijk in 1960 toen de VVSL de leden van het Leidsch Studenten Corps opvingen nadat Sociëteit Minerva door brand was verwoest. De geschiedenis van de VVSL werd voortgezet in de LSV Minerva door de fusie met het Leidsch Studenten Corps en de daaropvolgende opheffing van de VVSL in 1973.
Sociëteit Minerva.
De Leidsche Studenten Vereeniging ‘Minerva’ is vernoemd naar studentensociëteit Minerva die op haar beurt weer is vernoemd naar de Romeinse godin van de wijsheid Minerva. De geschiedenis van sociëteit Minerva begint volgens de Vereeniging Sociëteit Minerva zelf al in 1814 als boven de kroeg ‘De Twee Kolommen’ (Breestraat 121) een kamer wordt gehuurd en uitgebaat als studentensociëteit. De ontstaansgeschiedenis van Minerva is echter niet onomstreden. Met name het jaar 1814 als jaar van oprichting, wordt betwist.
Pas sinds 1936 wordt als jaar van oprichting van sociëteit Minerva het jaar 1814 genoemd. In de Leidsch Studenten Almanakken werd namelijk tot en met 1935 nog het jaar 1819 als jaar van oprichting voor Minerva vermeld. Vanaf 1936 werd ineens 1814 genoemd. Zo vierde Minerva in 1934 nog het 23e lustrum (geteld vanaf 1819 dus) maar al in 1939 haar 25e (ineens geteld vanaf 1814)! De oorzaak hiervan is gelegen in de publicatie van het boekje "Schets eener Geschiedenis der Studentensociëteit 'Minerva' " geschreven door Minerva reünist M.A. Beelaerts van Blokland in 1936. In dit boekje wordt voor het eerst in de geschiedenis van Minerva gerept van het oprichtingsjaar 1814.
De bron die Beelaerts aanhaalt voor het jaar 1814 is een passage uit een boek van Johannes Kneppelhout alias Klikspaan. In dit boek getiteld Studentenschetsen staat: "Te voren was er geene bepaalde Studenten-Sociëteit; de Leidsche burgers en de Studenten hadden er gezamenlijk eene bij Hogenstraten op de Breedestraat (waar nu juffrouw Charldorp woont). In 1814 is de eerste Studenten-Sociëteit Minerva opgerigt bij Van den Heuvel in de twee Kolommen. Deze is gedissolveerd in 1818, wanneer eenige oud-leden eene nieuwe opgerigt hebben, welke nu nog bestaat." De gezamenlijke sociëteit ‘bij Hogenstraten’ waar Klikspaan hier aan refereert, heette 'Amicitia' en lag aan Breestraat 300, nu 113. Hierbij dient nog opgemerkt te worden dat Beelaerts in zijn boekje de laatste zin van Klikspaan, over de ontbinding van het eerste Minerva, heeft weggelaten. Ook zegt Beelaerts in zijn Woord Vooraf nog "de volgende bladzijden hebben geen pretentie, willen den lezer geen volmaakte geschiedenis of volmaakt tijdbeeld geven".
In 2014 heeft Vereniging 'Sociëteit Minerva' het boek ""Minerva voor het leven" uitgegeven. In hoofdstuk 1 van dit lustrumboek is aan de geschiedenis van Minerva bijzondere aandacht geschonken. In dit hoofdstuk voert de schrijver een verslag van een vergadering gehouden op 22 juni 1814 door het Collegium Supremum Senatuum Academiae Lugduno Batavae op, als de bron waarin voor het eerst gerept zou worden van het bestaan van studentensociëteit Minerva, als ware het de ‘smoking gun’, het bewijs voor het jaartal 1814. De notulen vermelden het volgende:
"Daarop zoude de Praeses de Vergadering gesloten hebben, bij aldien Zijn Edele niet nodig gevonden had de leden ergens over te onderhouden. De Harmonie, dit waren zijne woorden, die tot nu toe altijd tusschen de Senaten bestaan had, meende hij, was op het punt van verbroken te worden – bijzondere gevallen speciaal van het oprigten van eene Sociëteit voorgevallen hadden aanleiding tot zijne reflectie gegeven. Daar dit geval nu bijzonder den Hn. De Roock, Ab-act. Amic., en Brouwer, Promotor, betrof, besloot men, zoo de Rector op de Senaat zijne redenen niet voldoende bevond, hem voor het C.S. tegen dingsdag den 28sten Juny te citeren, waarop de volgende Vergadering na het sluiten der tegenwoordige geadjourneerd is."
Kort gezegd vermeldt dit verslag dat het aristocratische collegium (zie ook hierboven onder het kopje Groensenaten e.v.) dat, voordat de praeses van het collegium de vergadering sloot, hij opmerkte dat de eenheid die altijd tussen de verschillende bij het collegium aangesloten senaten had gegolden, bedreigd werd door de oprichting van een sociëteit (let wel: een sociëteit, verder niet met naam genoemd) waarbij nota bene twee heren uit een senaat aangesloten bij het collegium zelf, betrokken bleken te zijn. Het onderwerp zou op een volgende vergadering die vastgesteld was op dinsdag 28 juni 1814, verder aan de orde kunnen worden gesteld en de betrokkene(n) ter verantwoording geroepen.
Hoewel deze notulen op zich opmerkelijk zijn, wordt hierin niet gerept van een studentensociëteit zonder meer maar een sociëteit, die dus misschien ook toegankelijk was voor de burgerij. Daarenboven wordt in de notulen ook niet genoemd welke sociëteit het betreft. Er wordt immers geen naam genoemd, noch wordt op andere wijze duidelijk om welke sociëteit het gaat. In de periode 1800 – 1845 hebben er te Leiden meerdere (studenten-)sociëteiten bestaan, soms gelijktijdig en naast elkaar (zie bijvoorbeeld ook hieronder sociëteit Mutua Fides). Volgens de schrijvers van het boek "Minerva voor het leven" echter zou vast staan dat dit de eerste vermelding van de Leidse studentensociëteit ‘Minerva’ is.
Zij vullen deze conclusie aan met het citaat uit het hierboven al aangehaalde boek van Klikspaan. Klikspaan, zo schrijven zij, had het voor wat betreft het jaar van oprichting in 1814 volledig bij het juiste eind, maar moet hij zich ten aanzien van het opheffen (dissolveren) van het eerste Minerva, wel hebben vergist. Dat zou als volgt zijn gebeurd.
Zoals hierboven beschreven bestonden er in Leiden meerdere groensenaten. Na een heftige ruzie tussen enkele van deze senaten en het Genootschap Concordia werd er in 1818 een ‘Commissie ter Handhaving en Regeling der Belangens en Regten van de Leydsche Academieburgers’ opgericht. Uit hun werkzaamheden volgden op 16 november 1818 de ‘Wetten voor het Corps Studenten aan de Leydsche Hoogeschool’. Hieruit volgde verbroedering tussen de verschillende senaten, ter ere waarvan de studenten een feest organiseerden in de stadsschouwburg. Een lokale krant deed van dit feest verslag en maakte daarbij melding van ‘de beide sociëteiten der heeren Studenten’. Er bestonden dus in november 1818 twee studentensociëteiten te Leiden. De schrijvers van het boek "Minerva voor het leven" concluderen hierop dat dus ook Concordia zijn eigen sociëteit had. De schrijvers redeneren voorts dat, omdat dit genootschap in 1818 bij het tekenen van de aangenomen wetten zijn bestaansrecht had verloren, de sociëteit ervan dan dus ook op moet zijn gegaan in de in 1814 opgerichte sociëteit in de Twee Kolommen. Klikspaan – zo menen de schrijvers – moet zich dus wel hebben vergist ten aanzien van welke sociëteit is opgeheven.
Het is opmerkelijk dat enerzijds de schrijvers het boek van Kneppelhout grote waarde toedichten en zij ten aanzien van het andere deel van Klikspaan menen dat hij zich vergist heeft, en het niet Minerva was dat werd opgeheven en opnieuw opgericht, maar een niet nader door Klikspaan genoemde sociëteit. Niet duidelijk is echter welke sociëteit de leden van Genootschap Concordia frequenteerden. Misschien was het wel sociëteit Minerva. Een andere mogelijkheid is dat de beide sociëteiten inderdaad zijn opgeheven, waarna er in 1819 een nieuwe sociëteit Minerva is opgericht door oud-leden van Minerva, zoals Klikspaan schreef.
Verhuizingen.
In 1837 besloten de commissarissen te verhuizen: de begane grond en de tuin van het huis van Von Siebold op het Rapenburg nummer 19 werd gehuurd. In 1844 verhuisde Sociëteit Minerva opnieuw, ditmaal naar de huidige locatie op Breestraat 50. In 1874 besloot men de grond aan te kopen en zelf een nieuw gebouw neer te zetten, dat op 14 juni 1875 werd geopend. Na een brand op 3 december 1959 werd in 1961 besloten een modern gebouw voor de sociëteit te bouwen, waarvan de eerste paal op 2 april 1963 werd geslagen. Het nieuwe gebouw werd op 8 januari 1965 geopend. In 2000 werd het door J.C.W. Boks, W. Eijkelenboom en A. Middelhoek ontworpen pand als exponent van het brutalisme op de gemeentelijke monumentenlijst geplaatst.
Vereniging Sociëteit Minerva.
Vereniging 'Sociëteit Minerva' (VSM) was aanvankelijk bij de sociëteit betrokken als huurder waarbij een kastelein de uitbater was, vanaf 1874 als eigenaar en uitbater en vanaf 1973 als eigenaar en verhuurder.
Er moet hierbij nog iets opgemerkt worden over de verhouding tussen de VSM en het Leidsche Studenten Corps in de eerste helft van de 19e eeuw. Op p. 26-27 van "Schets eener Geschiedenis der Studentensociëteit 'Minerva"' (Leiden, 1936) gaat M.A. Beelaerts van Blokland hier nader op in.
"Voor" 1839 was binnen de Leidse studentengemeenschap (ook wel aangeduid met 'corps'), al dan niet in verschillende verenigingen met elkaar verbonden, Sociëteit Minerva al snel een der belangrijkere lichamen geworden. Nieuwaangekomen studenten mochten gedurende twee maanden op de sociëteit geïntroduceerd en "voorgehangen" worden, waarna een strenge ballotage plaatsvond. Om lid te kunnen worden van Minerva moest men in bezit zijn van een bul van het bovengenoemde "Collegium Omnium in Belgio Senatuum Supremum". In 1839, in de strijd tussen het Collegium Omnium en het Collegium Civitatis Aacedemicae Lugduno Batave Supremum rond de oprichting van het Leidsch Studenten Corps door het Collegium Civitatis, besluit de VSM in de vergadering van 22 april 1839 het Collegium Omnio in te ruilen en zich voortaan te richten op en te binden aan het Leidsch Studenten Corps en voortaan geen andere leden meer aan te nemen dan diegenen die lid zijn van het door het Collegium Civitatis Acedemicae Lugduno Batave Supremum opgerichte studentencorps. Dit besluit is van definitieve invloed op het karakter van de Sociëteit Minerva geweest. Van "een" gezelschap in de Leidse studentengemeenschap wordt zij vanaf 1839 tot de meest tastbare en intensieve vorm van het Leidse corpsleven.
Na de fusie van het Leidsch Studenten Corps (LSC) en de Vereeniging van Vrouwelijke Studenten te Leiden (VVSL) tot de Leidse Studentenvereniging Minerva (LSVM) in 1973 werden de LSVM en de VSM in elkaar geschoven, waarbij beide verenigingen naast elkaar bleven bestaan en het bestuur van de VSM wordt opgedragen aan de LSVM. Het gebouw van de VVSL (Rapenburg 65) werd verkocht. Van de opbrengst werd het Fonds "Rapenburg 65" ingesteld, dat sinds 2015 wordt beheerd door een College van Regenten. Dit fonds mag alleen voor bijzondere projecten ten goede van de LSVM of de VSM worden aangewend.
Vermeld zij dat artikel 1.6.2.a. van de Statuten van de VSM nog steeds de bepaling omvat dat gewone leden van de VSM zijn zij die conform haar statuten lid zijn geworden van de LSVM. Medio 1983 werden LSVM en VSM weer gesplitst. De VSM kreeg daarbij een bestuur bestaande uit leden en reünisten.
21ste eeuw.
In het studiejaar 2005/2006 raakte de vereniging in opspraak toen er binnen een tijdsbestek van zes maanden tijd vier geweldsincidenten en een aanranding plaatsvonden. De vereniging trof hierop interne maatregelen.
In september 2012 werd op last van de Leidse burgemeester Henri Lenferink de sociëteit voor een periode van twee weken gesloten vanwege een incident: door afgestoken vuurwerk was er een kleine binnenbrand uitgebroken, waarna er moest worden ontruimd. Hoewel Minerva de achtergrond begreep, wekte de sluiting toch weerstand op. Toenmalig praeses Van Ham: 'Het is enorm balen, we worden behoorlijk getroffen door de sluiting. Zonder ook maar te willen vergelijken, maar de laatste keer dat we dicht moesten, was van de Duitsers' Sindsdien is er het nodige verbeterd op het gebied van brandveiligheid. Zo kwamen er extra nooduitgangen en werd vuurwerk afsteken in het gebouw verboden. Dit waren doeltreffende maatregelen. In de periode tijdens en na de sluiting is er hard gewerkt aan het geëiste veiligheidsplan. Het plan kreeg echter zo’n goede basis dat het idee ontstond het veiligheidsplan te gebruiken als blauwdruk. Het veiligheidsplan van Minerva is naar aanleiding hiervan gedeeld met een aantal andere grote studentenverenigingen in Leiden. In de maanden die volgden stelden ALSV Quintus, LVVS Augustinus, KSRV Njord, SSR Leiden, ALSRV Asopos, VSL Catena en ALSZV De Blauwe Schuit een eigen veiligheidsplan op, gebaseerd op het plan van Minerva.
Op vrijdag 26 september 2013 is er een convenant getekend op het stadhuis tussen de verenigingen en burgemeester, brandweer, politie en universiteit.
Interne structuur.
Sinds 1994 vormen het bestuur van de LSV Minerva ("het Collegium Civitates Acadamicae Lugduno-Batavae Supremum" ) en het bestuur van Sociëteit 'Minerva' ("de Commissie") samen één "Bestuursgang" onder leiding van de Praeses Collegii.
Het verenigingsleven vindt hoofdzakelijk plaats op de eigen sociëteit. Ieder studiejaar vormen de nieuwe Minerva-leden een aantal naar sekse gescheiden jaarclubs van ieder gemiddeld twintig mannen of vrouwen. De jaarclub vormt de basis voor de activiteiten op sociëteit en binnen LSV Minerva. Naast de horizontale structuur van een jaarclub, kent Minerva ook een verticale structuur, de zogenaamde verbanden. In deze verticale structuren zitten jaarclubs uit verschillende jaren.
De vereniging telt verschillende onderverenigingen die zich richten op een bepaalde bezigheid, sport of onderwerp, waaronder het muziekgezelschap Sempre Crescendo, de studentenweerbaarheid Pro Patria en roeivereniging Njord.
Naast deze onderverenigingen zijn er meerdere (vak-)disputen, sportverenigingen en hobbygezelschappen, zoals de Leidsche Studenten Cricket- en Voetbalvereeniging en het Leidsch Studenten Rugby Gezelschap.
Minerva kent voorts nog de streekgezelschappen, waarin mensen afkomstig uit verschillende streken, plaatsen of provincies verenigd zijn, een voortvloeisel uit de vroegere collegia nationalia. Het oudste streekgezelschap is Non Sordent in Undis, dat zelfs ouder is dan Minerva zelf.
Tenslotte zijn er meer dan 150 corpshuizen waar leden van Minerva wonen, gemengd (heren en dames) en ongemengd (alleen heren of alleen dames).
Archief.
De archieven van de LSV Minerva, het Leidsch Studenten Corps, de Vereniging van Vrouwelijke Studenten te Leiden, de Vereniging Sociëteit Minerva en alle subverenigingen, disputen en gezelschappen werden in 1983 overgedragen aan de Stichting Archief Leids Studentenleven (SALS). Het deel tot 1973 ligt opgeslagen in het Regionaal Archief in Leiden. De maskeradepakken liggen opgeslagen in het Toneelmuseum in Amsterdam en andere stukken bevinden zich in het Leids Prentenkabinet. De Commissie voor het Archief en het Museum van de SALS houdt zich bezig met het deel van het archief dat zich bevindt in de archiefruimte op Sociëteit Minerva.
Bekende leden.
Leden van de Nederlandse koninklijke familie en andere vorstelijke huizen:
Koningin Beatrix - Koningin Juliana - Koning Willem-Alexander - Prins Constantijn - Prins Floris - Prinses Margriet - Pieter van Vollenhoven - Alexander der Nederlanden - Prinses Aimée - Prinses Astrid van België - Sultan Hamengkoeboewono IX van Jogjakarta - Willem van Oranje-Nassau (1840-1879)
Overige leden:
Gijs van Aardenne -
Pierre Louis d'Aulnis de Bourouill -
Yoeri Albrecht -
Hans van Baalen -
Joris Backer -
Pieter Herman Bakker Schut -
Floris Bakels -
Robbert Baruch -
Leonard Blussé -
Achraf Bouali -
Huibert Boumeester-
Annelien Bredenoord-
Jan Breman -
Nina Brink -
Theo Brinkel -
Laurens Jan Brinkhorst -
Ankie Broekers-Knol -
Philippe Brood -
Carolijn Brouwer -
Conrad Busken Huet -
Charlene de Carvalho-Heineken -
Rudolph Pabus Cleveringa -
Dolf Cohen -
Pieter Cort van der Linden -
Herman Coster -
Pieter Helbert Damsté -
Joris Demmink -
Sam Dunlop -
Kees Dutilh -
Kees Droogleever Fortuyn -
Heleen Dupuis -
Kees van Eendenburg -
Irene Eijs -
Cees Fasseur -
Jaap Fischer -
Anne Flierman -
Adriaan Fokker -
Hans Franken -
Robert Fruin (historicus) -
Molly Geertsema -
Gerben-Jan Gerbrandy -
Ida Gerhardt -
Floris Gerts -
Willem Gevers -
Cees Goekoop -
Oscar Hammerstein -
Karel Hardeman -
Natacha Harlequin -
François Haverschmidt -
Erik Hazelhoff Roelfzema -
Jérôme Heldring -
Jan Hoekema -
Wopke Hoekstra -
Noor Holsboer -
Jaap de Hoop Scheffer -
Mariska Hulscher -
Alexandra van Huffelen -
Adriaan Jaeggi -
Ernst de Jonge -
Marien de Jonge -
Tine Joustra -
Jan Kalff -
Wanda de Kanter-Koppenol -
Annelien Kappeyne van de Coppello -
Eric Ketelaar -
Eelco van Kleffens -
Rudolf de Korte -
Chris Krediet -
Kees Kousemaker -
A.W. Kist -
Floor Kist -
Chris van der Klaauw -
Marius Klumperbeek -
Manuel Kneepkens -
Klikspaan -
Rudolf de Korte -
Benk Korthals -
Frits Korthals Altes -
Rik Kuethe -
Jef Last -
Kees van Lede -
Ruurd Leegstra -
Ingrid Leijten - 
Lisanne Lejeune -
Jacob van Lennep -
J.L. van Ligten -
Hendrik Lorentz -
Cornald Maas -
George Maduro -
Michiel Meurs -
Pauline Meurs -
Edgar Michiels van Verduynen -
Walter Middelberg -
Frank Moerman -
Michiel Mol -
Victor Muller -
Alexander Münninghoff -
Hans Nieuwenhuis -
Eppo van Nispen tot Sevenaer -
Nelleke Noordervliet -
Jim van Notten -
Hendrik Offerhaus -
Ivo Opstelten -
Marielle Paul -
Alexander Pechtold -
J.J. Peereboom -
Mariko Peters -
Herman Philipse -
Suzanne Plesman -
Jaap Polak (jurist) -
K.L. Poll -
Huib du Pon -
Gerrit Johan ter Poorten -
Marnix van Rij -
Onno te Rijdt -
Alexander Rinnooy Kan -
Annie Romein-Verschoor -
Jon van Rood -
Toon de Ruiter -
Herman Schaper-
J.M.W. Scheltema -
Rutger Schimmelpenninck -
De Schoolmeester -
Jaap Schouten -
Melanie Schultz van Haegen -
Kees Schuyt -
Ype Stelma -
Ard van der Steur -
Max van der Stoel -
Bram van der Stok -
Olaf Stuger -
Carel Struycken -
Teun Struycken -
Morris Tabaksblat -
Joost Taverne -
Ben Telders -
Ockje Tellegen -
Erica Terpstra -
Emile den Tex -
Herman Tjeenk Willink -
Jacobine Veenhoven -
Onno van Veldhuizen -
Maxime Verhagen -
Paul Verhoeven (regisseur) -
Alexander Ver Huell -
Willemijn Verloop -
Paul van Vliet -
Charles van der Voort -
Gijs de Vries -
Nicolien van Vroonhoven-Kok -
Henk Wamsteker -
Hans van Walsem -
Franc Weerwind -
Bas van Werven -
Nout Wellink -
Herman Bernard Wiardi Beckman -
Jan-Kees Wiebenga -
Flip Winckel -
Pieter Winsemius -
Eckart Wintzen -
Guido van Woerkom -
Michiel Zonnevylle -
Sophie Zijlstra -
Willem Zijlstra -
Guus Zoutendijk -
Ruben van Zwieten.

</doc>
<doc id="36467" url="https://nl.wikipedia.org/wiki?curid=36467" title="Gunda Niemann">
Gunda Niemann

Gunda Niemann-Stirnemann, geboren als Gunda Kleemann (Sondershausen, 7 september 1966), is een (Oost-)Duits voormalig schaatsster.
Ze wordt beschouwd als een van de meest succesvolle schaatssters aller tijden. Zo werd ze negentienmaal wereldkampioen, achtmaal Europees kampioen en driemaal olympisch kampioen. Ze begon haar internationale schaatsloopbaan in november 1987 op 21-jarige leeftijd bij de World Cup in Berlijn. Ze stond meteen op het podium met een tweede plaats op de 3000 meter. In oktober 2005 beëindigde Niemann haar carrière wegens een slepende rugblessure. De WK Afstanden van 2004 in Seoel zouden achteraf haar laatste wedstrijden zijn.
Biografie.
Niemann begon pas relatief laat met schaatsen. Gedurende haar kinderjaren probeerde ze verschillende sporten waaronder wielrennen, zwemmen, volleybal, tafeltennis en atletiek. In 1981 begon ze als hordeloopster bij de "SC Turbine Erfurt". Twee jaar later merkte ze dat haar vorderingen onvoldoende waren. Ze kwam pas in 1983 met schaatsen in aanraking. Andrea Höse bracht haar de schaatspassen bij. Haar eerste internationale succes was in 1988, toen ze tweede werd op het EK Allround. Een jaar later won ze het EK allround en werd tweede op het WK Allround. Haar eerste olympische medaille won ze tijdens de Olympische winterspelen van 1992. Dit alles combineerde ze met het werk als archiefmedewerker. Na deze successen bleek ze vervolgens gedurende de gehele jaren '90 de lange en middenafstanden bij het vrouwenschaatsen te beheersen en was daarbij nagenoeg onverslaanbaar.
Carrière.
Niemann nam viermaal deel aan de Olympische Spelen, op drie spelen (Albertville '92, Lillehammer '94 en Nagano '98) behaalde ze acht medailles (3x goud, 4x zilver, 1x brons). Niemann was in 1994 favoriet op de lange afstanden, maar kwam op de 3000 meter na 500 meter ten val en nam opponente Seiko Hashimoto mee in haar val. Niemann krabbelde op, maar hervatte in de verwarring haar race in de verkeerde baan waardoor ze werd gediskwalificeerd.
Niemann nam dertienmaal deel aan het EK Allround, stond elfmaal op het erepodium (8x eerste, 3x tweede) en behaalde hier 44 afstandmedailles (28x goud, 10x zilver, 6x brons). Ze nam twaalfmaal deel aan het WK Allround, stond tien keer op het erepodium (8x eerste, 2x tweede) en behaalde hier 32 afstandmedailles (24x goud, 6x zilver, 2x brons). Ze nam zevenmaal deel aan de WK Afstanden (vanaf 1996) en behaalde hier veertien medailles (11x goud, 3x zilver). Ze stelde achttien keer een wereldrecord scherper, en ze had tot 2005 het wereldrecord op de voor dames incourante 10.000 meter bij de vrouwen in haar bezit. Haar tijd van 14.22,60 in 1994 (zonder klapschaats) werd pas in maart 2005 verbroken door Clara Hughes (14.19,73).
In 1995, 1996 en 1997 won zij de Oscar Mathisen-trofee driemaal op rij. Tot op heden is Niemann de enige langebaanschaatsster die deze trofee vaker dan eens won.
Op 21 december 2001 werd de ijsbaan in Erfurt, de Gunda Niemann-Stirnemann Halle, naar haar vernoemd.
Niemann wilde haar carrière in stijl afsluiten door nog één keer te vlammen op de Olympische Winterspelen in Turijn in 2006. Maar een paar dagen voor de Duitse kampioenschappen van het seizoen 2005/2006 kondigde ze aan definitief de schaatsen in het vet te laten. De slepende rugblessure, die haar ook in het seizoen 2004/2005 aan de kant hield, noodzaakte Niemann om al eind oktober 2005 haar zeer succesvolle carrière te besluiten.
Niemann was in 2014/2015 coach van de Duitse langebaanploeg in Erfurt als opvolger van Stephan Gneupel, maar na één seizoen neemt Peter Wild dit in 2015/2016 van haar over met daarin schaatsster Stephanie Beckert die niet langer wilde trainen onder Niemann. Sinds 2023/2024 is ze assistent-coach van bondscoach Peter Mueller.
Persoonlijk.
Na de scheiding in 1994 van haar eerste man Detlef Niemann, hertrouwde ze op 11 juli 1997 haar Zwitserse manager Oliver Stirnemann. Op 24 mei 2002 werd ze moeder van dochter Victoria Stirnemann, eveneens langebaanschaatser. In het seizoen na de bevalling (2003/2004) is ze weer sterk teruggekomen. Het seizoen 2004/2005 moest Niemann door een blessure aan zich voorbij laten gaan waarna ze stopte.
Records.
Adelskalender.
Niemann heeft twee periodes aan de top van de Adelskalender gestaan: eerst van 24 januari 1993 tot 13 maart 1998 (1874 dagen) en een tweede keer van 14 maart 1998 tot 2 maart 2001 (1084 dagen). In totaal heeft Niemann 2958 dagen aan de top van de Adelskalender gestaan. In ruim acht jaar heeft Niemann dus één dag niet aan de top gestaan.
Hieronder staan de persoonlijke records (PR's) waarmee Niemann aan de top van de Adelskalender kwam en de PR's die zij had staan toen zij van de eerste plek verdreven werd. Tevens zijn de gegevens weergegeven van de schaatssters die voor en na haar aan de top van de lijst stonden.

</doc>
<doc id="36468" url="https://nl.wikipedia.org/wiki?curid=36468" title="Aller Heiligen Convent">
Aller Heiligen Convent

Het Aller Heiligen Convent is een verband tussen Nederlandse, hoofdzakelijk oorspronkelijk katholieke studentenverenigingen.
Geschiedenis.
Aan het eind van de negentiende eeuw is er een steeds toenemende emancipatiegolf van katholieken in Nederland. Zij kunnen meer en meer openlijk hun geloof belijden en steeds meer kunnen ook katholieken in aanmerking komen voor allerlei openbare functies. Geheel in lijn met de typische verzuiling van Nederland, ontstaat ook onder katholieke studenten in Nederland het verlangen om georganiseerd met andere katholieken samen te komen. Eerst is dit nog in katholiek debatingclubjes onder de vleugels van de corpora maar op een gegeven moment worden er onafhankelijke Katholieke Studenten Verenigingen (KSV's) opgericht. 
Net als bij de corpora ontstaat er tijdens of vlak na de oprichting van deze verenigingen bevriend contact met de andere katholieke studentenverenigingen in Nederland. Het eerste overleg tussen de KSV's in georganiseerde zin is al in 1897. Op 25 oktober 1908 werd de "Unie van Katholieke Studentenvereenigingen" (UKSV) onder de zinspreuk "unio in unico" (eenheid door uniekheid) opgericht. Deze raakte in een crisis in de jaren 50 van de twintigste eeuw en werden na hervorming hernoemd tot de "Unie van Katholieke Studenten in Nederland" (UKSN). Deze blijft voortbestaan tot - en gaat ter ziele in 1970. Een aantal jaren later komen de (van oorsprong) katholieke studentenverenigingen opnieuw tot een overkoepelende organisatie: "Het Aller Heiligen Convent".
Geloof.
Het uitgangspunt was oorspronkelijk het geloof. In de jaren 1960 kwam de nadruk meer te liggen op onderlinge contacten en gezelligheid. In 1979 verliet de Leidse studentenvereniging (Sanctus) Augustinus om ideologische redenen het verband. In 1981 werd het predicaat 'katholiek' uit de statuten geschrapt, waarna de opengevallen plaats in 1986 kon worden ingevuld door ALSV Quintus. L.A.N.X., eerder bekend als het (protestantse) VU-corps, sloot zich op 1 november 2002 aan als Amsterdamse vereniging. De oorspronkelijke katholieke Amsterdamse studentenvereniging, de (R)KSV Sanctus Thomas Aquinas had zich ontbonden in 1971, waarbij één dispuut van deze vereniging zich aansloot bij het Amsterdamsch Studenten Corps om het ook bij die vereniging dalende ledental aan te vullen. De overgebleven zusterverenigingen plaatsten daarna in alle grote dagbladen het overlijdensbericht van hun zusje uit Amsterdam.
Moderator.
Bij het Aller Heiligen Convent was het in de eerste helft van de 20e eeuw vrij gebruikelijk een of zelfs meerdere priesters als moderator aan te stellen. Zij werden door de Kerk benoemd, golden als 'bijzonder lid', en stonden het bestuur met raad terzijde. Dit was enerzijds een uitvloeisel van het feit dat de katholieke studenten sowieso in de protestantse gebieden van Nederland weinig andere aanknopingspunten met de Kerk hadden, en anderzijds een middel om het katholieke karakter van de verenigingen te bewaken. Moderatoren bemoeiden zich intensief met de vereniging, en hierdoor was de verhouding met het bestuur niet altijd even goed. Na de vernieuwingsgolf van de jaren 60 en 70 verwaterde het exclusief katholieke karakter van de AHC-verenigingen, en stapten ze dan ook, met uitzondering van het Tilburgs Studenten Corps Sint Olof (T.S.C. St. Olof), van het moderatorschap af.
Activiteiten.
De AHC-verenigingen organiseren jaarlijks gezamenlijke activiteiten. Elk jaar is er een AHC-feest en sinds acht jaar wordt het MAFF-feest georganiseerd; een feest voor alle eerstejaars van alle zusterverenigingen. Enkele andere AHC-activiteiten zijn de AHC-biercantus, AHC-liftwedstrijd, het AHC-songfestival, het Blinddate-diner, de AHC-IQ-Quiz, AHC-benefietconcert en de AHC DJ contest. 
AHC Songfestival.
Het AHC Songfestival is de bekendste AHC-activiteit. Het werd de eerste keer georganiseerd ter gelegenheid van Quintus' derde lustrum door het dispuut AquaVite. Guus Meeuwis trad daar namens T.S.C. St. Olof uit Tilburg op met "Het is een nacht", wat later een nummer 1-hit zou worden. De band I.O.S. heeft met "Voltooid Verleden Tijd" op het songfestival ook bekendheid verkregen, evenals Batiste &amp; David, met de nummers "Vakantieliefde" en "Roos" (T.S.C. St. Olof). 
Aangesloten verenigingen.
Voormalige leden

</doc>
<doc id="36471" url="https://nl.wikipedia.org/wiki?curid=36471" title="Vrede van Aken">
Vrede van Aken

Zie ook: lijst van verdragen

</doc>
<doc id="36476" url="https://nl.wikipedia.org/wiki?curid=36476" title="Premiewoning">
Premiewoning

Een premiewoning is een koopwoning die met financiële hulp van de overheid gekocht kan worden. Op deze manier kunnen mensen met een lager inkomen ook een eigen woning kopen. Vaak is er wel een beding aan verbonden dat men de woning bijvoorbeeld niet mag verkopen binnen vijf jaar. Doet men dit wel dan moet men de door de overheid betaalde premie (deels) terugbetalen. De totale waarde van de woning is wel aan een bovengrens gebonden, komt de stichtingswaarde daarboven, dan kan het nooit een premiewoning zijn. Naast premiewoningen waren er ook premiehuurwoningen. 
Premie A-, B-, C- en D-woningen.
De financieringswijze met betrekking tot objectfinanciering van woningen die tot 1988 gold, maakte onderscheid tussen vier typen premiewoningen:
Dit systeem is in 1988 afgeschaft en vervangen door een financieringsstelsel bestaande uit sociale huur, sociale koop, premiehuur, vrije sector met eenmalige bijdrage en ongesubsidieerde woningen.

</doc>
<doc id="36477" url="https://nl.wikipedia.org/wiki?curid=36477" title="Woningwetwoning">
Woningwetwoning

Een woningwetwoning was in de 20e eeuw een woning die in het kader van de Nederlandse Woningwet was gebouwd. Daarmee wordt bedoeld dat de woning bij de bouw voldeed aan de normen van het rijk die op dat moment golden. Veelal kwam de woning daarmee in aanmerking voor een rijksvoorschot, waarmee de bouw kon worden gefinancierd, dat in de daaropvolgende decennia moest worden terugbetaald door de woningcorporatie of de gemeente. In sommige perioden werkte de rijksoverheid met bouwpremies in plaats van voorschotten.
Woningwetwoningen zijn altijd woningen geweest in de lagere categorie huren. De bedoeling van deze woningen was om mensen met een lager inkomen toch een fatsoenlijke woning te kunnen bieden tegen een betaalbare huur.
Woningen mochten niet veel kleiner of eenvoudiger, of veel groter en luxer zijn dan deze normen. De normen voor woningwetwoningen veranderden regelmatig in de loop der tijd, zowel waar het gaat om de grootte of het voorzieningenniveau, zoals wel of niet een badkamer. Doorgaans was de reden voor de veranderende normen een gewijzigde opvatting over wat aanvaardbare huisvesting is, en soms de wens om te bezuinigen op de rijksuitgaven voor de volkshuisvesting. 
Na veranderingen in de verhouding tussen Rijk en woningcorporaties eind jaren 80, begin jaren 90 van de 20e eeuw, onderdeel van de bruteringsoperatie, is deze systematiek losgelaten en werden sociale-huurwoningen in het vervolg op een andere wijze gefinancierd. 

</doc>
<doc id="36478" url="https://nl.wikipedia.org/wiki?curid=36478" title="Bach-Werke-Verzeichnis">
Bach-Werke-Verzeichnis

Bach-Werke-Verzeichnis (BWV) is het nummeringssysteem waarin de composities van Johann Sebastian Bach zijn geordend.
Toelichting.
De nummers werden in 1950 toegekend door Wolfgang Schmieder en op volgorde geplaatst in zijn catalogus met de titel "Thematisch-systematisches Verzeichnis der musikalischen Werke von Johann Sebastian Bach".
De BWV-nummers zijn ondertussen algemeen aanvaard en worden standaard gebruikt om de werken van Bach aan te duiden. Voorbeeld: de Hohe Messe (ook wel Mis in b klein genoemd) heeft als BWV-nummer 232. Soms worden de BWV-nummers ook wel Schmieder-nummers genoemd, in oude publicaties aangeduid met S. Sommige BWV-nummers zijn voorzien van een toevoeging a of b. In dat geval gaat het om twee varianten op een cantate met dezelfde titel.
De nummering van de werken is niet chronologisch, maar volgens het type van compositie. De cantates komen eerst, vervolgens de koralen, dan de orgelwerken enzovoort. Een compositie met een laag BWV-nummer is dus niet vanzelfsprekend een vroeg werk van Bach. De laagste BWV-nummers zijn ongetwijfeld authentieke cantates van Bach, omdat hij ze voorzien heeft van een autograaf.
Na het uitkomen van Schmieders catalogus zijn werken verwijderd of vonden er andere correcties plaats.
Het "Bach-Compendium", samengesteld door de musicologen Hans-Joachim Schulze en Christoph Wolff, geeft een nieuwe klassering van Bachs werken.
Details oorspronkelijke uitgave.
Wolfgang Schmieder, "Thematisch-systematisches Verzeichnis der musikalischen Werke von Johann Sebastian Bach: Bach-Werke-Verzeichnis (BWV) / herausgegeben von Wolfgang Schmieder". Leipzig: Breitkopf &amp; Härtel Musikverlag (1950). 747 p.

</doc>
<doc id="36479" url="https://nl.wikipedia.org/wiki?curid=36479" title="Woonomgeving">
Woonomgeving



</doc>
<doc id="36480" url="https://nl.wikipedia.org/wiki?curid=36480" title="Verdrag van Parijs">
Verdrag van Parijs

Verdrag van Parijs of Vrede van Parijs kan verwijzen naar:

</doc>
<doc id="36481" url="https://nl.wikipedia.org/wiki?curid=36481" title="Verzekering">
Verzekering

Een verzekering of assurantie is een overeenkomst tussen een verzekeringsmaatschappij en een verzekeringnemer. Met een verzekering poogt de verzekeringnemer de financiële gevolgen van een risico af te dekken die hij zelf niet kan of wil dragen.
Een verzekering kan verplicht zijn, of vrijwillig (optioneel). In België is een autoverzekering in principe verplicht, maar grote firma's kunnen zichzelf borg stellen voor het vergoeden van schade aan derden.
Verzekeringsrecht.
Nederland.
Titel 17 van boek 7 van het Burgerlijk Wetboek gaat over de verzekering als speciale soort overeenkomst. Het eerste artikel van deze titel, 7:925 BW, omschrijft een verzekering als volgt:
Uit de definitie valt af te leiden waaraan een overeenkomst moet voldoen om een verzekering te zijn.
Tegenover de betaling van premie door de verzekeringnemer staat de uitkering door de verzekeraar indien, zoals de wet het omschrijft, ‘het risico wordt verwezenlijkt’. In andere woorden: wanneer de verzekerde gebeurtenis of situatie zich voordoet.
Belangrijk is de onzekerheid bij de partijen. Er moet wettelijk sprake zijn van een onzekere factor bij beide partijen. Deze onzekere factor kan op diverse manieren tot stand komen, zoals de wet omschrijft:
België.
In België definieert de wet een verzekeringsovereenkomst als "een overeenkomst waarbij de ene partij, de verzekeraar, zich tegenover de andere partij, de verzekeringnemer, ertoe verbindt om tegen betaling van een vaste of veranderlijke premie (prijs) een in de overeenkomst bepaalde meestal geldelijke prestatie te leveren aan de verzekeringnemer of de begunstigde indien zich een onzekere gebeurtenis voordoet waarbij de verzekeringnemer of de begunstigde er het belang bij heeft dat de onzekere gebeurtenis zich níét voordoet". Iedere verzekering heeft een type-code (tak genoemd).
Soorten verzekering.
Verzekeringen worden vanuit de wet onderverdeeld in twee soorten: schadeverzekeringen en sommenverzekeringen.
Schadeverzekering.
Een schadeverzekering is een verzekering waarbij de strekking is het vermogen van de verzekeringnemer te beschermen. Dit vermogen kan bijvoorbeeld worden aangetast door beschadigd raken of verloren gaan van bezit of door aan derden veroorzaakte schade, waarvoor men wettelijk aansprakelijk is.
De meeste verzekeringen zijn schadeverzekeringen.
Enkele voorbeelden van schadeverzekeringen:
Einde van de schadeverzekering.
Een verzekering voor consumenten heeft standaard een contractsduur van maximaal één jaar. De verlenging van een verzekering moet in alle gevallen ruim van tevoren door de verzekeringsmaatschappij worden aangegeven. Contracten met een stilzwijgende verlenging bestaan vanaf 1 januari 2010 dus niet meer.
Komen consument en verzekeringsmaatschappij een andere looptijd van de verzekering overeen, dan zal hiervoor een dubbele handtekening van consument vereist zijn.
De opzegtermijn is, na de eerste verlenging, in alle gevallen maximaal 1 maand. Is een meerderjarig contract gewenst, dan is dit mogelijk mits (opnieuw) een dubbele handtekening van de consument is verkregen.
Sommenverzekering.
Een sommenverzekering keert een van tevoren afgesproken bedrag uit wanneer het onzekere voorval zich voordoet. Een sommenverzekering wordt afgesloten op het leven of de gezondheid van een persoon. Sommenverzekeringen zijn daardoor bijna altijd levensverzekeringen. Uitzondering hierop zijn een ongevallenverzekering en arbeidsongeschiktheidsverzekering.
Einde van de levensverzekering.
Een levensverzekering eindigt nadat een uitkering is verstrekt. Daarnaast is de verzekeringnemer te allen tijde gerechtigd de verzekering te beëindigen. Anders dan een schadeverzekering kan een dergelijke verzekering niet worden geroyeerd bij een "onbevredigend schadeverloop" doordat de verzekerde "te" lang blijft leven. 
Totstandkoming van een verzekering.
De verzekering komt tot stand door het sluiten van een verzekeringsovereenkomst:
Door de complexiteit van de contracten, de variatie in de schadegevallen en de verantwoordelijkheid van eventueel derde partijen leidt een schadegeval dikwijls tot (grote) discussies, langdurige schadedossiers, en eventueel een (complexe) rechtszaak. Denk maar aan de aanslagen in Zaventem.
Mededelingsplicht.
De verzekeringnemer is verplicht gevraagde informatie te verstrekken. De wet omschrijft deze verplichting in art. 7:928 lid 1 BW:
Doorgaans bepaalt het aanvraagformulier de omvang van de mededelingsplicht. De verzekeringnemer hoeft uitsluitend de vragen te beantwoorden, hij hoeft geen spontane mededelingen te verstrekken.

</doc>
<doc id="36482" url="https://nl.wikipedia.org/wiki?curid=36482" title="Vuilnisophaaldienst">
Vuilnisophaaldienst

Een vuilnisophaaldienst is een activiteit die door gemeenten wordt verzorgd, die daar al dan niet derden voor kan inschakelen.
Periodiek (bijvoorbeeld één of twee keer per week, of één keer per twee weken) wordt het afval opgehaald. Veelal wordt het recyclebare deel gescheiden van het groente-, fruit- en tuinafval (gft). Soms zijn voor beide aparte bakken, maar ook wordt er gebruikgemaakt van de zogenaamde duobakken, waarin beide soorten afval kunnen worden gedaan. De vuilnis-ophaaldienst is van groot belang om eventuele ziekten te kunnen voorkomen.
Sinds eind jaren 90 moet voor deze dienst steeds vaker betaald worden, vaak in de vorm van een diftarsysteem. Zo wil de overheid mensen ertoe aanzetten om minder afval te produceren. Veel afval wordt namelijk na ophaling verbrand in een verbrandingsoven. Vroeger kwam dat het milieu niet ten goede. Nu is dit door de verplichte rookgasreiniging en asverwerking niet meer schadelijk voor het milieu, maar wel veel duurder.
Ook werd in die periode het scheiden van afval in veel landen verplicht. Er wordt meestal een onderscheid gemaakt tussen:

</doc>
<doc id="36483" url="https://nl.wikipedia.org/wiki?curid=36483" title="Vrede van Thorn">
Vrede van Thorn



</doc>
<doc id="36486" url="https://nl.wikipedia.org/wiki?curid=36486" title="Vrede van Westfalen">
Vrede van Westfalen

De Vrede van Westfalen betreft twee vredesverdragen die gesloten werden tussen mei en oktober 1648 in Osnabrück en Münster. Deze verdragen beëindigden de Dertigjarige Oorlog (1618-1648) in het Heilige Roomse Rijk.
Diverse verdragen.
De partijen waren de Heilig Roomse keizer Ferdinand III, koning Filips IV van Spanje, regent-kardinaal Jules Mazarin voor de minderjarige koning Lodewijk XIV van Frankrijk, koningin Christina I van Zweden en de vrije rijkssteden van het Heilige Roomse Rijk. De belangrijkste wapenfeiten waren:
De verdragen zorgden echter niet voor de vrede in heel Europa. Frankrijk en Spanje zouden nog de volgende elf jaar oorlog voeren, die beëindigd werd bij de Vrede van de Pyreneeën in 1659.
Gevolgen.
Door de Vrede van Westfalen verloor het huis Habsburg, dat traditioneel de keizer leverde, het grootste gedeelte van zijn zeggenschap over de Duitse vorsten binnen het Heilige Roomse Rijk. Bovendien werden ze verplicht tot religieuze verdraagzaamheid jegens de lutherse vorsten en staten binnen het Rijk en moesten ze de secularisatie van alle kerkelijke bezittingen erkennen, evenals de onafhankelijkheid van de Zwitserse Confederatie van de XIII kantons en de "de jure" onafhankelijkheid van de Republiek der Zeven Verenigde Nederlanden.
Zweden en Brandenburg verwierven gebiedsuitbreiding in het noorden van Duitsland en werden belangrijke staten waarmee de keizer rekening moest houden.
Frankrijk verkreeg belangrijke rechten en gebiedsuitbreiding in Elzas en Lotharingen waarover later nog veel te doen zou zijn.
Er waren tevens gevolgen voor het interne functioneren van het Heilige Roomse Rijk. De macht van de keizer werd verder beknot. In potentie herbergde het Heilige Roomse rijk de grootste economische en militaire macht van Europa door haar grote en relatief goedgeschoolde bevolking. Frankrijk kon echter effectief de machtigste staat van het continent blijven tot aan de stichting van het Duitse Keizerrijk in de 19de eeuw. De interne samenhang en het centrale bestuur van het Heilig Roomse Rijk waren namelijk geheel verdwenen. Daarnaast werden tijdens de dertigjarige oorlog, voornamelijk op Duits grondgebied uitgevochten, enorme slachtingen onder de bevolking aangericht en hele steden en streken verwoest. Daar stond tegenover dat Frankrijk, dat eveneens een grote bevolking had en over grote hulpbronnen beschikte, strak centraal geleid werd.
De Roomse keizer werd een monarch die geen leger, financiën of administratie bezat. Hij bezat deze enkel nog in de Hausmacht van de Habsburgers: de diverse door hen persoonlijk geregeerde gebieden binnen het rijk. Uiteindelijk evolueerden er twee grootmachten uit dit rijk, namelijk Oostenrijk en Pruisen, die elkaar de hegemonie over de Duitse staten betwistten. 
De Habsburgers, de Oostenrijkse vorstenfamilie, bleef wél een toonaangevende internationale rol spelen. Ze regeerde nog steeds over Spanje, Oostenrijk, Bohemen, gedeelten van Hongarije, de Zuidelijke Nederlanden en delen van Italië.
De mythe van de Westfaalse orde.
In publicaties over internationale relaties is vaak sprake van een 'Westfaalse orde' die zou hebben berust op soevereine staten waartussen gelijkheid in rechte heerste. Principes van non-interventie en territoriale integriteit zouden hebben bijgedragen tot het bewaren van een machtsevenwicht. Op religieus vlak zou een vorm van tolerantie hebben geprevaleerd doordat elke staat zijn eigen godsdienst mocht kiezen. In werkelijkheid bevatte de Vrede van Westfalen geen van deze componenten. Het concept soevereiniteit werd nergens genoemd en de gelaagde complexiteit van het Heilig Roomse Rijk bleef integendeel bewaard. Zelfs namen de verdragen weer afstand van het principe " cuius regio, eius religio" uit de Vrede van Augsburg. In het algemeen blijkt gewoon niet dat de verdragen tot doel hadden het Europese staatkundige systeem diepgaand te reorganiseren, noch dat ze de geboorte van een nieuw stelsel van buitenlandse relaties markeerden.
De Westfaalse mythe is ontstaan in de 19e eeuw, toen nationale staten de oude orde in Europa en Amerika begonnen te verdringen. Ze kreeg in 1948 een invloedrijke expressie in een essay van Leo Gross, al stipte ook hij aan dat de onderliggende principes die hij ontwaarde niet als zodanig in de verdragen stonden.

</doc>
<doc id="36487" url="https://nl.wikipedia.org/wiki?curid=36487" title="Vrede van Utrecht (1713)">
Vrede van Utrecht (1713)

De Vrede van Utrecht is de verzamelnaam voor een reeks van verdragen waarvan het eerste op 11 april 1713 in Utrecht werd gesloten. Hiermee kwam een einde aan de Spaanse Successieoorlog en "Queen Anne's war" en daarmee aan anderhalve eeuw van twisten en godsdienstoorlogen. Het succes was mede te danken aan de gelijkwaardige behandeling van overwinnaar en overwonnene en het grote belang dat werd gehecht aan het behoud van het machtsevenwicht. Het verdrag markeerde ook het einde van de Republiek als grootmacht, geïllustreerd door de woorden van de Franse onderhandelaar Melchior de Polignac; "Nous traiterons sur vous, chez vous, sans vous" ('Wij onderhandelen over u, bij u, zonder u'). Bijzonder aan deze historische gebeurtenis was dat de anderhalf jaar durende onderhandelingen omlijst werden door kunst- en cultuuruitingen.
De Vrede van Utrecht uit 1713 is in feite het tweede internationale vredesverdrag dat in de stad Utrecht werd gesloten. Het Verdrag van Utrecht van 1474 maakte een eind aan een omvangrijke handelsoorlog die in 1469 was begonnen tussen aangesloten leden van de internationale vereniging van handelssteden de Hanze en het koninkrijk Engeland.
Achtergrond.
Spaanse Successieoorlog.
Met de Vrede van Utrecht werd de Spaanse Successieoorlog besloten. Deze oorlog was vanaf 1701 gevoerd tussen enerzijds koninkrijk Frankrijk en Spanje, en anderzijds een coalitie van het Koninkrijk Groot-Brittannië, de Republiek der Zeven Verenigde Nederlanden, de hertog van Savoye (vanaf 1713 tevens koning van Sicilië) en de koning van Portugal. De aanleiding was de Spaanse troonopvolging. Karel II was in 1700 kinderloos gestorven. Hij had Filips van Anjou als zijn troonopvolger aangeduid, maar aangezien zowel koning Lodewijk XIV van Frankrijk als de Rooms-Duitse keizer Leopold I van mening waren dat hun familie recht had op de vrijgekomen Spaanse troon, brak in 1701 de Spaanse Successieoorlog uit. Frankrijk leek deze oorlog wel te kunnen winnen. Willem III van Oranje had als Brits koning echter een sterke coalitie weten te bouwen.
In 1710 werd het Lodewijk XIV duidelijk dat hij de hegemonie niet zou behalen. En de Brits-Hollandse coalitie begreep dat men geen vrede kon stichten zonder een eervol einde voor de Franse koning. Lodewijk bleef een machtig vorst en voor het evenwicht in Europa was een sterk Frankrijk onmisbaar. Een vernederend vredesverdrag zou aan de oorlog geen werkelijk einde maken. Toen de Britse Conservatieven de verkiezingen wonnen, kwam in het Britse parlement een compromisgezinde fractie aan de macht die zeer snel en verrassend op vrede aanstuurde. Zo begonnen de Britten de eerste onderhandelingen.
Religieuze conflicten.
Daarnaast maakte de Vrede van Utrecht een einde aan twee eeuwen van godsdiensttwisten en zeer bloedige oorlogen in Europa waarin de hegemonie van 'Rome of Reformatie' en het machtsevenwicht tussen de grote landen en vorsten werd uitgevochten. De Vrede van Westfalen van 1648 had het nieuwe machtsevenwicht moeten bezegelen, maar bleek al snel niet meer dan een wapenstilstand te zijn. Wel kreeg Nederland de republiek als staatsvorm en werd Duitsland opgedeeld in roomse en lutherse vorstendommen.
De strijd ging verhevigd door toen Lodewijk XIV in Europa een machtsoverwicht ten gunste van zijn Bourbonfamilie en de katholieke hegemonie wilde behalen. Hij ging daarin zeer ver. De oorlogen werden op wereldschaal gevoerd: in Canada, in India, voor de kust van West-Afrika, in Latijns-Amerika en in de Caraïbische Zee. Lodewijk XIV financierde zelfs Mustafa II, de islamitische sultan in Istanbul, om hem op de Balkan en in de Middellandse Zee te helpen bij het bestrijden van zijn Habsburgse rivalen, hoewel die net als hijzelf katholiek waren.
De onderhandelingen.
De onderhandelingen over de vrede begonnen op vrijdag 29 januari 1712, en wel in Utrecht. Waarom ze juist daar plaatsvonden is niet helemaal duidelijk, maar het moest wel in een land zijn dat behoorde tot de coalitie. Het Britse koninkrijk viel af, want onderhandelingen in deze machtige staat zouden voor Lodewijk XIV te vernederend zijn. De Republiek was een acceptabele locatie waar al twee eerdere vredesverdragen geregeld waren tussen dezelfde partijen, namelijk de Vrede van Nijmegen (1678) en de Vrede van Rijswijk (1697). Het is waarschijnlijk dat Lodewijk XIV zich Utrecht nog herinnerde als hem welgezind. De elite van de stad stond bekend als nogal pro-Frans. Men was er tamelijk anti-Oranje en in 1672 waren de regenten zeer bereid zich over te geven toen Lodewijk met zijn legers voor de poorten stond. De vroedschap van Utrecht stond bij de Fransen bekend als "ces messieurs qui portaient les clés de la ville". De keuze voor deze plaats van onderhandeling was daarom wellicht een signaal van respect en van bereidheid tot compromis met Lodewijk XIV. Ook het feit dat de Staten van Utrecht wel op een uitnodiging van het Hof van Versailles aan de Nederlandse republiek wilden ingaan om vredesonderhandelingen te beginnen en de Staten van Holland niet - eenheid van beleid van de Staten-Generaal was ook nu ver te zoeken - maakte Utrecht geschikt in Franse ogen.
Bij de onderhandelingen van de Vrede van Utrecht ging het er voornamelijk om de principe-overeenkomst die al bij eerdere onderhandelingen tussen de Fransen en de Britten gesloten was, uit te werken tot een gedetailleerd en eerbaar compromis. Afgezanten van Frankrijk, Groot-Brittannië, Portugal, Savoye, Brandenburg-Pruisen, en elk van de Zeven Provinciën waren aanwezig bij deze onderhandelingen, terwijl over het lot van de Zuidelijke Nederlanden beslist werd, zonder dat die daarbij vertegenwoordigd waren. Maar ook de Republiek kwam bij de besprekingen nauwelijks te pas, zodat de Nederlanden weinig hadden in te brengen. De Franse gezant Melchior de Polignac sprak de beroemde woorden: "Nous traiterons sur vous, chez vous, sans vous", (we onderhandelen over u, bij u, zonder u) over de afgevaardigden van de Republiek.
Men onderhandelde in het Stadhuis van Utrecht. Dit gebouw kende twee mooie portalen die even groot en fraai waren. De gezant van de Franse koning en die van koningin Anna van Groot-Brittannië konden zo als gelijkwaardig, met veel ceremonieel en hofstaat bij de onderhandelingen binnenschrijden, zonder conflicten over wie als eerste naar binnen mocht gaan. De gesprekken werden gevoerd door beroepsdiplomaten. Dat waren mannen van hoge adel, maar geen ministers of premiers met eigen politieke agenda's. De voertaal voor de onderhandelingen was het Frans, en in deze taal werden ook de verdragen opgesteld. Hiermee werd het Frans dé diplomatieke taal van die tijd, tot aan het Verdrag van Versailles in 1919. De diplomaten gedroegen zich in Utrecht allemaal als waren zij hovelingen in de Franse stijl en finesse. Dat maakte dat men een gedragscode, een taal en normenpatroon deelde.
De onderhandelingen zorgden voor een economische impuls in de stad en het gewest Utrecht. De stedelijke elite verhuurde zijn mooiste woningen en veel personeel aan de delegaties. Het is anderhalf jaar feest geweest voor de stad. Alles werd aangegrepen om grote feestmalen aan te richten en hoofs vertoon te organiseren. De hele horeca en vermaaksindustrie kenden gouden tijden. Het calvinistische bestuur van Utrecht besloot het toneelverbod, dat in deze tijd gold, tijdelijk op te heffen..
Inhoud van de verdragen.
Na ruim een jaar onderhandelen, werd de Vrede van Utrecht formeel getekend op dinsdag 11 april 1713. In de vorm van een reeks bilaterale verdragen was het volgende besloten:
Gevolgen.
De Spaanse Successieoorlog werd beëindigd met de Vrede van Utrecht (1713) en voor Oostenrijk met de Vrede van Rastatt (1714). De ondertekening zorgde voor het beoogde machtsevenwicht in Europa. Dat strekte zich voor het eerst uit tot details van een machtsverdeling op wereldschaal, waarbij het in 1707 ontstane verenigde koninkrijk Groot-Brittannië zich kon ontwikkelen tot een maritieme en mercantiele wereldmacht. De Nederlandse Republiek kon niet langer meekomen op dit niveau en verloor na 1713 zijn positie als maritieme wereldmacht. De macht van Spanje in Europa was "de facto" onttakeld, al behield het nog zijn enorme koloniale rijk. Een Franse prins kon op de troon in Madrid komen, op voorwaarde dat de twee takken van het huis Bourbon nooit de tronen van Frankrijk en Spanje zouden combineren. Een Frans-Spaanse katholieke hegemonie in Europa werd hiermee onmogelijk gemaakt. Omdat er nu geen Habsburger meer op de Spaanse troon zat, was Frankrijk tegelijk verlost uit de omsingeling door Oostenrijkse en Spaanse Habsburgers, waardoor het zich bedreigd had gevoeld sinds 1516, toen keizer Karel V ook koning van Spanje werd.
Gelegenheidscomposities.
Georg Friedrich Händel schreef vanwege het afsluiten van de Vrede van Utrecht ten behoeve van een feestelijke kerkdienst (een plechtige 'Morning Prayer') in de Saint Paul's Cathedral te Londen het "Utrecht Te Deum" en het "Utrecht Jubilate". Ook andere Britse componisten zoals William Croft, William Broderip, William Viner en Thomas Roseingrave schreven muziekstukken naar aanleiding van de Vrede van Utrecht. 
In Frankrijk leverden onder andere Jean-Philippe Rameau, André Campra en Thomas-Louis Bourgeois speciale gelegenheidsmuziek. In Nederland zelf verscheen een liedbundel 'De Gekroonde Utrechtze Vreede' (Amsterdam, 1718) waarin op een geheel andere schaal de Vrede van Utrecht is bejubeld.
Sinds 2005 wordt het Utrecht Te Deum van Händel weer jaarlijks uitgevoerd in Utrechts Domkerk om de herinnering aan dit historische feit levend te houden.

</doc>
<doc id="36488" url="https://nl.wikipedia.org/wiki?curid=36488" title="Verdrag van Utrecht">
Verdrag van Utrecht



</doc>
<doc id="36493" url="https://nl.wikipedia.org/wiki?curid=36493" title="Ultracentrifuge">
Ultracentrifuge

De ultracentrifuge is een centrifuge die is geoptimaliseerd om een rotor met zeer hoge snelheden te laten draaien. Gascentrifuges voor scheiding van isotopen kunnen versnellingen tot één miljoen g halen. De preparatieve en analytische centrifuges ongeveer 100 000 g. De analytische en preparatieve ultracentrifuges zijn zeer belangrijke instrumenten in de moleculaire biologie, de biochemie en de polymeerwetenschap. De ultracentrifuge werd in 1925 uitgevonden door Theodor Svedberg en hij won in 1926 de Nobelprijs voor Scheikunde voor zijn onderzoek naar colloïden en eiwitten gebruikmakend van de ultracentrifuge. De vacuüm ultracentrifuge werd voor het eerst beschreven door Edward Greydon Pickels.
De analytische ultracentrifuge.
In de analytische ultracentrifuge kan een monster worden bestudeerd tijdens de sedimentatie door middel van een optisch detectiesysteem gebruikmaken van UV absorptie of door optische interferentieverschijnselen veroorzaakt door wijzigende brekingsindex. Er wordt gezocht naar een zwaartekrachtsveld waarin de diffusie de sedimentatie precies opheft of er worden sedimentatiesnelheidsexperimenten gedaan.
Met de analytische ultracentrifuge is het mogelijk om de grove vorm van macromoleculen, de veranderingen in hun conformatie en de grootteverdeling van macromoleculen in mengsels vast te stellen. Voor macromoleculen als eiwitten, die niet-covalente complexen vormen in een dynamisch evenwicht, kunnen het aantal onderdelen, de stoichiometrie en de dynamica van de complexen worden vastgesteld.
Sedimentatiesnelheidsexperimenten proberen de gehele tijdreeks van sedimentatie vast te leggen, om uitspraken te doen over de vorm en moleculaire massa en groottedistributie van opgeloste macromoleculen. Het scheidend vermogen voor wat betreft de grootte van de deeltjes hangt af van het kwadraat van hun straal en grootteverdelingen van 100 Da tot 10 GDa kunnen worden onderscheiden door het aanpassen van de draaisnelheid. Er kunnen ook metingen met sedimentatiesnelheidsexperimenten worden verricht aan macromoleculen die in een dynamisch chemisch evenwicht verkeren, door middel van analyse van het spectroscopisch signaal van de verschillende componenten of door analyse van de samenstellingsafhankelijke sedimentatiesnelheid van het macromoleculaire systeem, zoals beschreven in de Gilbert-Jenkins theorie.
Sedimentatie-evenwichtsexperimenten houden zich bezig met het laatste stadium van het experiment. De centrifuge wordt met een snelheid rondgedraaid die precies groot genoeg is om de sedimentatiesnelheid de diffusie op te laten heffen. In dat geval is de moleculaire massa precies (1 tot 2%) vast te stellen en onafhankelijk van de vorm van de molecule. Bij reacties tussen de macromoleculen in de oplossing is het met deze techniek ook mogelijk om de evenwichtsconstanten te achterhalen.
Preparaat ultracentrifuges.
De preparaat ultracentrifuges zijn iets gangbaarder dan analyse ultracentrifuges en worden gebruikt om neerslagen te maken van bijvoorbeeld celorganellen, zoals ribosomen, microsomen en ook virussen. Ze worden ook vaak gebruikt met een concentratiegradiënt. Het af te centrifugeren monster wordt dan toegevoegd aan een buis met daarin een concentratiegradiënt van sucrose (celorganellen) of cesiumzouten in het geval van DNA-fragmenten. De organellen of fragmenten blijven stationair als de dichtheid van de oplossing overeenkomt met die van het organel of fragment.
Gas-ultracentrifuge.
Een gas-ultracentrifuge wordt voornamelijk gebruikt voor isotopenscheiding. Onderzoek naar uraniumverrijking door middel van centrifuge werd al in de Tweede Wereldoorlog gedaan. Belangrijke namen hierbij zijn de Duitsers Max Steenbeck en Wilhelm Groth, en de Nederlandse natuurkundige Jacob Kistemaker. Het eerste werkzame ontwerp van een ultracentrifuge was echter van de Oostenrijker Gernot Zippe, die in naoorlogse krijgsgevangenschap meewerkte in het Russische kernwapenprogramma.
Op basis van een ontwerp van Kistemaker worden bij de Urenco-vestiging in Almelo ultracentrifuges gebouwd, die worden gebruikt in de verrijkingsfabrieken van Urenco in Almelo, Capenhurst (Verenigd Koninkrijk), Gronau (Duitsland) en Eunice (Verenigde Staten).
Het probleem.
Uranium komt als een mengsel van twee isotopen voor, waarbij natuurlijk uranium veel uranium-238 bevat en maar 0,7% uranium-235. Om een kettingreactie te bewerkstelligen in een uraniumbom of in de meest gebruikelijke kerncentrales is echter uranium met een hoger gehalte U-235 nodig. Het bereiken van een hoger gehalte U-235 wordt 'verrijken' genoemd. Omdat U-235 en U-238 identieke chemische eigenschappen hebben en in hun fysische eigenschappen maar heel weinig verschillen is de scheiding moeizaam. Het massaverschil is namelijk slechts één procent en moleculen in een gas hebben een zeer hoge diffusiesnelheid. Bij de kunstmatige zwaartekracht van 1 miljoen g is het toch mogelijk enige scheiding van de isotopen te bewerkstelligen. Ook dan is een lange 'cascade' van centrifuges nodig om een noemenswaardige verrijkingsgraad te behalen.
Het productieproces.
Voor het ultracentrifugeproces laat men het uranium eerst reageren met fluor, zodat uraniumhexafluoride ontstaat. Uraniumhexafluoride is een reactieve stof, die echter het voordeel heeft van een laag sublimatiepunt 56,54°C en ook bij kamertemperatuur een aanzienlijke dampspanning van 15300 Pa. Door de luchtdruk te verlagen, gaat uraniumhexafluoride bij kamertemperatuur in gasvorm over. Dit gas wordt gecentrifugeerd in een ultracentrifuge, die met honderdduizend toeren per minuut draait. De zwaardere fractie, met relatief veel fluorgebonden U-238, wordt door het centrifugeren meer naar de buitenkant van de centrifuge geslingerd, en wordt daar afgetapt. Zo blijft in het midden van de centrifuge een hogere concentratie U-235 over. Ook dit mengsel wordt afgetapt. Beide fracties worden, met vergelijkbare fracties uit andere centrifuges, in een volgende centrifuge verder bewerkt. Door zeer veel ultracentrifuges achter elkaar te schakelen en zo het gas herhaald te centrifugeren, kan het percentage U-235 voldoende worden opgevoerd om het uranium te kunnen gebruiken voor kernenergie (concentratie U-235 2 à 3 procent), of zelfs een kernwapen (concentratie U-235 boven de 90 procent; zogeheten "weapons grade uranium").
Onbedoelde verspreiding van de technologie.
Als gevolg van spionage door de Pakistaanse natuurkundige Abdul Qadir Khan bij het Fysisch-Dynamisch Onderzoekslaboratorium van Stork in Amsterdam, en bij Urenco in Almelo, staat in het Pakistaanse Kahuta een verrijkingsfabriek voor uranium die werkt met van het Urenco-ontwerp nagebouwde ultracentrifuges. Vanuit Pakistan is de techniek verder verspreid, waarschijnlijk naar Iran, Libië, en Noord-Korea. Uit de Urenco-vestiging te Gronau is de techniek weggelekt naar Irak.

</doc>
<doc id="36496" url="https://nl.wikipedia.org/wiki?curid=36496" title="Vrede van Fredrikshamn">
Vrede van Fredrikshamn

De Vrede van Fredrikshamn of de Vrede van Hamina werd op 7 september 1809 getekend in de Finse stad Hamina ("Fredrikshamn" in het Zweeds). Het betekende het einde van de Finse Oorlog tussen Zweden en Rusland.
Zweden moest Finland, de Ålandseilanden en delen van Lapland en Västerbotten afstaan aan Rusland. Een curiosum was de deling van het slechts 0,03 km² grote eiland Märket, die tot op heden bestaat.
Nadat Finland zes eeuwen onderdeel was geweest van het Zweedse koninkrijk, ging het deel uitmaken van Rusland, maar kreeg van tsaar Alexander I wel een autonome status als het Grootvorstendom Finland. In de loop van de 19e eeuw nam in Finland echter de roep om zelfstandigheid toe.

</doc>
<doc id="36497" url="https://nl.wikipedia.org/wiki?curid=36497" title="Russische revolutie">
Russische revolutie



</doc>
<doc id="36500" url="https://nl.wikipedia.org/wiki?curid=36500" title="Clown">
Clown

Een clown is een komische, doorgaans geschminkte artiest. Naast clowns onderscheidt men andere modernere komische artiesten hoewel de overgangen soms vloeiend zijn.
Etymologie.
Het woord "clown" komt uit het Engels, waar het oorspronkelijk "onbenul" of "boerenpummel" betekende. Het is mogelijk verwant aan het Nederlandse woord "kluns", soortgelijke woorden komen ook in Scandinavische talen voor. Een minder waarschijnlijk geachte verklaring is dat het woord afkomstig is van het Latijnse "colonus", dat "boer" betekent.
In het Nederlands en vele andere talen worden niet alleen clowns in enge zin, maar ook augusten en domme augusten tegenwoordig "clowns" genoemd.
Geschiedenis.
Hoewel de clown in zijn huidige vorm pas sinds enkele eeuwen bestaat, zijn allerlei vergelijkbare figuren terug te voeren tot de oudheid. Reeds in het Oude Egypte, het Oude Griekenland, het Romeinse theater evenals in het oude China en India kende men vergelijkbare figuren.
In de middeleeuwen had de hofnar een belangrijke rol te vervullen aan het koninklijk hof. In Engeland kende men ten tijde van Hendrik I figuren als de Merry Andrew en de Jack Pudding, die met hun vermakelijke acts op straat kwakzalvers aan meer klanten moesten helpen. Ook de harlekijn, een van de hoofdpersonages uit de "commedia dell' arte", geldt als een belangrijke voorloper van de hedendaagse clown.
Hierna vond de clown uiteindelijk zijn huidige vorm en populariteit in het circus, dat dankzij Philip Astley en Charles Hughes zijn moderne vorm kreeg. Tot de vaste cast van de eerste circussen behoorden de zogeheten "Mr. Merrymen". Bekende "Merrymen" uit deze tijd zijn Hughes, John Bill Ricketts en Dicky Usher. Joseph Grimaldi (1778-1837) geldt als het prototype van de moderne clownsfiguur, alhoewel hij zelf nooit in een circus heeft opgetreden.
Verwante termen.
Clowns, augusten, pierrots, narren, paljassen, harlekijnen en hansworsten zijn artiesten die ieder een eigen – komisch – genre beoefenden of beoefenen.
De "harlekijn" is oorspronkelijk een figuur uit de Commedia dell'arte, een Italiaanse vorm van volkstoneel. In het Nederlands wordt de komische harlekijn ook "paljas" genoemd, maar er zijn ook tragische harlekijnen.
Een "nar" is een vreemd geklede komediant en een figuur in de literatuur. De nar is veel ouder dan de clown en trad ook als hofnar aan de Europese vorstenhoven op. Een nar vindt men ook terug in het kaartspel als de joker.
Een "august" is een grappenmaker die wordt gekenmerkt door een uniek opgemaakt gezicht. Deze opmaak wordt, op een ei geschilderd, ook in een museum in Zwitserland bewaard. Geen twee augusten mogen gelijk zijn. Men maakt in een groep komedianten ook nog onderscheid tussen de bemiddelende august en de niet voor rede vatbare "Domme august". In een klassieke act hoort daar ook nog een dikke en aanmatigende circusdirecteur bij. Op het gezicht van een august is een geaccentueerde emotie (bijvoorbeeld enorme geschminkte rode lippen in een lach, of de ogen in een permanente huilstand) te zien. Hij draagt veel te grote armoedige en felgekleurde kleren (pofbroek). Vaak draagt een august schoenen waarin zijn voeten driemaal zouden passen en een speciale bolle rode neus. De clown is een heer, de august is een knecht.
De tegenspeler van de august heet "pierrot". Deze figuur stamt uit de commedia dell'arte, waar hij Pedrolino heet. Tegenwoordig komt men hem tegen in het circus en in pantomimevoorstellingen.
Een "hansworst" was de komische hoofdfiguur van de oud-Hollandse poppenkast voordat deze de naam Jan Klaassen kreeg. Ook werd de Duitse Hanswurst afgeleide term gebruikt voor een grof-komische figuur in geïmproviseerde komedies. De figuur kon koppige, sluwe, domme, slimme, ondernemende, laffe, toegeeflijke dan wel vrolijke karaktertrekken tonen.
De klassieke clownsact.
"Clowns" zijn in het circus typische lange, in dure witte of lichtgekleurde kleren gehulde en witgeschminkte artiesten. De kwetsbare en gereserveerde clown is muzikaal en in een traditionele clownsact wil hij vaak viool of trompet gaan spelen, maar daar komt hij niet aan toe omdat de august hem voortdurend voor de voeten loopt en alle aandacht opeist. Deze melancholieke clown is verwant aan de in het begin van de 19e eeuw ontstane "Pierrot".
De eerste moderne witgeschminkte clown was Grimaldi, die rond 1831 niet in een circus maar in de traditionele Engelse pantomime optrad.
De moderne clownsact.
In de tijd van de stomme film ontstond een nieuw type clown, de "tramp-clown". Deze was een solist en stelde een romantische, gevoelige maar leuke vagebond voor. Joris Janssen stond met zijn naamloze vagebond met het kleine bolhoedje aan de wieg van het genre, maar men noemt ook Otto Grielberg als de eerste vagebonderende clown. Ook Emmet Kelly en Red Skeleton waren beroemde tramp-clowns.
In de twintigste eeuw ging men alle augusten "clowns" noemen. Nylon en kleurstoffen zorgden voor steeds vreemder gekleurde piassen die zich van de melancholieke witte clowns lijken te hebben losgemaakt.
Clowns en augusten waren ooit vooral mannelijk, maar tegenwoordig treden ook veel vrouwelijke augusten op. In 1934 kwam Miss Lulu als een van de eerste vrouwelijke clowns bij het circus.
Augusten, nu steeds clowns genoemd, worden bij verschillende gelegenheden ingezet om het publiek te vermaken, bijvoorbeeld in het circus, op verjaardagsfeestjes van kinderen, in ziekenhuizen en in de Verenigde Staten ook bij rodeo's. Ze halen vaak gevaarlijke capriolen uit waar gespecialiseerde trapezeacrobaten jaloers op kunnen zijn. Vaak doen augusten of clowns zich daarbij als dom en naïef voor. Zij bespelen soms ook muziekinstrumenten, zoals de Zwitserse clown Grock, die over het algemeen tot de grootste clowns van de twintigste eeuw wordt gerekend.
Clowns, narren en paljassen worden in verschillende vormen aangetroffen in de meest verschillende culturen.
De clown als horrorfiguur.
Sommige mensen hebben een onberedeneerde angst voor clowns en aanverwante figuren zoals augusten. Dit verschijnsel heet coulrofobie. Het kan in de hand worden gewerkt door boeken en films waarin clowns een kwaadaardige rol spelen, zoals de serie "Poltergeist" (1982) en "It", een verhaal uit 1986 van Stephen King en de daarop gebaseerde verfilmingen.
Een fobie voor clowns kan daarnaast samenhangen met de angst voor mensen die maskers dragen, of van wie de gelaatsuitdrukkingen niet goed herkenbaar zijn. Ook kan het witte, star ogende gezicht van een clown associaties met de dood oproepen. Om die reden worden clowns soms in hetzelfde rijtje geschaard als klassieke horrorfiguren zoals vampiers, zombies en weerwolven.
De clown in de zorg.
In de zorg zijn ook clowns actief. Zij werken voor kinderen en volwassenen met een ernstige ziekte of een verstandelijke en/of meervoudige beperking. Bekend is de van oorsprong Amerikaanse organisatie Cliniclowns, die speciaal getrainde clowns naar ernstig zieke kinderen in ziekenhuizen stuurt om hun verblijf daar wat aangenamer te maken.
In films en series.
In sommige kinderseries spelen clowns de hoofdrol. Bekende Nederlandse series zijn die van Bassie en Adriaan en "Pipo de Clown".
In de muziek.
Bekende liederen over een clown (of clowns) zijn:

</doc>
<doc id="36502" url="https://nl.wikipedia.org/wiki?curid=36502" title="Anna Paulowna van Rusland">
Anna Paulowna van Rusland

Anna Paulowna (; Russisch: Áнна Пáвловна, "Anna Pavlovna" ) (Sint-Petersburg, 18 januari 1795 — Den Haag, 1 maart 1865), grootvorstin van Rusland, behorend tot het huis Romanov, was als echtgenote van koning Willem II van 1840 tot 1849 koningin der Nederlanden en groothertogin van Luxemburg.
Jeugd (1795-1816).
Anna was een dochter van tsaar Paul I van Rusland en Sophia Dorothea Augusta Louisa van Württemberg, in Rusland beter bekend als tsarina Maria Fjodorovna. Toen zij zes jaar was, werd haar vader vermoord en opgevolgd door zijn zoon Alexander I, de oudste broer van Anna.
In 1809 (ze was toen veertien jaar oud) wilde keizer Napoleon met haar trouwen. Hij was op zoek naar een adellijke echtgenote, maar kreeg Anna's hand niet, na verzet van Anna zelf en haar moeder. In 1814 was er een plan om Anna uit te huwelijken aan de Franse prins Karel, zoon van de latere koning Karel X, maar omdat Anna zich dan tot het katholicisme zou moeten bekeren, ging dit uiteindelijk niet door.
Echtgenote van de Prins van Oranje (1816-1840).
Toen de verloving tussen de Nederlandse prins Willem II en de Engelse prinses Charlotte werd verbroken, werd Anna door haar broer, tsaar Alexander – hij was een goede vriend van Willems vader – als geschikte huwelijkskandidate naar voren geschoven. Na een reis van bijna een maand arriveerde kroonprins Willem met zijn vader koning Willem I op 20 december 1815 in het Russische Sint-Petersburg, waar hij een huwelijksaanzoek deed. Na onderhandelingen op het gebied van geloofsovertuiging werd overeengekomen dat zij Russisch-orthodox mocht blijven, eventuele kinderen voortkomend uit het huwelijk zouden Nederlands Hervormd worden opgevoed. Later bezocht zij ook veel hervormde kerkdiensten. Op 21 februari 1816 trouwde ze met veel pracht en praal met een Russisch-orthodoxe dienst in de hofkapel van het Winterpaleis met de latere koning Willem II, waarbij haar twee broers, de grootvorsten Nicolaas en Michaël de huwelijkskronen boven de hoofden van het echtpaar hielden. Aansluitend hierop werd in de Witte Zaal van het Winterpaleis, door de Waalse predikant De la Saussaye een bescheiden protestantse huwelijksdienst gehouden. De feestelijkheden vonden plaats in het Rozenpaviljoen, dat zich in de paleistuin van het Pavlovsk-paleis nabij Sint-Petersburg bevindt en duurden elf dagen. Het paar bleef een half jaar in Rusland en nam deel aan vele luxueuze diners en festiviteiten. In de zomer vertrok het paar naar Berlijn waar de eerste ontmoeting met haar schoonmoeder Wilhelmina plaatsvond.
Na een reis via Nassau mocht Anna op 22 augustus voor het eerst voet op Nederlandse bodem zetten. Anna onderging een cultuurschok toen ze in Nederland aankwam; de afstand tot het volk was in Nederland veel kleiner dan in haar geboorteland Rusland. De toeren door het Verenigd Koninkrijk der Nederlanden moesten eerder dan gepland worden stilgelegd omdat Anna zwanger was. Schoonvader Willem I had ondertussen Paleis Kneuterdijk gekocht voor het paar, waar ze kort daarna hun intrek namen. In de winter werd besloten om naar het voor hen gebouwde paleis, het huidige Academiënpaleis in Brussel te gaan. Anna verbleef hier het liefst, want Brussel had meer pracht en praal dan het noorden; maar op wens van Willem I wisselden ze hun verblijf af met paleizen in het noorden. Zo verbleven ze 's zomers ook afwisselend op paleis Tervuren en op Paleis Soestdijk, dat Willem ontvangen had als nationaal cadeau voor zijn optreden bij Quatre-Bras en Waterloo in de strijd tegen Napoleon. Tot de afscheiding van de Zuidelijke Nederlanden in 1830 woonde het kroonprinselijk paar voornamelijk afwisselend in 's-Gravenhage en Brussel.
Uit het huwelijk werden vijf kinderen geboren:
Anna was een zorgzame moeder voor haar kinderen. Echtgenoot Willem had de opvatting dat de kinderen publiek onderwijs moesten volgen, maar Anna zag hier niets in. De relatie tussen Willem en diens vader Willem I is nooit hartelijk geweest. In 1817 liepen de gemoederen zo hoog op dat Anna overspannen was geraakt van alle familieproblemen. 
Alhoewel Willem in Brussel op handen werd gedragen, was hij in het noorden minder populair. Toch werd het vertoeven in het door Anna zeer geliefde Brussel bemoeilijkt. In de eerste plaats door de toenemende spanningen tussen noord en zuid, die later tot de Belgische Revolutie zouden leiden. Maar ook door andere drama's; zoals een door verhitte verwarmingsbuizen veroorzaakte brand in 1820. Naar verluidt kon de kroonprinselijke familie ternauwernood ontsnappen aan de vlammenzee. In 1829 zijn grote hoeveelheden Russische juwelen van Anna uit het paleis ontvreemd. Anna beschuldigde Willem van nalatigheid, terwijl aan het hof werd gefluisterd dat buitenechtelijke relaties van Willem er met de sieraden vandoor waren gegaan. Hij was Anna niet altijd trouw geweest en heeft verschillende buitenechtelijke kinderen verwekt.
Constant Polari werkte in dienst van de prins van Oranje en werd op 8 maart 1834 door het Hof van Assisen veroordeeld wegens de diefstal.
Na 1830 maakte de Belgische Revolutie het leven in de Brusselse paleizen onmogelijk. Op 27 oktober 1830 vertrok Anna noodgedwongen voor het laatst uit Brussel. De rest van haar leven zou ze moeten vertoeven in het noorden en een hekel manifesteren aan het niet loyale zuiden. Na het overlijden van Willem nam haar schoondochter, met wie zij nooit goed had kunnen opschieten, de eerste plaats in aan het Hof. Daardoor zonderde zij zich steeds meer af in haar buitenverblijven, waardoor ze de weelde van het Russische hof van haar jeugd steeds meer ging missen. Toch maakte ze eens in de zoveel jaren de reis naar het verre Rusland.
Koningin der Nederlanden (1840-1849).
In 1840 deed Willem I afstand van de troon omdat hij zijn geplande omstreden tweede huwelijk met gravin Henriette d'Oultremont de Wégimont wilde doorzetten. Hierdoor werd Anna op 7 oktober 1840 koningin. De inhuldigingsplechtigheid vond plaats op 28 november 1840 in de Nieuwe Kerk te Amsterdam. De relatie tussen Willem II en Willem I zonk hierna opnieuw naar een dieptepunt. Na de troonsafstand hebben zij elkaar lang niet gezien. Verschillende familieleden ondernamen in de zomer van 1842 een geslaagde verzoeningspoging. Willem en Anna ontmoetten op Paleis Het Loo de ex-koning en zijn tweede vrouw. Willem I en Henriëtte noemden zich voortaan graaf en gravin van Nassau; waardoor koningin Anna het niet kon laten zich op haar allerfraaist uit te dossen, om zo zeer trots boven de gravin – voormalige hofdame van Willem I – uit te steken.
In de rol van koningin voelde en gedroeg zij zich erg hoog verheven boven het volk. Ze liep altijd kaarsrecht en bij officiële verplichtingen doste zij zich graag fraai uit. Anna hield erg van etiquette en bleef bij karakterbotsingen altijd rustig. Door tijdgenoten werd de koningin omschreven als "niet knap, maar zeer majesteitelijk", haar stem was "zeer beschaafd en aangenaam" en ze was "iets bleek, maar had ogen met veel uitdrukking". Aan het hof was de aanwezigheid van Anna duidelijk te merken. Zo stond het Nederlandse hof tijdens de regering van koning Willem II bekend om zijn pracht en praal. Anna verklaarde dikwijls dat Holland in vergelijking met moederland Rusland veel kleiner was, maar het trof haar diep dat het koninklijk huis zo dicht bij het volk stond.
Begin 1849 begon Willem II krachten te verliezen. Toen hij in maart in Tilburg was verslechterde zijn situatie zodanig dat de arts zijn vrouw inlichtte. Omdat de arts het niet verantwoord vond, werd zij niet bij haar echtgenoot gelaten. In de nacht van 17 maart 1849 stierf Willem II aan een hartstilstand. Anna was diep geschokt en wierp zich volgens ooggetuigen gillend op het levenloze lichaam van haar man. Ze was zich zeker bewust van het feit dat ze nu geen koningin meer was; de rol waarop ze zo trots was. In de dagen dat het lichaam van haar man opgebaard lag, heeft Anna Paulowna verscheidene dagen urenlang geknield voor het lijk doorgebracht.
Koningin-moeder (1849-1865).
Anna Paulowna, nu koningin-moeder geworden, trok zich na het overlijden van haar man uit het openbare leven terug. Zij woonde afwisselend op Soestdijk en op Buitenrust in Den Haag, waar zij over een Russisch-orthodoxe kapel beschikte. Op Soestdijk fungeerde het gewezen jachthuisje van haar zoon prins Hendrik als kapel. Herinneringen aan de regering van haar man hield zij in veel van haar paleizen zo veel mogelijk intact.
Na de dood van haar gemaal werd zij erg eenzaam. In de eerste plaats doordat in 1848 haar lievelingszoon Alexander was overleden. Ook was de relatie met haar schoondochter en opvolger Sophie slecht. Toen er huwelijksplannen werden gemaakt tussen haar zoon en Sophie was zij zeer tegen het huwelijk tussen haar zoon en nichtje gekant geweest; ze beschouwde het naar de Russisch-orthodoxe norm als inteelt. Vreemd genoeg was Anna juist voorstander van het huwelijk van haar dochter met Karl van Saksen-Weimar, de zoon van haar zuster Maria, die ook neef en nicht waren. Waarschijnlijk was zij tegen het eerstgenoemde huwelijk, omdat het nooit geboterd heeft tussen Anna en haar zuster Catharina (de moeder van Sophie) en was zij vóór het tweede genoemde huwelijk, omdat zij het uitstekend kon vinden met deze zuster (de moeder van Karl). Anna had er begrijpelijkerwijs ook veel moeite mee de koninginnenkroon, die zij negen jaar had gedragen, aan Sophie over te geven. In Rusland bleef immers de keizerin-weduwe de eerste plaats innemen aan het Hof.
In haar latere leven kreeg Anna Paulowna te maken met enorme financiële problemen. Het echtpaar had reeds jaren te veel geld uitgegeven, waardoor Willem II grote schulden achterliet. Gelukkig kon Anna een groot deel van de schulden afkopen door haar riante vermogen en de Russische toelage die zij jaarlijks ontving. Om overige schulden af te betalen wist Anna haar broer, tsaar Nicolaas I, zover te krijgen dat hij een groot aantal schilderijen uit het familiebezit van Oranje-Nassau aankocht. Dit is een van de oorzaken waardoor er in de Hermitage te Sint-Petersburg een aanzienlijke collectie Hollandse meesters hangt, waaronder een aantal Rembrandts.
In 1854 werd de buitenplaats Bronbeek aangekocht door koning Willem III voor een prijs van 75.000 gulden. Bronbeek was naar verluidt in eerste instantie bedoeld voor zijn moeder, koningin Anna Paulowna, maar daarvoor is geen bewijs.
Haar laatste reis naar Rusland maakte Anna van november 1855 tot juni 1856. In de zomer van 1864 werd zij bezocht door haar neef, tsaar Alexander II.
In een van de paleizen in Den Haag werd zij in februari 1865 ernstig ziek. Ze had last van een borstkwaal, die steeds erger werd. Dochter Sophie kwam over uit Saksen-Weimar-Eisenach en verpleegde haar moeder samen met schoondochter Amalia. Tot ieders verbazing stond ook schoondochter Sophie haar bij in deze moeilijke tijd. Op 1 maart overleed Anna Paulowna op 70-jarige leeftijd, 's middags om 16.38 uur in Den Haag.
Haar lichaam werd opgebaard in haar Russisch-orthodoxe kapel op Rustenburg. Anna werd niet gebalsemd. De nabestaanden waakten bij toerbeurt naast de kist. Schoondochter Sophie zei hierover:
De rouwdienst in Den Haag op 17 maart werd strikt uitgevoerd volgens de Russisch-orthodoxe wijze en verliep als volgt: Eerst werd er door drie Russisch-orthodoxe priesters, de aalmoezenier van Anna Paulowna, aartspriester A. Soedakov, de priester Izmajlov van de Griekse kerk in Amsterdam en de priester Ladynski van de kerk in Weimar een Goddelijke Liturgie gevierd, waarna de priesters bij de open kist de absolutie verleenden. De Koning, de Koningin en de prins van Oranje waren hier niet bij aanwezig. Wel de beide andere kinderen van Anna Paulowna, prins Hendrik der Nederlanden en prinses Sophie der Nederlanden. Daarna vertrok de begrafenisstoet te voet van Rustenburg naar Delft, waar Anna Paulowna werd bijgezet in de koninklijke Grafkelder van Oranje-Nassau in de Nieuwe Kerk te Delft. De bijzetting in Delft was protestants en werd gedaan door hofpredikant Gerrit Ruitenschild. Na Anna's overlijden is er in aanwezigheid van koningin Sophie, tot haar overlijden in 1877, jaarlijks een "panichida" (Russisch-orthodoxe requiemdienst) gehouden in de Haagse kapel, die gevestigd was in paleis Rustenburg, dat stond op de plaats waar nu het Vredespaleis is.
Testament.
Bij testament werd haar vermogen van 1,5 miljoen gulden gelijkelijk verdeeld over haar drie kinderen. Haar oudste zoon Willem kreeg daarnaast alle juwelen, waaronder die van Anna's moeder, evenals het Willemshospitaal in 's-Gravenhage. Haar dochter Sophie erfde ook de buitenplaatsen Rustenburg, Zorgvliet en Buitenrust. Haar jongste zoon Hendrik kreeg naast het geld de in haar bezit zijnde effecten, Paleis Soestdijk en het Czaar Peterhuisje in Zaandam.
Vernoemingen.
De Anna Paulownaboom ("Paulownia tomentosa") is naar haar genoemd. De voormalige gemeente Anna Paulowna in Noord-Holland is eveneens naar haar genoemd, net als de bijbehorende Anna Paulownapolder en het dorp Anna Paulowna. Het Anna Paulownaplein is een plein in het Zeeheldenkwartier in Den Haag, waar een bankje staat met een bronzen beeld van Anna Paulowna. De in 1817 in Zaandam opgerichte vrijmetselaarsloge draagt ook haar naam: Loge Anna Paulowna. De Anna Paulownatoren aan het Anna Paulownahof is een wooncomplex in Tilburg, een stad waar Willem II vaker verbleef. Anna Paulowna heeft Tilburg enkele keren bezocht.

</doc>
<doc id="36503" url="https://nl.wikipedia.org/wiki?curid=36503" title="Anna Boleyn">
Anna Boleyn

Anna Boleyn (Blickling?, ca. 1501/07 – Londen, 19 mei 1536) was de tweede vrouw van Hendrik VIII en koningin van Engeland van 1533 tot 1536. Ze werd op beschuldiging van overspel en incest onthoofd.
Biografie.
Anna Boleyn was de dochter van Thomas Boleyn, graaf van Wiltshire, en lady Elisabeth Howard, dochter van Thomas Howard, 2de hertog van Norfolk. Ze was de nicht van Catharina Howard, de latere vijfde echtgenote van de koning, die later ook onthoofd zou worden. Eerdere historici beschouwden 1507 als haar geboortejaar, maar in 1981 toonde de kunsthistoricus Hugh Paget overtuigend aan dat Anna in 1513 vanuit Brussel een brief had geschreven, toen ze een hofdame was aan het hof, een functie die alleen openstond voor een 12- of 13-jarige. Die brief betekent dus dat Anna omstreeks 1501 was geboren. 
Haar vader stelde haar onder de hoede van Margaretha van Oostenrijk, de dochter van keizer Maximiliaan I van het Heilige Roomse Rijk. Van het voorjaar van 1513 tot de herfst van 1514 woonde zij in Mechelen om Frans te leren in het Hof van Savoye. Landvoogdes Margaretha schreef aan Thomas Boleyn hoe verfijnd en aangenaam zijn dochter was. Daarna was Anna enige jaren in Frankrijk als hofdame van Mary Tudor, de zuster van Hendrik VIII en toekomstige bruid van Lodewijk XII van Frankrijk, en later van Mary's stiefdochter Claude.
Na haar terugkeer naar Engeland werd Anna, naar wordt aangenomen, hofdame van Catharina van Aragon. In het voorjaar van 1523 verloofde zij zich met Lord Henry Percy, de toekomstige 6e graaf van Northumberland. Toen diens vader ervan hoorde, via kardinaal Thomas Wolsey, keurde hij hun huwelijk af.
Het volgende bericht over Anna stamt uit 1527, toen haar verhouding met Hendrik wereldkundig werd. Anna nam geen genoegen met de positie van maîtresse. Nadat de met paus Clemens VII gevoerde onderhandelingen over de scheiding van Hendrik VIII en Catharina waren mislukt (zij schonk hem geen mannelijke nakomelingen), verstootte Hendrik zijn eerste vrouw in 1531 en trouwde hij op 25 januari 1533 in het geheim met Anna Boleyn. Na de uiteindelijke nietigverklaring van het eerste huwelijk met Catharina van Aragon door Thomas Cranmer, de aartsbisschop van Canterbury, werd Anna Boleyn in juni 1533 gekroond.
In september 1533 schonk zij het leven aan de latere koningin Elizabeth I van Engeland. In de daaropvolgende drie jaar had zij ten minste drie miskramen; Hendrik was van mening dat er een vloek op dit huwelijk rustte. Thans veronderstelt men, zonder dat daar overigens bewijzen voor zijn, dat Anna resusnegatief was en Hendrik -positief. Bij deze combinatie verloopt de eerste zwangerschap normaal, maar door opgebouwde antistoffen eindigen latere zwangerschappen dan wat vaker in miskramen of vroeggeboorten.
Veroordeling en executie.
Jane Seymour verscheen op het toneel als de nieuwste maîtresse van Hendrik in een lange reeks.
In mei 1536 werd Anna gearresteerd en overgebracht naar de Tower of London op beschuldiging van overspel, hekserij en incest. Haar vijf zogenaamde minnaars werden onthoofd en zij zelf twee dagen later. De vijf mannen die van overspel met Anna waren beschuldigd, waren: Mark Smeaton, Henry Norris, Sir Francis Weston, William Brereton en Anna's broer George Boleyn. Mark Smeaton was van deze de enige die bekende dat hij een minnaar van Anna Boleyn was geweest. Waarschijnlijk is deze bekentenis onder marteling tot stand gekomen. Mark Smeaton was namelijk de enige veroordeelde die niet van adel was, en in het Engeland van Hendrik VIII mocht de adel niet aan martelingen worden blootgesteld.
Voor de executie werd Anna Boleyn uit haar kamer, in de Tower, gehaald, waarbij ze de gelegenheid kreeg om in de kapel van de Tower te bidden.
Haar laatste woorden waren:
Zij werd, anders dan de gewoonte was, niet met de hakbijl onthoofd, maar door de beul van Calais, waar de Franse gewoonte werd gebruikt; onthoofding met het zwaard. Daar was ook geen hakblok voor nodig. Bij het knielen voor de beul herhaalde ze een aantal keer de volgende woorden:
Na de executie werd er vanaf de Tower een kanonschot afgevuurd.
Hendrik VIII trouwde elf dagen later met Jane Seymour.
Anna Boleyn in de kunsten.
Anna Boleyn heeft veel kunstenaars geïnspireerd tot fictie over haar levenslot.

</doc>
<doc id="36504" url="https://nl.wikipedia.org/wiki?curid=36504" title="Franse revolutie">
Franse revolutie



</doc>
<doc id="36507" url="https://nl.wikipedia.org/wiki?curid=36507" title="Loefzijde en lijzijde">
Loefzijde en lijzijde

Loefzijde en lijzijde, ook wel "loef" en "lij" genoemd, zijn in de scheepvaart twee termen om de zijden van een schip ten opzichte van de wind aan te duiden.
De loefzijde is de scheepszijde waar de wind inkomt en de lijzijde de zijde die in de luwte van de wind ligt. Behalve bij schepen zijn de termen ook toepasbaar op bijvoorbeeld een gebergte of eiland. Bij gebergtes in streken waar een overheersende windrichting bestaat, is de lijzijde vaak de droge zijde, aangezien aan de loefzijde de wolken opgestuwd worden en daardoor aan die kant alle regen valt. De loefzijde is dan de zijde waar de wind wordt gedwongen de berg of het eiland "op te gaan" en waar het dus vaak regent. Dit wordt stuwingsregen genoemd.
In taalgebruik.
De termen worden in diverse combinaties gebruikt: 
De term loefzijde is terug te vinden in te loef, loefzijde, te loevert of loefwant. Een schip is loefgierig als het neigt tot oploeven, dat wil zeggen dat het schip bij het loslaten van het roer naar de wind toedraait. De meeste zeilschepen zijn licht loefgierig. Een zeilschip dat een ander zeilschip voorbij loopt, zal dit bij voorkeur te loevert doen, zodat het niet in de 'vuile wind' van de ander komt en daardoor vaart verliest. "Iemand de loef af steken", betekent dan ook: Iemand voor zijn, overtreffen, voorbij steken. 
De term lijzijde komt terug in het woord verlijeren. Dit is het verzet naar lijzijde door de wind. Om het verlijeren zo veel mogelijk tegen te gaan, dient de zijdelingse weerstand van een schip zo groot mogelijk te zijn. Dit wordt bereikt door middel van kielen, scheggen, loefbijters en/of zwaarden. Een schip is lijgierig, indien het uit zichzelf de neiging heeft af te vallen.

</doc>
<doc id="36508" url="https://nl.wikipedia.org/wiki?curid=36508" title="St. Helena">
St. Helena



</doc>
<doc id="36509" url="https://nl.wikipedia.org/wiki?curid=36509" title="Kop of munt">
Kop of munt

Kop of munt of kruis of munt, ook tossen (Engels: "toss", opgooien) genoemd, is een lotingsprocedure waarbij een munt opgegooid wordt om te kiezen uit twee mogelijkheden. Vaak ook om te beslissen over een twistpunt tussen twee partijen, waarbij de ene partij vraagt: 'kop of munt?', dat wil zeggen 'zullen we er om loten wie gelijk heeft'. De beslissing wordt door het toeval bepaald door het opgooien van een (zuivere) munt, zodat beide mogelijkheden gelijke kans hebben. Nadat is afgesproken welke betekenis kruis en munt zullen hebben, wordt de munt hoog en wentelend opgegooid. Na het vallen is duidelijk welke zijde zichtbaar boven ligt, en dus welke beslissing genomen wordt.
Een enkel woord kan voldoende zijn om de afspraak te maken, mits beide partijen op de hoogte zijn van de betekenis. Iemand zegt "munt" voordat de munt wordt opgegooid, hetgeen betekent "als het munt is win ik, als het kruis is win jij".
Geschiedenis.
De oorsprong van het werpen met een munt ligt in de interpretatie van de uitkomst als goddelijke wilsuitdrukking.
Het werpen met een munt stond bij de Romeinen bekend als "navia aut caput" (schip of hoofd), aangezien bij bepaalde munten een schip op de ene kant stond afgebeeld en het hoofd van een Romeinse keizer op de andere.
Fraude en onenigheid.
Onenigheid en discussie achteraf kan ontstaan door het niet goed onderscheiden en afspreken (bekend zijn) van de partijen en/of standpunten. Onderdeel van de procedure is het wederzijds vertrouwen de uitkomst te respecteren. De mogelijkheid tot fraude zit vooral in het gestuurd gooien van de munt (met hogere winstkansen voor een bepaalde zijde), of zelfs in het gebruiken van een gemanipuleerde munt, bijvoorbeeld met een zware zijde.
Om zeker te zijn dat de gebruikte munt zuiver is, zodat beide mogelijkheden een kans van 50% hebben, kan twee keer met de munt gegooid worden. De uitkomst munt-kruis stelt dan de ene mogelijkheid voor en de uitkomst kruis-munt de andere, Zijn beide worpen gelijk (munt-munt of kruis-kruis), dan gooit men opnieuw.
Toepassing.
Onder de naam "tossen" wordt 'kruis of munt' gebruikt in het voetbal en sommige andere sporten, voor het bepalen van de speelrichting in de eerste helft en wie met het spel mag beginnen. Hiermee kan voordeel worden behaald door rekening te houden met de zon of de windrichting. Dit voordeel is betrekkelijk, doordat bij een tweede helft de speelrichting wisselt.
Kansrekening.
In de kansrekening wordt een worp met een munt gebruikt als voorbeeld van een kansexperiment met twee uitkomsten, formula_1, voor het gemak ook genoteerd als formula_2. De bijbehorende kansfunctie is in het algemeen van de vorm:
Deze kansverdeling is de Bernoulli-verdeling met succeskans formula_4. Voor een zuivere munt, waarbij geen voorkeur voor een van de zijden bestaat, is formula_5.
Generalisatie.
Met een munt kan men uit twee mogelijkheden kiezen. Zijn er meer mogelijkheden, dan kan men een dobbelsteen gebruiken. 

</doc>
<doc id="36510" url="https://nl.wikipedia.org/wiki?curid=36510" title="Udon Thani">
Udon Thani



</doc>
<doc id="36543" url="https://nl.wikipedia.org/wiki?curid=36543" title="Plantago">
Plantago



</doc>
<doc id="36544" url="https://nl.wikipedia.org/wiki?curid=36544" title="Weegbree">
Weegbree

Weegbree ("Plantago") is een geslacht uit de weegbreefamilie ("Plantaginaceae"). Het geslacht bestaat uit windbestuivers en heeft aarvormige bloeiwijzen. De bladeren zijn bij de meeste soorten parallelnervig, wat eerder een kenmerk is voor eenzaadlobbigen. Bij de meeste in West-Europa voorkomende soorten staan de bladeren in een bladrozet bij elkaar.
Enkele soorten zijn tredplanten: ze groeien op een onverhard pad verder naar het midden toe dan bijna alle andere planten en grassen, omdat deze laatsten door regelmatige vertrapping uiteindelijk verdwijnen. Dat ze goed tegen betreding kunnen komt onder meer door de vlezige bladeren. Andere soorten zijn planten van graslanden. Ook telt dit geslacht planten die zich in zilte vegetaties thuis voelen.
Uit de zaadhuid van de zaden van sommige soorten weegbree wordt een product gemaakt dat voor de stoelgang wordt gebruikt: psylliumvezel. Het zwelt op als het samen met voldoende vocht wordt gebruikt en verteert niet, zodat een zachtere, meer volumineuze ontlasting ontstaat. Van welke weegbreesoorten dit zaad wordt gewonnen is niet geheel duidelijk, zowel "Plantago ovata", "Plantago ispaghula" als "Plantago psyllium" worden genoemd. De soortaanduiding "psyllium" is afgeleid van het Oudgrieks ψύλλα ("psulla"), 'vlo'.
Soorten.
In Nederland en België komen de volgende (onder)soorten voor:
Enkele andere soorten:

</doc>
<doc id="36548" url="https://nl.wikipedia.org/wiki?curid=36548" title="Tennisongambiet">
Tennisongambiet

Het tennison-gambiet is in de opening van een schaakpartij een variant van de flankspelen onder Zukertort en begint met de zetten 1.Pf3 d5 2.e4 de 3.Pg5.
Eco-code A 06.
De variant is genoemd naar de Amerikaanse schaker Otto Tennison.

</doc>
<doc id="36549" url="https://nl.wikipedia.org/wiki?curid=36549" title="Birminghamgambiet">
Birminghamgambiet

Het Birminghamgambiet is bij het schaken een variant van de Sokolsky-opening, die te vinden is onder de schaakopening flankspel.
Het kent de volgende openingszetten: 1.b4 c5. Wit vervolgt meestal de partij met 2. bxc5, en accepteert daarmee het gambiet. Zwart vervolgt gewoonlijk met 2… e5 met als doel om de pion terug te winnen door met de loper c5 te slaan. 3. Lb2 is nu een denkbare zet voor wit, waarbij de e5-pion wordt aangevallen. Na 3… Pc6 en 4. Pf3 is het mogelijk voor zwart om 4… Lxc5 te spelen, omdat het pakken van de e5-pion een blunder veroorzaakt. Bij 5. Pxe5?? volgt namelijk 5… Lxf2+!, de geforceerde zet 6. Kxf2 en 6… Db6+, waarna de loper op b2 valt. Als wit 3. Lxe5?? speelt en dus niet met het paard maar met de loper slaat, volgt 5… Pxe5, 6. Pxe5 en 6… Ld4 met een vork op toren en paard.
De bijbehorende ECO-code van het Birminghamgambiet is A00.

</doc>
<doc id="36551" url="https://nl.wikipedia.org/wiki?curid=36551" title="Kucharkowski-Meybohmgambiet">
Kucharkowski-Meybohmgambiet

Het Kucharkowski-Meybohm-Gambiet of Meybohmgambiet is in de opening van een schaakpartij een variant van de Sokolsky-opening die te vinden is onder de flankspelen. Het Meybohmgambiet is geanalyseerd door de Duitse schaker Jens Kucharkowski en zijn vriend Dirk Meybohm.
De beginzetten van dit gambiet zijn: 1.b4 e5 2.Lb2 Lb4 3.f4. De zet 3. f4 is een alternatief op Lxe5, waarbij wit een centrumpion pakt voor een flankpion. Zwart heeft na 3... Pf6 niks te vrezen en zal rustig kunnen ontwikkelen.
Eco-code A 00.
Het beste voor zwart is om het gambiet niet te accepteren, door 3. ... d6 te spelen. Na 4. fxe5 dxe5 5. Lxe5 Pf6 6. Pf3 0-0. Zwart staat dan iets beter en heeft een betere ontwikkeling. Mocht zwart het gambiet accepteren, dan is de hoofdlijn 3. ... exf4 4. Lxg7 Dh4+ 5. g3 fxg3 6. Lg2! gxh2+ 7. Kf1 hxg1=D+. 8. Kxg1. Wit kan nu niet meer rokeren, maar wint een kwaliteit. Wit heeft hier een iets beter spel en heeft een betere ontwikkeling.

</doc>
<doc id="36552" url="https://nl.wikipedia.org/wiki?curid=36552" title="Sokolskygambiet">
Sokolskygambiet

Het Sokolskygambiet of Tartakowergambiet is bij het schaken een variant van de Sokolsky-opening, die te vinden is onder de flankspelen.
De beginzetten van dit gambiet zijn: 1.b4 e5 2.Lb2 f6 3.e4 Lxb4. Wit zal in deze veelal antwoorden met 4. Lc4.
Eco-code A 00.
De naam tartakowergambiet komt van de schaker Sawielly Tartakower.

</doc>
<doc id="36553" url="https://nl.wikipedia.org/wiki?curid=36553" title="Löss">
Löss

Löss is een eolische afzetting van silt. Silt is de textuurfractie met een korrelgrootte die tussen die van zand en lutum in ligt. Qua samenstelling bevat löss voornamelijk siliciclastica (kwarts en andere silicaten), maar het kan ook een kleine fractie kleimineralen bevatten. Soms is die fractie groter geworden sinds het moment van sedimentatie als gevolg van chemische verwering.
In het dagelijkse spraakgebruik wordt het begrip "löss" of "Limburgse klei" veelal gebruikt voor gronden die onder andere voorkomen in Nederlands en Belgisch Limburg, langs de Veluwezoom bij Rheden, in de Achterhoek en op het plateau bij Groesbeek ten zuidoosten van Nijmegen. De Nederlandse löss heeft een typerende geelrode kleur.
Uitgestrekte löss-gebieden bevinden zich ook in Noord-China, het lössplateau langs de Gele Rivier, en in het Russische steppegebied, waar zich in de löss-bodem de aan organische bestanddelen zeer rijke chernozems (zwarte aarde) hebben ontwikkeld.
Types löss.
Veelal wordt onderscheid gemaakt tussen de löss afkomstig uit de woestijnen en de löss afkomstig uit de (vroegere) periglaciale gebieden. Men spreekt dan resp. van continentale löss (Centraal- en Oost-Azië) en glaciale löss (Europa, Noord-Amerika), ook wel van ‘warme’ en ‘koude’ löss. 
Continentale löss.
De continentale löss vindt men aan de lijzijde van de woestijnen. Het door mechanische verwering fijn verdeelde en door episodische neerslag in de lage gedeelten (bajada’s en playa’s) samengespoelde fijne materiaal kan door de wind worden opgenomen. Door het op de achtergrond treden van chemische verwering in de woestijnen treden mineralen als kwarts, veldspaat, mica, calciet e.d. in ‘verse’ toestand veelvuldig op. De löss blijft slechts daar liggen waar vegetatie, veelal grassteppen, deflatie verhindert. De vegetatie groeit door het nieuw afgezette materiaal weer omhoog. De aanwezigheid van steppevegetatie verklaart enerzijds het ontbreken van een duidelijke gelaagdheid en anderzijds de porositeit door de vele gangen van wortels. 
Glaciale löss.
De glaciale löss is afkomstig uit de gebieden die tijdens de Pleistocene glaciaties bij ontbreken van vegetatie en bij het voorhanden zijn van voldoende fijn materiaal in glaciale en fluvioglaciale afzettingen, blootstonden aan deflatie, terwijl door de vorstverwering voortdurend nieuw fijn materiaal ontstond. 
De noordgrens van het lössgebied in Europa is een vrij grillige lijn die onder andere samenhangt met het reliëf. Zo komt in Nederland aan de oostzijde van de stuwwallen (oostelijke Veluwe, stuwwal bij Nijmegen) löss voor. Ook in vrijwel geheel Zuid-Limburg komt lössgrond voor. De noordgrens van het samenhangende lössdek ligt in Belgisch Limburg even ten noorden van Bilzen en in Vlaanderen komt ze nauw overeen met de kamlijn van het heuvelland. Algemeen wordt aangenomen dat de noordgrens van de löss samenhangt met een vegetatiegrens tijdens de laatste koude fase van de ijstijd, namelijk de noordgrens van de (koude) grassteppe. De lössafzettingen in Nederlands Zuid-Limburg behoren tot het Laagpakket van Schimmert.
Löss in Noordwest-Europa.
De löss in Noordwest-Europa dateert uit het Saalien en het laatste gedeelte van het Weichsel-glaciaal. In het Weichselien stond de Noordzee droog. Het sediment op de zeebodem vormde de bron van de lössafzettingen. Het lichte materiaal werd door de wind aangevoerd en heeft zich afgezet in een brede zone van Belgisch- en Nederlands-Limburg via Duitsland (o.a. de zeer vruchtbare Soester Börde in Westfalen) tot diep in Polen, Roemenië en Oostenrijk.
Lössbodems zijn zeer geschikt voor landbouw. De eerste landbouw in Nederland vond dan ook plaats op de löss in Zuid-Limburg. De boeren kwamen uit Centraal-Europa, dat vergelijkbare bodems kent. In lössbodems heeft zich vaak een kleirijke inspoelings B-horizont ontwikkeld onder een klei-armere bovengrond. Onbegroeide lössbodems zijn sterk erosiegevoelig. Op de meeste hellingen in Zuid-Limburg is de oorspronkelijke bovengrond op de akkers verdwenen. Veelal zijn zowel de oorspronkelijke A-horizont en de E-horizont verdwenen, waardoor de kleirijke B-horizont aan het oppervlak ligt. Het geërodeerde bodemmateriaal dat zich in dalen en op lager gelegen plaatsen verzamelt, wordt aangeduid als colluvium.
Kalk uit het moedermateriaal löss lost in regen deels op en slaat vervolgens lager in het profiel neer. Zo worden de löss-deeltjes in verticale richting aan elkaar gekit. Hierdoor kunnen de in löss gevormde dalen en holle wegen vaak steile wanden hebben.
Lössfauna.
Lokaal maar soms zeer algemeen zijn mollusken als fossiel in lössafzettingen aanwezig. Dit zijn meestal alleen landslakken. Hoewel de meeste soorten ook tegenwoordig in Europa algemeen voorkomen bevinden zich daarbij ook soorten die typerend voor deze afzettingen zijn. Veel soorten leven tegenwoordig in Azië (Siberië), of hebben een boreo-alpiene verspreiding.
Vaak zijn de associaties zeer rijk aan individuen en arm aan soorten: de diversiteit is laag. Kenmerkende soorten zijn onder andere "Succinea oblonga", "Columella columella", "Vertigo genesii", "Pupilla muscorum", "Pupilla loessica", "Vallonia tenuilabris" en "Trichia hispida". Sommige associaties hebben naar de algemeenst optredende soort een naam gekregen. Onderscheiden worden onder andere "pupillafauna's" (naar "Pupilla muscorum"), "fruticumfauna's" (naar "Bradybaena fruticum") en "striatafauna's" (naar "Helicopsis striata").
Molluskenfauna's spelen door hun ecologische betekenis en in combinatie met de verschillende typen van bodemvorming een grote rol in de stratigrafie van lössafzettingen.
Als begeleider van mollusken worden heel vaak calcietkorreltjes van de regenworm ("Lumbricus terrestris") gevonden. Vroeger werden die in onderzoek naar kwartaire mollusken aangezien voor resten van de naaktslakkenfamilie Arionidae maar dat is een vergissing gebleken die nog jarenlang na de ontdekking werd gemaakt. Deze korreltjes kunnen in enorme hoeveelheden in löss aanwezig zijn: genoemd worden aantallen van meer dan 30.000 korrels per liter sediment.

</doc>
<doc id="36560" url="https://nl.wikipedia.org/wiki?curid=36560" title="Deelstaat">
Deelstaat

Een deelstaat of staat is een staat die samen met andere staten een unie vormt.
Deze unie kan een federatie zijn of een confederatie. Een unitaire staat heeft per definitie geen deelstaten.
Kenmerken.
Gedeelde staatsrechtelijke soevereiniteit.
Deelstaten worden normaliter gekenmerkt door het feit dat ze gezamenlijk met het volk de soevereiniteit in staatsrechtelijke zin over de federale staat uitoefenen. In bijvoorbeeld de preambule van de Zwitserse federale grondwet komt dit principe van gedeelde soevereiniteit duidelijk naar voren: "Das Schweizervolk und die Kantone (...) geben sich folgende Verfassung:". De gedeelde soevereiniteit houdt in dat de grondwet van een federale staat niet gewijzigd kan worden zonder instemming van de deelstaten. Hierdoor kunnen de bevoegdheden van de deelstaten nooit eenzijdig door de federale staat worden ingeperkt. De wijze waarop de instemming van de deelstaten geregeld is kan sterk verschillen. In Duitsland moet de Bondsraad, waarin leden van de zestien deelstaatregeringen zitting nemen, met een tweederdemeerderheid instemmen met een grondwetswijziging. In de Verenigde Staten moet driekwart van de deelstaatparlementen een grondwetsamendement ratificeren. In Zwitserland wordt de grondwet per referendum gewijzigd waarbij er niet alleen een 'Volksmehr' (meerderheid van het gehele Zwitserse volk) maar ook een 'Ständemehr' (meerderheid van de 26 kantonsvolkeren) nodig is.
Staatskwaliteit.
Verder worden veel deelstaten, met name in een centripetaal-federalistisch staatsbestel, gekenmerkt door staatskwaliteit. Dat wil zeggen dat ze een oorspronkelijke staatsmacht bezitten die niet door een andere (hogere) overheid aan de deelstaten is toegekend. Daarmee onderscheiden ze zich van andere deelgebieden zoals Franse departementen of Nederlandse provincies die hun macht te danken hebben aan de nationale overheid. Binnen een democratische deelstaat geldt het deelstaatvolk als de soeverein en bezit daarmee de oorspronkelijke grondwetgevende macht. Meestal heeft het deelstaatvolk zichzelf in het verleden via een grondwetgevende vergadering een grondwet gegeven. Deze deelstaatgrondwet stelt de staatsmacht in en creëert de staatsorganen zoals een parlement en een regering die deze macht mogen uitoefenen en legt door middel van een grondrechtencatalogus beperkingen op aan de uitoefening van de staatsmacht. De deelstaatvolkeren vormen dus middels de grondwet de legitimatiebron van de staatsmacht van de deelstaten. De staatsmacht van de deelstaten is echter niet onbeperkt, want de federale grondwet perkt de staatsmacht van de deelstaten in. Zo heeft de federale staat meestal een aantal exclusieve wetgevende en uitvoerende bevoegdheden en kan die ook eisen stellen aan de staatsinrichting van de deelstaat.
Voorbeelden.
De volgende landen kennen een onderverdeling in deelstaten (al is de benaming soms een andere):
Sommige van deze landen zijn niet uitsluitend onderverdeeld in deelstaten, maar beschikken daarnaast over territoria met een andere status.

</doc>
<doc id="36561" url="https://nl.wikipedia.org/wiki?curid=36561" title="Catharina II van Rusland">
Catharina II van Rusland

Catharina II Aleksejevna (Russisch: Екатерина II Алексеевна, "Jekaterina II Aleksejevna"; Stettin, 2 mei 1729 – Tsarskoje Selo, 17 november 1796), bijgenaamd Catharina de Grote (Russisch: Екатерина Великая, "Jekaterina Velikaja"), was van 1762 tot 1796 tsarina van Rusland.
Ze werd in het Duitse Stettin in Pommeren (sinds 1945 Szczecin in Polen) geboren als Sophia Augusta Frederika, prinses van Anhalt-Zerbst-Dornburg, dochter van vorst Christiaan August van Anhalt-Zerbst en hertogin Johanna Elisabeth van Sleeswijk-Holstein-Gottorp. Ze was een nicht van de koningen Gustaaf III en Karel XIII van Zweden en echtgenote van de Russische troonopvolger Peter III.
Persoonlijk leven.
In 1744 koos tsarina Elisabeth als echtgenote voor haar troonopvolger Peter: Sophie Augusta Frederika, dochter van Christiaan August, hertog van Anhalt-Zerbst, die in dienst was van de Pruisische koning Frederik de Grote.
Sophie legde haar geloofsbelijdenis voor de orthodoxe kerk af in zuiver Russisch en nam de naam Catharina ("Jekaterina") Aleksejevna aan ter ere van de moeder van de tsarina.
Op 21 augustus 1745 vond het huwelijk plaats hetgeen gedurende tien dagen gevierd werd met luisterrijke bals, maskerades, parades en volksfestijnen.
De infantiele Peter echter speelde vaak met soldaatjes en militaire exercities, was regelmatig dronken en verloor daardoor Catharina's respect volkomen. Het stond voor Catharina vast dat Peter volkomen ongeschikt was om het land te regeren. Zij bleven echter bij elkaar met het oog op de toekomstige troonopvolging, ondanks hun angst voor de almachtige tsarina. 
Op 1 oktober 1754 kreeg Catharina een zoon: Pavel, de latere tsaar Paul I en later een dochter, Anna Petrovna (1757-1759).
Waarschijnlijk is Peter de vader van Paul, maar dit is niet helemaal zeker. Catharina verspreidde later geruchten dat haar toenmalige minnaar, Sergej Saltykov, de vader van Paul was.
Daar Elisabeth vond dat Catharina hiermee aan haar verplichtingen had voldaan nam de tsarina hem onder haar hoede; dit was een oorzaak van de slechte relatie tussen Pavel en zijn moeder. 
Het feit dat Peter zijn eigen leven leidde, in allerlei affaires verwikkeld was en dat Catharina maandenlang geen contact had met Elisabeth zette Catharina ertoe zich steeds meer te verdiepen in de regels en gebruiken van het Russische volk en het orthodoxe geloof, de geschiedenis van Rusland, de filosofie, werken uit de klassieke oudheid en de ideeën van de Franse Verlichting. Zij maakte zich zeer geliefd bij het Russische volk en bij iedereen waarmee zij in contact kwam.
Na de dood van keizerin Elisabeth op 25 december 1761 (juliaanse kalender) kwam Peter aan de macht. Hoewel Rusland samen met Oostenrijk oorlog voerde tegen Pruisen, koesterde hij een grote vriendschap voor Frederik de Grote. Peter sloot de Vrede van Sint-Petersburg, waarbij door Rusland veroverd gebied werd afgestaan aan Pruisen, zeer tegen de zin van de groep legerofficieren rondom Catharina. Na terugkeer van een oorlogscampagne in Denemarken werd Peter op 9 juli 1762 door deze groep gedwongen om ten voordele van Catharina afstand te doen van de troon. Catharina leidde de coup en de tsaar werd, na een half jaar aan de macht te zijn geweest, afgezet. Acht dagen later werd Peter gedood door Aleksej Orlov, de jongere broer van Catharina's minnaar Grigori. Dit leidde tot speculaties dat Catharina opdracht gegeven zou hebben tot de moord op Peter.
Op 16 juli 1764 werd de 23-jarige Ivan VI van Rusland in het fort Sjlisselburg vermoord, toen een poging gedaan werd om hem te bevrijden. Hij was als zuigeling tot tsaar benoemd, maar door Elisabeth af- en gevangengezet. Een paar weken voor zijn onttroning had Peter III de gevangene nog bezocht.
Tijdens haar regeerperiode had Catharina een aantal, men telt er twaalf, opvallend jonge minnaars. Als ze genoeg had van een minnaar beloonde ze hem met een landgoed en lijfeigenen en nam ze een nieuwe. Veel van deze mannen vervulden belangrijke functies aan het hof, vooral Grigori Potjomkin. In 1762, toen Catharina nog maar een paar maanden regeerde, kregen zij en Aleksej Orlov een zoon, Aleksej Bobrinski. Catharina's laatste minnaar, prins Platon Zoebov, was meer dan 40 jaar jonger dan zij.
Binnenlandse politiek.
Verlichting.
Gedurende bijna haar hele leven had Catharina zich voorbereid op regeren; ze las Machiavelli en voerde correspondentie met bekende filosofen uit het tijdperk van de Verlichting, zoals Voltaire en Diderot. Hoewel ze elkaar nooit ontmoet hebben, maakte Catharina met haar brieven een grote indruk op Voltaire en hij noemde haar "De ster van het noorden" en "Semiramis van Rusland".
In 1767 liet Catharina haar "Instructie", die gebaseerd was op het werk van Charles Montesquieu publiceren. Zij liet dit door een wetgevende commissie beoordelen, waarin alle bevolkingsgroepen, behalve de lijfeigenen, waren vertegenwoordigd. Het bestuur werd gedecentraliseerd en er was sprake van een tendens naar deling van macht. Hiermee werd haar reputatie in het Westen gevestigd. Toch was de heerschappij van Catharina, die zich vanaf die tijd "de Grote" liet noemen, in de praktijk allerminst verlicht. Catharina gaf de adel volledige controle over hun lijfeigenen en landgoederen. Door gebiedsuitbreidingen in het zuiden, tijdens de Turks-Russische Oorlogen werden de oorspronkelijke heersers als adel aan het Russische hof opgenomen. De moslims uit het Krimkanaat verleende ze gelijke rechten en ze gaf aan de nieuwe edelen het recht om moskeeën te bouwen.
Catharina was geboeid door wetenschap en liet zich in 1768 inoculeren tegen de pokken door de Engelse arts Thomas Dimsdale. Ze zette zich in om deze praktijk te verspreiden aan haar hof en in haar rijk.
Revolutie.
In 1773 begon een opstand van de Kozak Jemeljan Poegatsjov, die zich uitgaf voor Catharina's voormalige echtgenoot Peter III. In eerste instantie werd deze opstand zo goed als genegeerd, maar nadat belangrijke steden in handen waren gekomen van de opstandelingen, liet Catharina de opstand genadeloos neerslaan. Poegatsjov werd gearresteerd, in een kooi naar Moskou vervoerd en daar publiekelijk geëxecuteerd.
Toen paus Clemens XIV in 1773 de orde van de jezuïeten verbood, liet Catharina, omdat zij het pauselijk gezag niet erkende, het verbod in Rusland niet publiceren. Net als Frederik II van Pruisen beschermde ze de jezuïeten, die dan ook vanuit Italië, Oostenrijk, Frankrijk en Spanje naar Pruisen en Rusland trokken. Veertig jaar nadat de orde was afgeschaft, werd hij in 1814 hersteld door paus Pius VII. Gedurende die veertig jaar had de generaal van de jezuïeten (Grouber, Francis Karew) zijn residentie in Rusland. Tsaar Alexander, Catharina's kleinzoon, verbande de orde in 1820 uit Rusland.
De Franse Revolutie van 1789 was een grote schok voor Catharina omdat zij inzag dat de idealen van de Verlichting hadden geleid tot deze revolutie. Bevreesd dat een dergelijke revolutie ook in Rusland kon plaatsvinden liet zij alle schijn van de Verlichting vallen en trok de teugels nog een stuk strakker aan. Van enige vrijheid van meningsuiting was tot haar dood geen sprake meer. Verschillende schrijvers werden gearresteerd wegens kritiek op het hof en verbannen naar Siberië. Alleen de bij het grote publiek immens populaire toneelschrijver Denis Fonvizin, die bovendien bescherming genoot van de invloedrijke voormalig minister van Buitenlandse Zaken graaf Nikita Panin, kon in zijn stukken verdekt kritiek uiten op het hof.
Desondanks bleef Catharina sommige ideeën van de Verlichting trouw en probeerde ze in navolging van Peter de Grote Rusland verder te verwestersen. Zo was Rusland een van de eerste landen ter wereld waar de vaccinatie tegen pokken op landelijke schaal werd ingevoerd, een idee dat zij uit het Ottomaanse Rijk haalde. Omdat de Russische bevolking in eerste instantie weigerde zich te laten vaccineren, bood Catharina zichzelf aan als testpersoon. Toen zij na twee weken nog steeds niet ziek was geworden, groeide het vertrouwen bij de bevolking zodat deze zich massaal liet vaccineren. Ook heeft Catharina een grote rol gespeeld bij het verspreiden van opleidingsmogelijkheden voor kinderen. Bijna iedereen, met uitzondering van de toplaag van de bevolking, was analfabeet toen Catharina aan de macht kwam; de eerste universiteit was pas in 1755 gesticht. Geïnspireerd door John Locke schreef Catharina een boek over het opvoeden van kinderen en stichtte ze het befaamde Smolny-instituut voor jonge adellijke meisjes. Deze school werd al snel een van de beste van Europa en accepteerde zelfs kinderen van rijke kooplui. Bovendien slaagde Catharina erin om belangrijke wetenschappers, zoals Leonhard Euler, naar Rusland te halen.
Buitenlandse politiek.
Expansie van het Russische Rijk.
Aan de westelijke grens zorgde Catharina in 1764 ervoor dat een van haar voormalige minnaars, Stanislaus August Poniatowski, tot de laatste koning van Polen en grootvorst van Litouwen werd gekozen. Hij bleek te zwak om een zelfstandige positie tussen de drie grote mogendheden te kunnen innemen. Omdat de mogendheden geen onderlinge oorlogen in dit machtsvacuüm wilden laten ontstaan, besloten zij Polen in onderlinge overeenkomsten onder hun gezag te brengen. Het Polen-Litouwen werd in de Poolse Delingen (1772, 1793 en 1795) verdeeld onder Rusland, Pruisen en Oostenrijk.
Van 1768 tot 1774 was Rusland in oorlog met het Ottomaanse Rijk. Het Russische leger won belangrijke veldslagen onder leiding van de generaals Pjotr Roemjantsev en Aleksandr Soevorov, terwijl de Russische marine onder leiding van Aleksej Orlov de Turkse vloot volledig in de pan hakte. Door deze overwinningen groeide de Russische invloedssfeer tot in Oekraïne, de Krim en de noordelijke Kaukasus, dat zichzelf onafhankelijk verklaarde van het Ottomaanse Rijk.
Op 8 maart 1780, ten tijde van de Amerikaanse Onafhankelijkheidsoorlog, ondertekende tsarina Catharina de Grote het Verbond van Gewapende Neutraliteit. Ze verklaarde dat neutrale naties het recht hadden om handel te drijven met landen die in oorlog zijn, zonder dat hun handelsvloten zouden worden belemmerd, behalve als het om handel in wapens of munitie zou gaan.
In 1783 annexeerde Catharina de Krim. Uiteindelijk leidde dit tot een Tweede Russisch-Turkse oorlog van 1787 tot 1792, waarbij Rusland, wederom onder leiding van Roemjantsev en Soevorov, grote militaire overwinningen behaalde. Bij de vredesonderhandelingen moesten de Turken definitief de Krim afstaan aan Rusland en kreeg Rusland er bovendien het land in Oekraïne tussen de rivieren Dnjepr en Dnjestr bij.
In het noorden begon in 1788 Catharina's neef, koning Gustaaf III van Zweden, met een verrassingsaanval een oorlog om de in 1720 aan Rusland verloren Baltische gebieden terug te veroveren. Catharina leende grote sommen geld bij Henry Hope. In eerste instantie faalde het Zweedse plan volkomen en Gustaaf leed grote verliezen. In 1790 keerde het tij ten gunste van Zweden en werd een vredesakkoord gesloten waarbij de grenzen werden vastgesteld zonder dat enige partij gebiedsuitbreiding had gekregen.
Alles bij elkaar groeide Rusland tijdens Catharina's bewind met 518.000 km2, een gebied 12 maal de oppervlakte van Nederland of 17 maal de oppervlakte van België.
Diplomatie.
De eerste minister van Buitenlandse Zaken van Catharina, graaf Nikita Panin, verspilde vele miljoenen roebels in een poging om een alliantie te smeden tussen Rusland, Pruisen, Zweden en Polen als tegenwicht tegen de coalitie tussen Frankrijk en Oostenrijk. Toen echter bleek dat deze alliantie er niet zou komen, viel Panin in ongenade en werd hij in 1781 ontslagen. Desondanks bleef hij een invloedrijk man, onder meer omdat zijn broer, generaal graaf Pjotr Panin, de opstand van Jemeljan Poegatsjov had neergeslagen. Panin werd opgevolgd door prins Aleksandr Bezborodko, die voor de verkiezing van Poniatowski in Polen-Litouwen had gezorgd.
Catharina was zich altijd bewust van haar imago in het westen, dat mede opgebouwd werd door haar briefwisseling met Voltaire. Ze probeerde dit verder uit te bouwen door een bemiddelende rol te spelen in verschillende conflicten, waaronder in de troonopvolgingsstrijd in Beieren in 1778.
Kunst en cultuur.
Catharina probeerde haar imago als verlicht vorstin hoog te houden door cultuur te stimuleren in de Russische samenleving. Zolang men zich onthield van kritiek had men niets te vrezen van de nietsontziende censuur. De dichter Gavrila Derzjavin was een graag geziene gast aan het hof. Net als elke andere vorst probeerde Catharina haar gasten te imponeren met haar kunstverzameling. Bij Catharina nam dat echter extreme vormen aan. Catharina verzamelde een uitzonderlijk groot aantal snuifdozen. In twintig jaar tijd kocht Catherina 4.000 schilderijen. Bij elke veiling, waar dan ook in Europa, was wel een agent van Catharina aanwezig om de topstukken te kopen. Via de Berlijnse koopman en kunsthandelaar Johann Ernst Gotzkowsky kwamen in 1764 een aantal doeken van Rembrandt, Frans Hals, Jan Steen en Rubens in Russisch bezit. De 317 schilderijen, die hij vanwege zijn faillissement aan de Russische kroon leverde, vormden het begin van de collectie in de Hermitage. In 1769 kocht zij zeshonderd schilderijen van Heinrich von Brühl. In 1772 regelde Denis Diderot de aankoop van de collectie Pierre Crozat. Een andere aankoop was de collectie van Sir Horace Walpole in 1779, waarbij in Engeland - net als bij de vorige aankoop in Frankrijk - veel protest ontstond.
De porseleinverzameling.
In de Hermitage wordt een van de belangrijkste porseleinverzamelingen ter wereld bewaard:
Einde.
Onderstaand schertsend grafschrift schreef de tsarina voor zichzelf aan de vooravond van haar zestigste verjaardag.
Catharina kreeg in november 1796 een beroerte en overleed zonder nog bij kennis te komen. Er doen veel wilde verhalen de ronde; het bekendste is dat ze overleed onder een hengst; dit verhaal is echter exemplarisch en vooral ingegeven door haar vele andere escapades en zijn mogelijk afkomstig van de Marquis de Sade, die haar opvoerde in zijn roman "Juliette, of De voorspoed van de ondeugd". Ze werd opgevolgd door haar zoon Paul, met wie ze reeds lange tijd in onmin leefde. Hoewel ze een veel betere band had met haar kleinzoon Alexander, heeft ze haar recht om zelf een opvolger te benoemen nooit gebruikt. Catharina ligt, net als alle andere tsaren van Rusland, begraven in de Petrus-en-Pauluskathedraal (Sint-Petersburg). Haar zoon liet haar naast haar man Peter begraven, iets wat zeker niet naar haar wens geweest zou zijn.
Catharina werd al tijdens haar leven de "Messalina van de Neva" genoemd maar in werkelijkheid was er sprake van seriële monogamie waarbij haar minnaars elkaar opvolgden. Opvallend is het verhaal van het erotisch kabinet dat Catharina zou hebben laten bouwen en inrichten. De laatste ooggetuigenverslagen daarvan dateren uit 1941. Meubilair gedecoreerd met fallussen en vrouwelijke geslachtsorganen en erotische wandschilderingen zouden een geheime suite in een van haar paleizen hebben gesierd. De preutse Sovjets hebben het meubilair nooit tentoongesteld en het appartement in Gatsina brandde in de Tweede Wereldoorlog af. Er zijn een aantal slecht afgedrukte foto's van in omloop.

</doc>
<doc id="36562" url="https://nl.wikipedia.org/wiki?curid=36562" title="Germain Derycke">
Germain Derycke

Germain Derycke (Bellegem, 2 november 1929 - Kortrijk, 13 januari 1978) was een Belgisch wielrenner. 
Gezien zijn palmares kunnen we hem rekenen tot de typische klassieke renners.
Biografie.
Reeds in zijn tweede profjaar (1951) werd hij tweede in Luik-Bastenaken-Luik. Vanaf 1953 pikte hij bijna jaarlijks zijn "klassieker" mee. Zo won hij in 1953 de kasseiklassieker Parijs-Roubaix, het jaar daarop de semi-klassieker de Waalse Pijl en nog een jaar later "La Primavera" Milaan-San Remo. In 1957 won hij Luik-Bastenaken-Luik na een solovlucht van 47 km met bijna drie minuten voorsprong op de tweede. Aangezien hij echter over een gesloten overweg had gekropen werd hij achteraf ex-aequo geplaatst met de tweede, Frans Schoubben. In 1958 won hij ten slotte de Ronde van Vlaanderen. 
Hij stond ook tweemaal op het podium van het WK wielrennen voor beroepsrenners : in 1953 behaalde hij zilver achter de ongenaakbare Fausto Coppi, in 1955 brons achter landgenoot Stan Ockers en Luxemburger Jean-Pierre Schmitz. 
Ook in het kleinere ronde-werk deed Germain het niet onaardig, met eindwinst in de Ronden van Algerije en Noord-Afrika (1953), Dwars door Vlaanderen (1954) en de Driedaagse van Antwerpen (1955) naast een twintigtal ritoverwinningen, onder meer in zijn allereerste Ronde van Frankrijk (1951). 
Op 29-jarige leeftijd, op het toppunt van zijn sportieve mogelijkheden, maakte een zwaar auto-ongeval, waarvan hij nooit helemaal herstelde, een vroegtijdig einde aan zijn loopbaan. Germain Derycke behoort, naast de wereldtoppers Louison Bobet, Fred De Bruyne, Hennie Kuiper, Sean Kelly en sinds kort ook Philippe Gilbert tot het selecte kransje van zes renners die vier van de vijf klassieke "Monumenten" op hun naam konden schrijven. Men kan slechts gissen hoe zijn erelijst er zou hebben uitgezien zonder dit fataal accident...
Op amper 48-jarige leeftijd overleed Germain Derycke vroegtijdig en onverwacht thuis aan een slagaderbreuk.
Belangrijkste overwinningen.
1950
1951
1952
1953
1954
1955
1956
1957
1958

</doc>
<doc id="36566" url="https://nl.wikipedia.org/wiki?curid=36566" title="Bullockusgambiet">
Bullockusgambiet

Het Bullockusgambiet is bij het schaken een variant van de Van Geetopening, die te vinden is onder de flankspelen.
De beginzetten van het gambiet zijn:

</doc>
<doc id="36567" url="https://nl.wikipedia.org/wiki?curid=36567" title="HEMA">
HEMA

HEMA (voorheen als acroniem van Hollandsche Eenheidsprijzen Maatschappij Amsterdam) is een Nederlandse keten van warenhuizen.
De winkelketen had in 2023 bijna 750 vestigingen in negen landen, op twee continenten. De meeste winkels bevinden zich in Nederland, andere landen met vestigingen zijn België, Luxemburg, Oostenrijk, Duitsland, Frankrijk en de Verenigde Arabische Emiraten. Tot voor kort had HEMA ook vestigingen in Spanje, het Verenigd Koninkrijk en Mexico. In 2019 kondigde het bedrijf aan dat de buitenlandse vestigingen "HEMA Amsterdam" gaan heten.
Ongeveer 250 van de winkels worden geëxploiteerd door een franchisenemer. Daarmee is HEMA een van de grootste franchisegevers in Nederland. HEMA had in 2022 ongeveer 17.000 medewerkers (10.606 exclusief franchise).
Het warenhuis kenmerkt zich door het aanbod van producten voor dagelijks gebruik en een assortiment dat vrijwel geheel speciaal voor HEMA geproduceerd is.
Geschiedenis.
1920–2006.
De "Hollandsche Eenheidsprijzen Maatschappij Amsterdam" werd opgericht door Leo Meyer en Arthur Isaac, directeuren-generaal van N.V. Magazijn De Bijenkorf. Op 4 november 1926 opende de eerste vestiging van de H.E.M.A. aan de Kalverstraat 168-170 in Amsterdam, een paar dagen later gevolgd door een tweede filiaal in de Oude Hoogstraat 14-18. Het filliaal in de Kalverstraat verhuisde rond 1970 naar de Reguliersbreestraat om in 1997 weer naar de Kalverstraat terug te keren, nu in de Kalvertoren. Dit filliaal staat bij het bedrijf nog altijd als filliaal 1 bekend. 
De H.E.M.A. was een stuntwinkel naar voorbeeld van de Woolworths-winkels in Verenigd Koninkrijk, de zogenaamde 5ct- en 10ct-stores. Alle spullen waren te koop tegen eenheidsprijzen van 25 en 50 cent. In 1928 werd het prijzenaanbod uitgebreid met 10 cent, 75 cent en één gulden. Een verschil van de H.E.M.A. met andere warenhuizen was dat er bij ieder artikel slechts één keuze was. Door de lage eenheidsprijzen werd de winkel lange tijd gezien als 'armeluiswinkel'. Rijke Nederlanders wilden niet in een H.E.M.A. gezien worden. De afkorting H.E.M.A. werd door hen verbasterd tot 'Hier Eet Men Afval'.
Na 1945 werd de H.E.M.A. geschreven als HEMA en het bedrijf liet het systeem met eenheidsprijzen los. In de jaren vijftig werd het een van de eerste franchiseorganisaties van Nederland. In 1969 werd de psychologische barrière van prijzen boven de 100 gulden overschreden.
Sinds 1985 wordt er een jaarlijkse ontwerpwedstrijd voor studenten georganiseerd. Het bekendste ontwerp van deze wedstrijden is de fluitketel "Le Lapin", de winnaar van 1990 van Nikolaï Carels. "Le Lapin" wordt sinds 1991 in de HEMA-winkels verkocht. Begin jaren negentig opende HEMA de eerste winkels in België; de doorbraak daar kwam in 1997, toen er in één keer twintig nieuwe vestigingen, vooral in omgevormde vroegere Sarma-warenhuizen, werden geopend. Daarna werden er ook vestigingen in Duitsland en in Luxemburg geopend. Daarnaast probeert het warenhuis zich sinds begin jaren negentig te onderscheiden in stijl door middel van eigenzinnig gebruik van kleuren, materialen, vormen en dessins.
In Frankrijk werkt HEMA sinds 2006 op kleine schaal samen met Auchan onder de naam Little Extra. Daarnaast opende HEMA in 2009 zijn eerste echte filiaal in Frankrijk in de Parijse voorstad Créteil.
2007–2018: Lion Capital.
In 2007 verkocht Maxeda de keten voor ruim € 1,1 miljard aan de Britse investeringsmaatschappij Lion Capital. Het was een "leveraged buyout": Lion Capital liet HEMA veel geld lenen om aan Lion Capital uit te betalen (ook wel aangeduid als HEMA volhangen met schulden), zodat de aankoop per saldo goedkoper werd. Daardoor had HEMA tot 2020 last van een grote schuld.
In 2008 werd een internationaal winkelconcept geïntroduceerd. Dit winkelconcept is opgebouwd rond het dagelijks leven: wonen, slapen, eten, koken, studeren, baby's, baden en douchen, hem en haar. Op elke afdeling geven themaborden aan welke producten de klanten er kunnen verwachten. In 2017 werd deze wijze van presentatie ook doorgevoerd in de Nederlandse en Belgische winkels. In september 2010 werd bekendgemaakt dat de nieuwe eigenaar mogelijkheden onderzocht om HEMA weer te verkopen; dit heeft echter geen doorgang gevonden.
2018–2020: Ramphastos.
In oktober 2018 werd bekend dat ondernemer Marcel Boekhoorn het bedrijf had overgenomen. Het warenhuis kwam daarmee terug in Nederlandse handen. Op 1 oktober van dat jaar nam HEMA negen franchiselocaties op de NS-stations over.
Op 15 juni 2020 werd bekend dat schuldeisers alle aandelen kregen voor een vermindering van de schuld van 750 naar 300 miljoen euro. Het zijn obligatiehouders die dus ook aandeelhouders werden, en daarmee economisch eigenaar; Boekhoorn bleef voorlopig juridisch eigenaar. De nieuwe eigenaren wilden HEMA weer verkopen. Boekhoorn heeft de compensabele verliezen in een aparte bv ondergebracht, Bonubo, die hij boven HEMA zou hebben gehangen, wat de opbrengst kon verminderen. Als Boekhoorn HEMA zelf weer in handen wilde krijgen kon het een en ander voor hem voordelig zijn, omdat hij de verliezen wel zou kunnen compenseren. Ook kon bij in ruil voor miljoenen de constructie ongedaan maken.
Op 23 juni werd gemeld dat de Ad Hoc Groep alle aandelen kreeg voor een vermindering van hun vordering van 600 naar 300 miljoen euro, en houders van 200 miljoen aan andere vorderingen ontevreden zijn over een te geringe afkoopsom en het niet krijgen van aandelen, en daarom het faillissement van HEMA's moederbedrijf hebben aangevraagd en beslag hebben laten leggen. Op 21 oktober 2020 werd bekend dat de familie Van Eerd, bekend van de Jumbo, in onderhandeling zou zijn om de HEMA over te nemen. Ook zou de Mirage Retail Group een bod hebben uitgebracht.
2020–heden: Mississippi Ventures.
In december 2020 maakte de familie Van Eerd bekend dat er een overeenkomst was gesloten met de Ad Hoc Groep voor de overname van de HEMA. Hiermee kwam de HEMA voor 50% in handen van Mississippi Ventures, van de familie Van Eerd, en voor 50% in handen van investeerder Parcom. Topman Tjeerd Jegen maakte bekend te vertrekken en werd opgevolgd door de CEO van Etos, van Jumbo-concurrent Ahold Delhaize, Saskia Egas Reparaz. Ook kwam er een nieuwe raad van commissarissen bestaande uit Pieter Haas, voormalig ceo van MediaMarkt, Ton van Veen, financiële topman van Jumbo, en Bas Becks van mede-investeerder Parcom. De verkoop aan Mississippi Ventures en Parcom werd op 1 februari 2021 definitief afgerond na goedkeuring van de Autoriteit Financiële Markten en de Europese Commissie. Op 22 april 2021 werd er nog een artikel gepubliceerd door NRC Handelsblad waarin stond dat de HEMA in het voorgaande jaar bijna een staatsbedrijf was geworden, toen toenmalig eigenaar Boekhoorn en directeur Jegen aanklopten bij de overheid. Gedurende het jaar dat in het teken stond van overnames en de coronacrisis in Nederland leed HEMA een verlies van 215 miljoen euro, terwijl de omzet daalde tot ongeveer 1,1 miljard euro.
Het bedrijf maakte in juli 2021 bekend zich volledig terug te trekken van de Britse markt door zijn zes winkels daar te sluiten. Onder leiding van een nieuwe ceo, Egas Reparaz, zou het bedrijf zich meer gaan richten op de kernmarkten Nederland, België, Luxemburg en Frankrijk. In de loop van 2022 werden als gevolg daarvan de winkels in Spanje gesloten. Met betrekking tot de positie in Duitsland en Oostenrijk zou nader onderzoek plaatsvinden. Enkele samenwerkingen in andere landen werden gecontinueerd, maar niet verder uitgebouwd. Eind 2021 werd bekend dat HEMA haar bakkerijen zou verkopen aan Bacu, dat reeds bakte voor Jumbo en dat ook voor HEMA zou gaan doen.
Producten en services.
Rookworst.
De verkoop van halve warme rookworsten begon in 1936 in filiaal Nieuwendijk te Amsterdam. De worsten werden tot die tijd alleen koud verkocht. De filiaalhouder had per ongeluk 10.000 worsten besteld in plaats van 1000 en besloot ze op te warmen en als "snack" te verkopen aan het winkelend publiek. Andere filialen namen dit initiatief over.
Tijdens een staking bij Unilever in oktober 2007 bleek dat de HEMA-rookworst wordt gemaakt door Unilever te Oss, in dezelfde fabriek waar de Unox-rookworst vandaan komt.
Horeca.
In de filialen was er sinds 1926 een lunchroom, waar men kon zitten om iets te drinken of een lichte maaltijd te nuttigen. Deze lunchrooms bestaan nog steeds maar hebben meer het karakter van een koffiecorner. Sinds 1956 was bij de grotere filialen een zelfbedieningsrestaurant dat "Wip-In" genoemd werd. Men kon daar een uitgebreide warme maaltijd nuttigen. Dat concept is later afgeschaft, de eetgelegenheden zijn van opzet veranderd en hebben een minder uitgebreid aanbod. In 2017 introduceerde de onderneming onder de noemer 'Lekker HEMA' bij wijze van test een speciaal aanbod van voedingsmiddelen in vijf winkels in Nederland en België.
Pakketpunt.
In januari 2021 opende HEMA, in samenwerking met DHL, 250 pakketpunten om de druk op de bezorgdienst wat te verlichten en de klant meer opties te geven met betrekking tot de bezorging van hun bestellingen.
Elektrische apparaten.
Van 1969 tot 1991 verkocht de HEMA huishoudelijke elektrische apparaten van het huismerk Reaktor. Vrijwel al deze apparaten werden geproduceerd door de Oost-Duitse fabrikant 'AKA Electric'. Het merk Reaktor is uitgefaseerd en vervangen door het HEMA-merk, waaronder HEMA tegenwoordig ook nog elektrische apparaten verkoopt.
Fotoservice.
Men kon bij de HEMA zijn analoog volgeschoten fotorolletjes laten ontwikkelen.
Notarisservice.
HEMA bood in de jaren 2010 een notarisservice waarbij de consument kon kiezen uit diverse notariskantoren met landelijke dekking. Contracten en testamenten worden dan online opgesteld. De Koninklijke Notariële Beroepsorganisatie (KNB) achtte deze service controversieel en legde het voor aan de tuchtrechter. Het hof oordeelde dat de HEMA-notarisservice niet in strijd is met de wet- en regelgeving. In 2021 stopte HEMA na acht jaar met deze dienstverlening.
Organisatie.
Eigenaren.
HEMA was tot juli 2007 onderdeel van Maxeda (waar ook Vroom &amp; Dreesmann, Praxis en De Bijenkorf onder vielen) - dat eigendom was van private equity partij KKR – maar werd verkocht aan de Britse investeringsmaatschappij Lion Capital. Op 18 oktober 2018 nam Ramphastos Investments N.V. HEMA over. In juni van 2020 kon HEMA een vereiste aflossing niet betalen en mislukte een poging van Marcel Boekhoorn, eigenaar van Ramphastos Investments, tot het vinden van een oplossing. Hierdoor kwam HEMA voorlopig in handen van de schuldeisers en werd het ondergebracht in de Ad Hoc Groep, terwijl de schuldeisers op zoek gingen naar een koper. Onder andere de Mirage Retail Group en de familie Van Eerd toonden interesse. De laatste zocht samenwerking met investeerder Parcom waarna de overname eind 2020 zijn beslag kreeg. De HEMA-formule werd ondergebracht bij het investeringsvehikel van de familie: Mississippi Ventures.
Filialen.
In april 2018 werd de 750e vestiging geopend. Dat jaar werden in Dubai (Verenigde Arabische Emiraten) nog drie filialen gerealiseerd
en in het Oostenrijkse Graz (Seiersberg) kwam de derde vestiging in dat land gereed, begin 2019 volgde een vierde filiaal in Linz. Het aantal filialen per land uit het jaarverslag 2022:
Overig.
Documentaire.
In 2012 is door regisseur Yan Ting Yuen een televisiedocumentaire gemaakt over de HEMA, genaamd "Het geheim van de HEMA".
El HEMA.
Van 24 augustus 2007 tot 6 januari 2008 bestond er ook een Arabische HEMA-variant/parodie, namelijk "El HEMA". Het betrof hier een kunstproject van de culturele instelling Mediamatic. Typisch Hollandse producten als de rookworst en de chocoladeletters werden in een aangepaste versie tentoongesteld. Het 'echte' bedrijf was hier aanvankelijk niet zo blij mee. Het initiatief was gesitueerd onder het tijdelijk Stedelijk Museum te Amsterdam.
In de jaren 2009-2011 werd tegen het einde van de ramadan een suikerfeestcollectie aangeboden. Behalve lekkernijen als dadels en Turks fruit waren ook feestelijke tafelkleden, servetten, een thermoskan en serviesgoed met Arabische motieven verkrijgbaar. De belangstelling viel tegen en in 2012 was er geen suikerfeestaanbod meer in de winkels.
Zwarte Piet.
In 2014 besloot het bedrijf geen afbeeldingen van Zwarte Piet meer te gebruiken in het sinterklaasassortiment. Dit leidde tot verontwaardigde reacties, waarop het bedrijf liet weten de maatschappelijke discussie te volgen en eventuele regelgeving te zullen respecteren.

</doc>
<doc id="36568" url="https://nl.wikipedia.org/wiki?curid=36568" title="Uraniumhexafluoride">
Uraniumhexafluoride

Uraniumhexafluoride of uranium(VI)fluoride (ook wel afgekort tot hex) is een anorganische verbinding van fluor en uranium, met als brutoformule UF6. Het belang van de verbinding ligt erin, dat het de enige praktische methode is om het zware uranium in een gasvormige verbinding te brengen voor de verrijking van uranium door ultracentrifuge of gasdiffusie. Bij kamertemperatuur is het een kleurloze tot witte kristallijne vaste stof, die zeer hevig reageert met water.
Synthese.
De standaardmethode ter bereiding van uraniumhexafluoride is de reactie van uranium(IV)fluoride met fluorgas:
De reactie is endotherm en wordt doorgaans uitgevoerd bij temperaturen boven 250 °C. Als alternatief voor fluorgas kan xenondifluoride worden gebruikt:
Uraniumhexafluoride kan daarnaast ook bereid worden uit reactie van uranium(V)chloride met fluorgas:
Een gelijkaardige reactie is deze van uranium(V)chloride met waterstoffluoride:
Deze laatste reactie is echter weinig geschikt, omdat het ontstane uraniumhexafluoride zeer slecht kan worden gescheiden van waterstoffluoride.
Uraniumhexafluoride laat zich ook bereiden uit uranium(IV)oxide door reactie met een halogeenfluoride, zoals chloortrifluoride, broomtrifluoride of broompentafluoride. De reactiviteit van dergelijke verbindingen ligt hoger dan die van fluorgas. Zo treedt de omzetting met broomtrifluoride reeds bij 50 °C op, terwijl de overeenkomstige reactie met fluorgas pas bij 400 °C doorgaat. Als alternatief voor uranium(IV)oxide kan ook elementair uranium gebruikt worden, maar deze reactie is bijzonder heftig en kan leiden tot explosies.
Eigenschappen en toepassingen.
Uraniumhexafluoride sublimeert bij 56,54 °C. Dit punt kan worden verlaagd door de druk te verlagen. Uraniumhexafluoride kan onder verlaagde druk al bij kamertemperatuur deels gasvormig worden. Uraniumhexafluoride in een goed afgesloten vat op kamertemperatuur is de gangbare methode om gebruikt uranium te vervoeren van een kerncentrale naar een verrijkingsfabriek als URENCO. In gasvormige toestand wordt het door ultracentrifuges geleid, tot verrijkt uranium is ontstaan. Dit verrijkte uranium wordt ook weer, in grotendeels vaste vorm, teruggestuurd naar de klant.
Toxicologie en veiligheid.
Uraniumhexafluoride is ongeveer even giftig als cadmium of kwik, maar de stof is sterk corrosief en bijzonder reactief. Als gasvormig uraniumhexafluoride in contact komt met water (of vochtige lucht) ontstaat het corrosieve waterstoffluoride. Uraniumhexafluoride is daarnaast ook radioactief.

</doc>
<doc id="36569" url="https://nl.wikipedia.org/wiki?curid=36569" title="Gambietvariant">
Gambietvariant

Bij het schaken bestaan er in diverse schaakopeningen zogenaamde 'gambietvarianten'.
In de Spaanse opening.
Uitleg.
De Gambietvariant is een variant in de schaakopening Spaans en heeft de beginzetten: 1.e4 e5 2.Pf3 Pc6 3.Lb5 a6 4.La4 b5 5.Lb3 Pa5 6.Lf7
Eco-code C 70
Ze is ingedeeld bij de open spelen.
In de Slavische opening.
Uitleg.
De Gambietvariant is eveneens een variant in de schaakopening Slavisch met de beginzetten 1.d4 d5 2.c4 c6 3.cd cd 4.Pc3 Pf6 5.Lf4 Db6 6.e3 code D 10 en is ingedeeld bij de gesloten spelen.
In de Nimzo-Indische opening.
Uitleg.
De Gambietvariant is ook de naam van een variant in de schaakopening Nimzo-Indisch met de beginzetten 1.d4 d5 2.c4 e6 3.Pf3 Pf6 4.Lg5 Lb4 5.Pc3 dc
Eco-code E 30
Dit lijkt een Damegambiet maar door verwisseling van zetten wordt het een Nimzo-Indische opening. Ze is ingedeeld bij de gesloten spelen.
In de Konings-Indische opening.
Uitleg.
De Gambietvariant is ook te vinden als een variant in de schaakopening Koningsindisch met de beginzetten 1.d4 Pf6 2.c4 g6 3.Pc3 Lg7 4.e4 d6 5.f4 0-0 6.Pf3 e5
Eco-code E 76
en is ingedeeld bij de halfgesloten spelen. Zwart biedt een centrumpion aan, maar heeft al wel gerokeerd.
In de Ben-Oni opening.
Uitleg.
De Gambietvariant komt ook voor als een variant in de schaakopening Ben-Oni met de beginzetten: 1.d4 Pf6 2.c4 c5 3.d5 e6 4.Pc3 ed 5.cd d6 6.e4 g6 7.f4 Lg7 8.Pf3 0-0 9.Le2 b5
Eco-code A 68
en ze is ingedeeld bij de halfgesloten spelen. In dit gambiet wordt de pion pas in de negende zet aangeboden, meestal gebeurt dat direct in de opening. In het veel gepeelde Marshallgambiet in de schaakopening Spaans gebeurt dit op de achtste zet van zwart.
In de Owen-opening.
Uitleg.
De Gambietvariant is een variant in de Owenopening. John Owen is een Britse schaker die leefde van 1827 tot 1901. Het gambiet kent de zetten: 1.d4 b6 2.e4 Lb7 3.Ld3 f5
Eco-code A 40
en het is ingedeeld bij de halfgesloten spelen.
In de Franse opening.
Uitleg.
De Gambietvariant is ook een gambiet in de schaakopening Frans en het begint met de volgende zetten: 1.e4 e6 2.d4 d5 3.e5 c5 4.c3 Pc6 5.Pf3 Db6 6.Ld3
Eco-code C 02
en is ingedeeld bij de halfopen spelen.
In de Caro-Kann-opening.
Uitleg.
In de schaakopening Caro-Kann komt de Gambietvariant ook voor en wel in de volgende zetten: 1.e4 c6 2.d4 d5 3.ed cd 4.c4 Pf6 5.Pc3 Pc6 6.Lg5 dc 7.Lc4
Eco-code B 13
en het is ingedeeld bij de halfopen spelen.

</doc>
<doc id="36570" url="https://nl.wikipedia.org/wiki?curid=36570" title="Béziers">
Béziers

Béziers ("Besièrs" in het Occitaans) is een stad in het zuiden van Frankrijk, in de Languedoc. De gemeente is een onderprefectuur van het departement van de Hérault (nr 34). De inwoners worden respectievelijk Biterrois en Biterroises genoemd.
Door Béziers stromen de Orb en het Canal du Midi.
Béziers leeft vooral van toerisme en wijnproductie.
Geschiedenis.
Béziers is ontstaan als Keltiberische nederzetting en droeg de naam "Betteris". De stad werd veroverd door de Romeinen en kreeg de naam "Iulia Baeterrae". De Via Domitia liep van oost naar west door de stad en via een brug was er een oversteek over de Orb. Uit die tijd resten nog ruïnes van een Romeinse arena.
De stad hing af van de burggraven van Carcassone. Béziers werd in de eerste helft van de 12e eeuw een gemeente bestuurd door consuls. Béziers is historisch vooral bekend om het Bloedbad van Béziers op 22 juli 1209 tijdens de eerste Albigenzische Kruistocht. Op die dag konden de kruisvaarders onder leiding van Simon van Montfort onverwachts de stad innemen. Op de vraag hoe men de ketters kon herkennen van de katholieken, antwoordde de pauselijke gezant Arnaud Amaury "Tuez-les tous, Dieu reconnaîtra les siens." "Dood hen allen, God zal de zijnen herkennen". Daarop werden 20.000 mannen, vrouwen en kinderen afgemaakt en de stad platgebrand. In de stad werden daarna concilies tegen de katharen gehouden. In 1229 werd Béziers een kroondomein. De stadsmuren werden herbouwd in 1289 maar afgebroken in 1632.
In de 17e eeuw werd het Canal du Midi aangelegd om de Middellandse Zee te verbinden met de Atlantische Oceaan. Ter hoogte van Béziers werden hiervoor de negen sluizen Fonseranes gebouwd.
Pas in 1849 kwam er een tweede brug over de Orb (Pont Neuf). Tot dan moest alle verkeer over de 12e-eeuwse Pont Vieux.
Geografie.
De oppervlakte van Béziers bedroeg op ; de bevolkingsdichtheid was toen inwoners per km².
De onderstaande kaart toont de ligging van Béziers met de belangrijkste infrastructuur en aangrenzende gemeenten.
Economie.
In de gemeente ligt spoorwegstation Béziers en er is een grote werkplaats van de Franse Spoorwegen. Er is chemische industrie en er zijn distilleerderijen. 
Demografie.
Onderstaande figuur toont het verloop van het inwoneraantal van Béziers vanaf 1962.
Bezienswaardigheden.
Béziers telt verschillende historische kerken:
Kastelen:
Sport.
Béziers is zes keer etappeplaats geweest in de wielerkoers Ronde van Frankrijk. Daarbij was Béziers vijf keer aankomstplaats van een etappe. De Brit David Millar was in 2002 de laatste ritwinnaar in Béziers.

</doc>
<doc id="36575" url="https://nl.wikipedia.org/wiki?curid=36575" title="Smalle weegbree">
Smalle weegbree

Smalle weegbree ("Plantago lanceolata") is een vaste plant uit de weegbreefamilie.
Determinatie.
De grootte van de plant kan sterk verschillen, maar ze wordt maximaal 0,5 m hoog. De soort begint in West-Europa in de voorzomer te bloeien en er zijn tot in de herfst bloeiende exemplaren te vinden. De bladeren staan allemaal in een bladrozet. Ze zijn lancetvormig en in voedselrijke omstandigheden staan ze opgericht. Onder schrale omstandigheden zijn ze kleiner, ronder van vorm en liggen ze plat tegen de grond. De aar staat op een gegroefde steel en is wat groen-bruinig van kleur. De bloei is van beneden naar boven waarbij eerst de stampers (protogynisch) en daarna de meeldraden zichtbaar zijn. De witte helmknoppen, die op de helmdraden relatief ver buiten de aar staan, steken hiertegen af. De bloemen hebben doorschijnende kroonslipjes met een bruine streep. De bloempjes produceren drie zaden. De aar is bij planten in voedselarme omstandigheden korter en boller van vorm.
Ecologie.
Smalle weegbree kent een brede ecologische amplitude. Het is hoofdzakelijk een soort van graslanden. Qua trofiegraad komt ze voor op eutrofe tot meso-oligotrofe milieus. In relatief schrale(re) milieus kan de soort eutrofiëring goed verdragen en kan dan zelfs tot dominantie komen. Zware bemesting (hypertrofie) kan de soort echter niet aan. Voorts is smalle weegbree veel te vinden in tredvegetatie en in de voegen van plaveisel.
Fauna.
Smalle weegbree is waardplant voor verscheidene dagvlinders veldparelmoervlinder, bosparelmoervlinder, tweekleurige parelmoervlinder, westelijke parelmoervlinder, de weegbreebeer en de microvlinders smalle weegbreemot, paardenbloembladroller en anjermot. Ook is het de waardplant van de bruinrode weegbreesnuitkever. Deze legt haar eitjes op de plant waarna de larven afdalen naar de penwortel om later in de grond te verpoppen.
Verspreiding.
In West-Europa is het in het wild een zeer algemene plant. Uit pollenanalyse is gebleken dat rond 3000 v.Chr. in de gebieden waar tegenwoordig Nederland ligt smalle weegbree sterk in aantal toenam. Dit wordt verklaard door toenemende landbouwactiviteiten, waardoor meer voor de plant geschikte grazige vestigingsplaatsen ontstonden.
Gebruik.
De smalle weegbree is niet giftig en kan als voedsel worden gegeven aan knaagdieren en konijnen.
In de kruidengeneeskunde wordt een aftreksel van de zaden wel voorgeschreven tegen lichte diarree. Een extract van de smalle weegbree wordt soms gebruikt voor de verzorging van de oren. De jonge bladeren zijn zowel rauw als geroerbakt, gestoofd of gekookt te eten door mensen.

</doc>
<doc id="36576" url="https://nl.wikipedia.org/wiki?curid=36576" title="Frans Naerebout">
Frans Naerebout

Frans Naerebout (Veere, 30 augustus 1748 – Goes, 29 augustus 1818) was een vermaarde Nederlandse loods en mensenredder.
Woestduyn.
Naerebout werd geboren in een arm vissersgezin en voer als visser en loods voor de Zeeuwse kust. Hij verwierf faam toen op 24 en 25 juli 1779 het fregatschip "Woestduyn", komende van Batavia, de rede van Vlissingen naderde onder leiding van een onervaren loods. Het schip liep op een zandbank. Toen een reddingsvaartuig van de VOC gezien de stormachtige weersomstandigheden weigerde uit te varen, voer Naerebout tezamen met zijn broer Jacob en zes andere dappere Vlissingers naar de "Woestduyn". Met gevaar voor eigen leven wisten ze 71 van de ruim honderd opvarenden van het schip te redden, tot het opkomend tij hen noodzaakte terug te keren. De harde wind wakkerde aan tot een storm en Naerebout had grote moeite zijn makkers te bewegen tot een tweede tocht. Toch voer men in de namiddag weer uit en wist ook de overgebleven zestien opvarenden veilig aan wal te krijgen.
Andere heldendaden.
In 1781 kreeg Naerebout een aanstelling van het rijk om loodsdiensten te verrichten. In 1783 kwam hij in dienst van de "Oostindischen Maatschappij ter Kamer Zeeland". In 1788 wist hij het voor de kust van Westkapelle in moeilijkheden verkerende schip "Zuiderburg" te bereiken en naar Plymouth te loodsen. In 1795 bracht hij in een soortgelijk geval de "Voorland" buitengaats, maar moest tot Kaap de Goede Hoop meevaren. In 1804 was hij een van de loodsen die de vloot onder leiding van Carel Hendrik Ver Huell van Texel naar Boulogne wist te brengen.
Einde.
Vanaf 1804 ging het slecht met Naerebout. De economie was ingestort en hij kreeg geen inkomen meer uit zijn reguliere werkzaamheden. Met ingang van 1 maart 1807 werd hij echter benoemd tot lichtwachter van een nieuwe vuurbaak in de Oost-Bevelandpolder, ten noorden van Goes. Later werd hij ook nog haven- en sasmeester van het Goese Sas bij Wilhelminadorp. Vanaf 1814 ging het weer minder goed met hem, en kreeg hij van diverse kanten financiële ondersteuning, onder andere van het Zeeuwsch Genootschap. Op 31 oktober 1816 werd hij benoemd tot Broeder in de Orde van de Nederlandse Leeuw, hetgeen hem ook weer een toelage opleverde.
Naerebout werd op 3 september 1818 begraven in de Grote of Maria Magdalena Kerk in Goes. De begrafenis werd verzorgd door het Goese departement van de Maatschappij tot Nut van 't Algemeen en ging met veel eerbetoon gepaard.
Nagedachtenis.
In de Grote of Maria Magdalenakerk in Goes herinneren twee stenen aan Naerebout. Aan de noordzijde van de preekkerk ligt het graf met de grafsteen, waarop de tekst "Hier rust Frans Naerebout" en het koperen plaatje van de doodskist waarop staat "Frans Naerebout, overleden den 29 augustus 1818, oud 70 jaren". Aan de zuidzijde van de preekkerk is later nog een gedenksteen opgericht door het Goese departement van de Maatschappij tot Nut van 't Algemeen.
Op 9 augustus 1919 werd op de hoek van Boulevard Bankert en de Coosje Buskenstraat in Vlissingen een zandstenen standbeeld voor hem onthuld, vervaardigd door A.G. van Lom. In november 1944 werd het bij oorlogshandelingen zwaar beschadigd. Op 5 juli 1952 werd op het Bellamypark in Vlissingen een nieuw standbeeld onthuld (afgebeeld), vervaardigd door Philip ten Klooster. Op de sokkel staat: "Frans Naerebout 1748-1818 / Moedig redder van schipbreukelingen / onverschrokken loods / Woestduyn 1779 / Zuiderburg 1788 / Voorland 1795". Dit beeld werd onthuld door de toenmalig jongste afstammeling Frans J. Naerebout. Omdat het beeld regelmatig moest wijken voor evenementen liet de gemeente het beeld verplaatsen naar een rustiger locatie. Nadat het op 3 mei 2007 voor de laatste keer werd opgetakeld om plaats te maken voor het Vlissingse Bevrijdingsfestival, werd het op 25 juni 2007 herplaatst op het bolwerk De Leugenaar aan Boulevard De Ruyter. In Vlissingen is er verder een school vernoemd naar Frans Naerebout.
Op 29 augustus 2005 is aan het Goese Sas, vlak bij de plaats waar Naerebout jarenlang lichtwachter was, een nieuw monument onthuld. Het is een ronde steen waarin staat gegraveerd: "Dat immer hoog in eere houdt den onverschrokken Naerebout", een citaat uit het Zeeuws volkslied.

</doc>
<doc id="36578" url="https://nl.wikipedia.org/wiki?curid=36578" title="John Gabriel Stedman">
John Gabriel Stedman



</doc>
<doc id="36579" url="https://nl.wikipedia.org/wiki?curid=36579" title="Agusta">
Agusta

Agusta is een Italiaans helikoptermerk, waarvan de hoofdzetel gelegen is in de noordelijke provincie Varese.
in juli 2000 werden Agusta en Westland Helicopters samengevoegd tot AgustaWestland. Het Britse GKN en Italiaanse Finmeccanica kregen voor hun inbreng allebei 50% van de aandelen in AgustaWestland. In 2004 werd GKN uitgekocht en werd Finmecannica de enige aandeelhouder. Op 28 april 2016 werd de bedrijfsnaam van Finmeccanica gewijzigd in Leonardo.
Bekende producten zijn de militaire heli's A109M, A129, EH101, NH-90 en AB412, en voor de burgerluchtvaart de A119 Koala, A109 Power, A109K2 en AB412.
Agusta is vooral in België bekend van het Agustaschandaal, waar de socialistische PS en SP mee in opspraak kwamen en dat de kop kostte van NAVO-baas Willy Claes (SP) en Guy Mathot, Guy Spitaels en Guy Coëme (PS).
Het motorfietsmerk MV Agusta werd in 1945 als afgeleide van het moederbedrijf opgericht om de arbeiders aan het werk te houden na de Tweede Wereldoorlog.

</doc>
<doc id="36581" url="https://nl.wikipedia.org/wiki?curid=36581" title="Gronau (Noordrijn-Westfalen)">
Gronau (Noordrijn-Westfalen)

Gronau (Duits: "Gronau (Westf.)"; Nederlands, verouderd: "Gronouw") is een Duitse stad en gemeente in Noordrijn-Westfalen. De stad telt inwoners () op een oppervlakte van 78,82 km². De stad ligt aan de Nederlandse grens, direct ten oosten van Enschede. De huidige gemeente is een samenvoeging (1 januari 1975) van Gronau en Epe. Gronau is de tweede grootste stad van Kreis Borken en een van de grotere steden in Regierungsbezirk Münster. 
Gronau maakt deel uit van de Euregio waarin ook Enschede, Hengelo en Münster partner zijn.
Geografie.
Gronau ligt in het dal van de Dinkel. Deze rivier doorkruist de stad van zuid naar noord. Noordoostelijk van de stad ligt binnen de gemeentegrenzen het "Rüenberger Venn" met daarin de recreatieplas "Drilandsee" of "Dreiländersee", en nog iets verder noordelijk, reeds in Nedersaksen, het "Gildehauser Venn", een heidegebied, waarvan een gedeelte tot natuurreservaat is verklaard. 
Westelijk van Epe ligt een groot hoogveenreservaat, het Amtsvenn, dat zich tot het "Aamsveen" op Nederlands grondgebied uitstrekt.
Gronau is van oudsher een grensstad met grensposten naar Glanerbrug, Glane en Overdinkel.
Stadsdelen.
Tussen haakjes het aantal inwoners, volgens de gemeentewebsite, per 31 december 2020. Totaal gehele gemeente: 49.949 personen. Een statistiek van de deelstaat Noordrijn-Westfalen geeft echter een bevolkingscijfer per 31 december 2020 van 48.576 aan.
Anders benoemd:
Infrastructuur.
Wegverkeer.
Gronau ligt aan de B70 (bij Gronau-West) en Bundesstraße 54, het verlengde van de Nederlandse A35 en N35, die van de Nederlandse grens naar Münster loopt. De weg kruist ten oosten van Gronau de A31 (Emden - Oberhausen). Verder heeft Gronau aansluiting op de A30(D) - A1(NL) Amsterdam- Rheine. 
Trein en bus.
Sinds 1875 ligt Gronau aan de spoorweg van Enschede naar Münster en Dortmund. Het grensoverschrijdende spoor naar Enschede werd in de jaren zeventig langzamerhand afgebouwd. In 1980 reed er nog maar één trein per dag en in 1981 werd de spoorlijn gesloten. Twintig jaar later, in 2001, werd het spoor vernieuwd en weer in gebruik genomen en bovendien werden er aan Nederlandse zijde twee nieuwe stations gebouwd. Er rijdt sindsdien ieder half uur een trein in beide richtingen, wat meer is dan bij andere grensoverschrijdende treinverbindingen van/naar Nederland. In het kader van het project EuregioRail wordt er sinds 2020 gesproken over een nieuwe, directe treinverbinding van Zwolle via Gronau naar Münster. Zie ook: Spoorlijn Münster - Glanerbeek en Spoorlijn Dortmund - Gronau.
De stad heeft vijf stadsbuslijnen, waaronder twee belbusdiensten. Regelmatige streekbusverbindingen bestaan met Bad Bentheim en Schüttorf. Op zon- en feestdagen is de frequentie van het busnet zeer laag.
Economie.
Bedrijven.
Sinds 1950 is in Gronau de hoofdvestiging van "Klaas+Kock" gevestigd. Klaas+Kock is een Duitse supermarktketen met (anno 2018) 215 winkels, voornamelijk in Noordrijn-Westfalen en westelijk Nedersaksen.
Sinds 1985 is de firma Urenco in Gronau gevestigd met een uraniumverrijkingscentrale. Het bedrijf had bij de opening een productiecapaciteit van 1000 ton per jaar. In 1998 werd de capaciteit vergroot tot 1800 ton en in 2005 tot 4500 ton. Urenco heeft ook in Almelo een vestiging. Tegen het bedrijf werd in Gronau en Almelo al regelmatig protest gevoerd.
Te Gronau is sinds 1946 het hoofdkantoor van "Engbers GmbH &amp; Co. KG" gevestigd, een keten van anno 2019 circa 300 herenmodezaken in Duitsland en Oostenrijk. Vóór de covid-19-crisis werkten er in totaal 1.780 mensen bij dit concern. De doelgroep bestaat uit heren van 35-60 jaar.
De gemeente beschikt verder over diverse bedrijventerreinen voor lokaal en regionaal midden- en kleinbedrijf.
Geschiedenis.
Zie ook: Epe (Westfalen).
In 1910 en 2013 zijn twee fossielen van in de geologische periode Berriasien, in het vroegste tijdvak van het Krijt, levende plesiosauriërs gevonden. Deze hebben in de vakliteratuur de wetenschappelijke namen "Brancasaurus brancai" en "Gronausaurus wegneri" gekregen. Het is de bedoeling, dat het historische museum van Gronau, na de in 2024 of 2025 geplande heropening, uitgebreid aandacht aan deze vondsten zal besteden. Het in 1910 gevonden fossiel is in bezit van de Universiteit van Münster.
In 1365 wordt Gronau voor het eerst in een document vermeld. In 1544 is de stad Luthers en in 1588 gereformeerd. In 2020 zijn na de sloop van een warenhuis in het stadscentrum restanten van een kasteel ontdekt, dat er in de 15e en 16e eeuw heeft gestaan. Archeologen en historici zijn anno 2021 doende, de vondsten nader te onderzoeken. In 1638 valt de stad toe aan het Graafschap Bentheim en dat blijft zo tot 1803, waarna de stad aan het Graafschap Salm-Horstmar toevalt. In 1813 worden Gronau en Epe Pruisisch. Na een korte periode onder Steinfurt gevallen te hebben, worden beide plaatsen in 1816 onder Kreis Ahaus geplaatst. Na de opkomst van de eerste textielindustrie, vooral geïnitieerd door de fabrikantenfamilie "Van Delden", groeit Gronau en in 1898 krijgt de plaats stadsrechten. In de daarop volgende periode krijgt de groeiende stad een nieuw raadhuis, een rechtbank, scholen, ziekenhuizen, een zwembad, energiecentrale en een stadspark.
In 1938 begon ook te Gronau en Epe de door Adolf Hitlers nazi's in heel Duitsland uitgevoerde vervolging en uitmoording van Joden. Bijna alle Joden uit Gronau en Epe kwamen om in de kampen. Kort na de oorlog moesten Gronau en Epe vele Heimatvertriebene, Duitsers uit o.a. het in 1945 Pools geworden Silezië, huisvesten.
Aan de periode van Gronau als belangrijke textielstad kwam in 1982 een einde, toen de bedrijven van de "Van Delden Gruppe" dicht gingen wegens faillissement. Daarna is men actief en niet zonder succes gaan zoeken naar een economische en ook algemene heroriëntering.
Markante punten; bezienswaardigheden.
Markante gebouwen e.d..
Een herkenningspunt boven de stad is de oude watertoren. Het waterbekken heeft een opslagcapaciteit van 250m³. In 1965 werd de functie van de toren overgenomen door een nieuw reservoir.
Van het oude raadhuis is de toren nog bewaard gebleven. De indrukwekkende bouwwerken van de textielindustrie aan de noordzijde van de binnenstad zijn gedeeltelijk als industrieel erfgoed gerestaureerd. In dat kader is ook de wijk "Morgensternsiedlung" in het oosten van de stad interessant. Het betreft hier een goed onderhouden arbeiderswijk. De arbeiderswijken "Klein Marokko" (de wijk Spechtholtshook) en "Klein Rusland" (de wijk Brook) zijn ook interessant.
Het meest recente markante punt in de stad is de in 2003 voor de LAGA gebouwde "Boogbrug" over de "Spinnereistraße".
De rooms-katholieke St.Antoniuskerk dateert uit 1913. De evangelisch-lutherse "Stadtkirche" werd in 1897 voltooid.
Musea.
Op 21 juli 2004 werd het rock'n'popmuseum geopend dat zich wijdt aan de muziekgeschiedenis vanaf de wals- en kamermuziek uit de 19e eeuw tot de pop- en rockmuziek in het heden. Het in een voormalige textielfabriek gevestigde museum is in 2018 vernieuwd. 
Het "Drilandmuseum" in de oude raadhuistoren liet, naast een expositie over de geologische bijzonderheden van het gebied, de lokale en regionale cultuur zien, de ontwikkeling van de stad en de neergang van de textielindustrie in Gronau. Het museum dankte zijn naam aan de omgeving: nabij Gronau ligt het drielandenpunt van Nederland, Nedersaksen en Noordrijn-Westfalen, waar ook het meertje "Dreiländersee" naar is genoemd. Gronau werd in zijn geschiedenis door Bentheim en Steinfurt geregeerd en Nederland had grote invloed op de stad in cultureel en religieus opzicht. 
Het museum is in 2021 gesloten en opgeheven. De in gesloten depots opgeslagen collectie is ten dele via internet te bekijken. Het is de bedoeling, de collectie in 2024 of 2025 in een nieuw te openen historisch museum onder te brengen.
Parken, natuurschoon, recreatie.
Het Gronauer stadspark (met dierentuin) aan de oever van de Dinkel, werd direct voor de Eerste Wereldoorlog aangelegd. Ook Epe heeft een park. Dit werd in de jaren dertig in het kader van de arbeidsvoorziening aangelegd.
In het Inselpark ten oosten van het station staat onder meer een 17 meter hoge piramide.
De stad ligt dichtbij enkele natuurreservaten, waar vooral hoogveen en heide voorkomt. Noordoostelijk van de stad ligt binnen de gemeentegrenzen het "Rüenberger Venn" met daarin de recreatieplas "Drilandsee" of "Dreiländersee", en nog iets verder noordelijk, reeds in Nedersaksen, het "Gildehauser Venn", een heidegebied, waarvan een gedeelte tot natuurreservaat is verklaard. Westelijk van Epe ligt een ander hoogveenreservaat, het Amtsvenn, dat zich tot aan het "Aamsveen" op Nederlands grondgebied uitstrekt. In al deze gebieden zijn wandelingen onder leiding van een natuurgids mogelijk; verder is er de toegang op veel plekken beperkt. Rondom de rond 1985 aangelegde, 28 hectare grote "Drilandsee", die slechts 200 meter van de Nederlandse grens ligt, zijn daarentegen ruime strand- en watersportrecreatiemogelijkheden.
Door de gemeente loopt de toeristische langeafstand-fietsroute "Flamingoroute".
LAGA.
In 2003 vond de LAGA (Duitse afkorting voor "Landesgartenschau") plaats in Gronau en de Nederlandse plaats Losser. In de binnenstad werd hiervoor de oorspronkelijke loop van de Dinkel in de stad weer in ere hersteld. Ook werden langs de oever van de rivier in Epe, Gronau, Glane, Overdinkel en Losser dertien sculpturen opgesteld. Deze sculpturen kregen de naam "Dinkelstenen".
Muziekcultuur.
Karakteristiek voor de muziekcultuur is de Duits-Nederlandse relatie, die ontstond door de samenwerking in het grensgebied en de in de 19e en 20e eeuw dominante textielindustrie. Vooral tijdens de periode van ommekeer na de Eerste Wereldoorlog ontwikkelde zich in Gronau en Enschede een nauwe Duits-Nederlandse culturele samenwerking, die steeds belangrijker werd via strijkkwartetten, salonorkesten en hot-dance-bands tot en met symfonieorkesten en een operettegezelschap ("Enschedesch Opera en Operette Gezelschap") met eigen opvoeringen, dat van 1935 tot mei 1940 bestond. Gelijktijdig hiermee vond ook de jazz vanaf 1920 enthousiaste aanhangers. Gronau toont nog steeds een breed cultureel spectrum en bezit een opmerkelijke concentratie van lekenmuziekverenigingen. Enschede werd met de bouw van zijn „muziekkwartier“ een belangrijke muziekstad in Nederland.
Jaarlijks vindt in april het internationale "Jazzfest Gronau" plaats.
Partnergemeentes.
De gemeente heeft jumelages met:

</doc>
<doc id="36582" url="https://nl.wikipedia.org/wiki?curid=36582" title="EUREGIO">
EUREGIO

EUREGIO is een Nederlands-Duits-samenwerkingsverband, waarbij 129 steden, gemeenten, Kreisen en Waterschappen zijn aangesloten. Aan Nederlandse zijde omvat het gebied de regio's Twente en Achterhoek zowel als delen van Noordoost-Overijssel en Zuidoost-Drenthe, aan Duitse zijde het Münsterland, de Landkreis Grafschaft Bentheim, de Stadt en de Landkreis Osnabrück evenals delen van het zuidelijk Emsland. In 1958 werd EUREGIO als eerste Europaregio gesticht en in 2018 vierde ze haar 60-jarig bestaan. De EUREGIO bevordert de grensoverschrijdende samenwerking tussen burgers, ondernemers en organisaties. In de EUREGIO wonen circa 3,4 miljoen mensen op een oppervlakte van 13.000 km². Ongeveer twee derde deel van de inwoners en het gebied bevindt zich in Duitsland en een derde deel in Nederland. Het EUREGIO-secretariaat bevindt zich in Gronau, direct aan de grensovergang met Glanerbrug (Enschede).
Ook enkele andere soortgelijke grensoverschrijdende vormen van samenwerking binnen de Europese Unie dragen de naam Europaregio of EUREGIO, onder andere in de grensgebieden tussen Duitsland, Luxemburg en Frankrijk, en in het grensgebied tussen Duitsland en Tsjechië ("Euregio Egrensis").
Sinds 2016 is de EUREGIO, die tot dan toe een geregistreerde vereniging was, een Nederlands-Duits openbaar lichaam.
Geschiedenis.
Aan het einde van de jaren 1950 begonnen steden, gemeenten en provincies uit het Münsterland, het zuidwestelijke deel van Niedersachsen en het oostelijk deel van Nederland zich in te zetten voor een georganiseerde grensoverschrijdende samenwerking. Hieruit volgde in het jaar 1958 de oprichting van EUREGIO, die daarmee de eerste Europaregio vormt. Het was vooral de noodzaak van grensoverschrijdende gebiedsontwikkeling die destijds een grensoverschrijdende samenwerking noodzakelijk maakte. Zowel in Duitsland als in Nederland konden de grensregio's door hun perifere ligging sociaal-economisch niet in gelijke mate meeprofiteren van de ontwikkelingen in de rest van het land. De grensgemeenten versterkten hun positie door gezamenlijk actief te worden.
In het EUREGIO-gebied kwamen daarna verschillende belangenverenigingen van de grond. In 1954 richtten vertegenwoordigers van lokale autoriteiten en ondernemers aan Duitse zijde de belangenvereniging Rhein-Ems (later Kommunalgemeinschaft Weser-Ems) op. In Nederland ontstond in 1960 de “Belanggemeenschap Twente-Gelderland” (nu Regio Twente). Een jaar later, in 1961, werd het “Samenwerkingsverband Oost-Gelderland” (nu Regio Achterhoek) opgericht. Deze drie organisaties werkten in het begin informeel samen en concentreerden zich op lichtere en door de politiek gedragen thema's zoals de ontmoeting van burgers door kunst-, culturele en sportevenementen alsook de uitbouw van fietspaden. Sinds het midden van de jaren 60 kwamen vertegenwoordigers van deze instanties regelmatig als EUREGIO-werkgroep bijeen. Gezamenlijk werkten ze aan een overgang van projectmatige contacten naar een programmatische samenwerking, om onder andere de lokale economie en infrastructuur te versterken en grenspendelaarsproblemen op te lossen.
In 1971 ontstond er een sociaal-culturele studiegroep. Enkele jaren later werd deze studiegroep vernoemd naar zijn eerste voorzitter Alfred Mozer (1905-1979). Mozer was een gepassioneerd voorvechter van de Europese gedachte. Hij was ervan overtuigd dat mensen elkaar eerst moesten leren kennen en vertrouwen, om samen te kunnen werken. Daarom ondersteunde hij grensoverschrijdende ontmoetingen van burgers. Met de EUREGIO-Raad werd in 1978 de samenwerking geïnstitutionaliseerd. Prins Claus had de oprichting in 1974 voorgesteld. Naar aanleiding van een vergadering van de Stichting Streekbelangen Oost-Gelderland zei hij:
"Probeert u een EUREGIO-Raad te ontwikkelen, die de interesses van deze grensoverschrijdende regio, maar ook de bereidheid tot gezamenlijke inspanningen in de eigen kring weet te vatten"."
De EUREGIO-Raad werd het eerste regionale grensoverschrijdende parlement in Europa en is het hoogste orgaan van de EUREGIO.
In 1985 werden de aan weerszijden van de grens bestaande EUREGIO-secretariaten samengevoegd. Koningin Beatrix en Prins Claus openden het gemeenschappelijke kantoor aan de grensovergang Gronau/Glanerbrug. Twee jaar later, in 1987, werd het eerste grensoverschrijdende actieprogramma gepresenteerd. Het bevatte strategieën voor de volgende 20 jaren op wetenschappelijk, sociaal-cultureel, technologisch en infrastructureel gebied. Naast nationale financiers was ook de Europese Gemeenschap betrokken bij de financiering. Er werden werkgroepen samengesteld voor de thema's Economie, Technologie, Sociale aangelegenheden, Scholing en Opleiding, Toerisme, Cultuur, Landbouw, Milieu, Verkeer en Dagelijkse grensproblemen/Reddingswezen, die de strategie moesten uitwerken.
In 1992 werd het kantoor uitgebreid met het EUREGIO-huis. Door de toename van het aantal vergaderingen en bijeenkomsten werd het noodzakelijk een vergadercentrum te vinden, waar die regelmatig plaats konden vinden. In 1994 werd het vergadercentrum Terhaar sive Droste door Prins Willem-Alexander geopend.
Toen de Europese Unie begin jaren 1990 het communautair initiatief INTERREG startte, werd het grensoverschrijdende programma van EUREGIO als een van de eerste goedgekeurd. Met middelen uit het Europees Fonds voor Regionale Ontwikkeling en van nationale en regionale geldschieters bevordert INTERREG A sindsdien grensoverschrijdende projecten op verschillende terreinen.
In 2014 werden in navolging van de Strategie EUREGIO 2020 de drie commissies 'Mozer – sociale ontwikkeling', 'Economie en Arbeidsmarkt' en 'Duurzame ruimtelijke ontwikkeling' opgericht.
Taken en werkzaamheden.
Kerntaken:
De EUREGIO streeft als doel na hindernissen, die door de grens ontstaan, te slechten zodat een gemeenschappelijk verzorgingsgebied ontstaat. Op economisch gebied wil ze de concurrentiekracht van de regio versterken. Zij ondersteunt kleine en middelgrote ondernemingen, stimuleert samenwerking met ondernemers en wetenschappelijke instellingen in het buurland. Zo kunnen bedrijven nieuwe markten ontsluiten en hun marktpositie verstevigen.
Om de regio nog beter te ontwikkelen, zet de EUREGIO zich in voor een betere ontsluiting van de infrastructuur. Een belangrijke economische factor voor het EUREGIO-gebied is toerisme, want naast grote steden als Münster, Osnabrück, Enschede en Doetinchem trekt ook het landelijke gebied van de Achterhoek veel bezoekers aan. Gemeenschappelijke marketingstrategieën en de structurele samenwerking van regionale toeristische verbanden met kleine en middelgrote organisaties moeten het grensoverschrijdend toerisme dan ook bevorderen.
Op sociaal-cultureel vlak stimuleert de EUREGIO contacten tussen Duitse en Nederlandse burgers, om hen beter kennis te laten maken met de cultuur en levensaard van het buurland. Voorbeelden zijn de uitwisseling tussen gemeenten en de organisatie van evenementen voor scholen en verenigingen.
De EUREGIO ziet zichzelf als platform voor gemeenschappelijke samenwerking. Zij stimuleert de uitwisseling tussen steden en gemeenten op terreinen zoals bijvoorbeeld het gezondheidswezen, zodat van de buren geleerd kan worden en de systemen zoveel als mogelijk op elkaar afgestemd kunnen worden c.q. uitwisselbaar worden.
Doelen en resultaten.
De algemene doelstelling van EUREGIO is het creëren van één verzorgingsgebied in een sterke regio, waarin de grens voor de mensen geen hindernis meer is. Om deze visie te bewerkstelligen, richt de EUREGIO zich op de volgende thema´s: maatschappelijke ontwikkeling, economie en arbeidsmarkt en duurzame ruimtelijke ontwikkeling.
Een belangrijk lobbythema voor de EUREGIO is een flexibeler grensoverschrijdende arbeidsmarkt. EUREGIO was de eerste grensoverschrijdende organisatie die advisering voor grensgangers aanbood (zie project UNLOCK).
Om de samenwerking te versterken, bevordert de EUREGIO onder andere mini- en kleine projecten, door het beschikbaar stellen van INTERREG-middelen.
Projecten.
In het kader van het INTERREG-programma worden in de EUREGIO projecten op het gebied van economie, technologie, innovatie, duurzame regionale ontwikkeling en integratie en samenleving gesubsidieerd. Projecten zoals ze in 2018 bestonden:
Het EUREGIO-gebied.
In Duitsland.
In Duitsland behoren tot de EUREGIO:
In Nederland.
In Nederland behoren tot de EUREGIO:
Voorzitters en directeur-bestuurders.
Overzicht van alle voorzitters:
Overzicht van alle directeur-bestuurders:

</doc>
<doc id="36587" url="https://nl.wikipedia.org/wiki?curid=36587" title="Grond (aarde)">
Grond (aarde)

Grond is een mengsel van verweerd vast materiaal (sediment), water en lucht dat aan het aardoppervlak of (vlak) daaronder voorkomt. Het niet verweerde vaste materiaal noemt men gesteente.
Het verweringsproces is een gevolg van de inwerking van vorst en dooi (afwisselend bevriezend en ontdooiend water in rotsspleten), en van zon, regen en wind op rotsgesteente, die uiteindelijk tot breuken in het rotsgesteente leidt. Stukken rots komen hierdoor los, rollen naar beneden, waarna de kleinere delen worden meegevoerd door rivieren richting rivierdelta. Door verdere slijtage ontstaan steeds kleinere delen, achtereenvolgens grind, zand en ten slotte slib: de minerale bestanddelen van de bodem.
Veen ontstaat door het afsterven en rotten van planten onder water in zuurstofarme omstandigheden. Humus ontstaat door biologische afbraak van dode planten in zuurstofrijke 'terrestrische' omstandigheden (op het land). Veen en humus vormen het organische bestanddeel van de bodem. 
Bestanddelen van grond.
Grond bestaat, naast water (bodemvocht) en lucht, uit een of meerdere van de volgende materialen:
Grondsoorten.
Afhankelijk van de verhoudingen van bovenstaande bestanddelen en de herkomst van het materiaal wordt een naam gegeven aan grond.
Enkele overwegend minerale grondsoorten:
Enkele overwegend organische grondsoorten:
Aarde.
De algemene benaming voor grond is "aarde". 'Aarde' was in de klassieke filosofie tevens de aanduiding van een van de vier klassieke elementen.
Ook is 'aarde' de benaming voor onze planeet als geheel: weliswaar bestaat slechts dertig procent van het aardoppervlak uit vasteland, en zeventig procent uit water, maar ten opzichte van het volume van de aardbol bedraagt het totale watervolume op aarde slechts iets meer dan één duizendste (één promille).

</doc>
<doc id="36589" url="https://nl.wikipedia.org/wiki?curid=36589" title="Jane Seymour (koningin van Engeland)">
Jane Seymour (koningin van Engeland)

Jane Seymour (?, ca. 1508 — Hampton Court, 24 oktober 1537) was, als derde echtgenote van Hendrik VIII, koningin van Engeland van 1536 tot haar dood in 1537.
Opvoeding.
Zij was de dochter van John Seymour - die vanwege zijn krijgsverdiensten door Hendrik werd geridderd - en Margery Wentworth; haar broers waren Edward Seymour, die later hertog van Somerset zou worden, en Thomas Seymour, die "1e baron van Sudeley" werd. Door de persoonlijke toegang die hij had tot de koning slaagde haar vader erin voor een aantal van zijn familieleden begerenswaardige posities te verwerven.
Romance.
In februari 1536 staken geruchten de kop op dat de koning een romance had met Jane en werd er gespeculeerd over haar kansen om koningin te worden. En inderdaad sprak de koning zich uit, gaf haar dure geschenken en bevorderde haar broers tot een hogere positie aan het hof. In april 1536 verhuisden Edward Seymour en zijn vrouw naar kamers die via een geheime gang toegang gaven tot de vertrekken van de koning. Zo kon Hendrik Jane in relatieve rust het hof maken. Denkend aan de geruchten en openbare woede die zich voordeden toen hij tijdens zijn huwelijk met Catharina relaties aanknoopte met Anna Boleyn, deed hij nu voorzichtiger aan. Dat gold ook voor Jane, die niet al te gretig op zijn avances inging en hem erop wees dat hij getrouwd was. Het huwelijk met Anna was voor de koning al een teleurstelling, en Janes aanwezigheid was waarschijnlijk een extra impuls om zich van Anna te ontdoen. Daarom liet hij Anna, na een proces waarin zij van ontrouw beschuldigd werd, onthoofden.
Huwelijk.
De koning trouwde Jane snel na Anna's onthoofding. Op 30 mei 1536 werd het huwelijk voltrokken door aartsbisschop Thomas Cranmer. In tegenstelling tot Anna was zij rustig en teruggetrokken. Zij was ook, in tegenstelling tot haar broers later, traditioneel in haar godsdienst. Zij smeekte haar man om de kloosters met rust te laten. Hij gaf niet toe en joeg haar schrik aan door naar het lot van haar voorgangster te verwijzen, die zich naar zijn mening te vaak met politiek had bemoeid. Jane was strikt voor haar hofdames en stond hen niet toe al te opzichtige kleding te dragen.
Uit dit huwelijk werd op 12 oktober 1537 een zoon geboren, de latere koning Eduard VI. Eduard was Hendriks enige legitieme zoon die langer dan een aantal weken bleef leven. Jane Seymour stierf in het kraambed, twaalf dagen na de geboorte aan de gevolgen van kraamvrouwenkoorts, een in die tijd vaak voorkomende complicatie. Ook de moeder van Hendrik VIII, Elizabeth van York, was daaraan in 1503 overleden.
Hendrik liet haar in een nieuwe grafkelder onder het koor van de kapel van Sint-George in Windsor Castle begraven. Na zijn dood in 1547 werd ook Hendrik zelf daar bijgezet. De koning ging er toen van uit dat Jane en hij de dynastie van het Huis Tudor hadden voortgezet met hun zoon Eduard VI. Het geplande grafmonument werd nooit afgemaakt.

</doc>
<doc id="36591" url="https://nl.wikipedia.org/wiki?curid=36591" title="Groepentheorie">
Groepentheorie

Groepentheorie is in de wiskunde de studie van groepen, ook te omschrijven als de studie van symmetrieën. Groepen worden in de wiskunde veel gebruikt om de symmetrie van een wiskundig object mee te beschrijven. De in een groep besloten symmetrie wordt bepaald door de eigenschappen die onder de toegestane transformaties niet veranderen.
Geschiedenis.
Euler, Lagrange, Legendre, Gauss, Abel en Galois leefden na elkaar in de achttiende en de negentiende eeuw. De onderwerpen van hun studie waren het oplossen van vergelijkingen, de getaltheorie en de meetkunde. Deze vakgebieden liggen ten de grondslag aan de groepentheorie en deze wiskundigen waren daarmee de grondleggers van de groepentheorie. Galois legde het verband tussen groepen en lichamen. Deze theorie heet nu de galoistheorie. De lichamen in deze theorie zijn de lichamen die de wortels van een te ontbinden polynoom bevatten.
Ruffini volgde dezelfde weg, hij onderzocht ook het verband tussen de oplossingen van vergelijkingen en groepen, maar hij breidde de groepentheorie daarbij uit.
Cayley en Cauchy onderkenden als een van de eersten het belang van groepen. Van de hand van Cauchy zijn enkele belangrijke stellingen, onder andere over het aantal elementen in een groep. Serret gaf de theorie bredere bekendheid, hoofdstuk IV van zijn werk over de algebra gaat erover. Jordans "Traité des Substitutions" was een bekend boek over de groepentheorie. Het werk van Netto uit 1882 werd in 1892 door Cole in het Engels vertaald.
Andere bekende namen uit de negentiende eeuw zijn Bertrand, Burnside, Hermite, Frobenius, Kronecker en Mathieu. Zo is er een klasse van groepen naar Mathieu genoemd. 
Het onderzoek naar groepen werd vanaf 1884 systematisch uitgevoerd. Lie begon met het onderzoek naar de groepen die later naar hem zijn genoemd: de lie-groepen. Dat zijn geometrisch continue groepen. Anderen waren Killing, Study, Schur, Maurer en Cartan. Eindige groepen werden door Klein bestudeerd, ook weer door Lie, Poincaré en Picard.
In het midden van de 20e eeuw is geprobeerd alle enkelvoudige groepen te bepalen. Dat is zeer veel werk geweest, maar het idee is dat alle enkelvoudige groepen bekend zijn. Er worden ook met behulp van computers geen nieuwe enkelvoudige groepen meer bij gevonden.
Artin, Noether en de Noorse wiskundige Sylow zijn in de wiskunde ook nog met groepen bezig geweest. Sylow bewees enkele belangrijke stellingen, die naar hem zijn genoemd.
Algemeen.
Groepentheorie is gelijk met de theorie van het oplossen van vergelijkingen ontstaan. Lagrange heeft als eerste geprobeerd deze twee theorieën te combineren. De theorie die hierover gaat heet galoistheorie, de gebruikte groepen heten de galoisgroepen. Polynomen worden door hun galoisgroep ingedeeld. De galoistheorie is dus gefundeerd op de groepentheorie.
In de algebraïsche topologie worden groepen gebruikt om de vaste eigenschappen, de invarianten van topologische ruimten te beschrijven. De vaste eigenschappen van een topologische ruimte veranderen niet onder een continue vervorming van die ruimte. Voorbeelden van dergelijke invarianten zijn de fundamentaalgroep, de homologiegroepen en de cohomologiegroepen.
Lie-groepen kunnen bij differentiaalvergelijkingen en variëteiten worden gebruikt. Deze tak van de wiskunde heet de fourier- of harmonische analyse. De harmonische analyse combineert de analyse van functies en de groepentheorie, de groepen worden gebruikt om de symmetrie binnen analytische grootheden te beschrijven.
De stelling van Burnside is een gevolg van de groepentheorie. In de combinatoriek wordt deze stelling gebruikt om het tellen van bijvoorbeeld permutaties te vereenvoudigen.
Groepentheorie heeft veel toepassingen, vooral in de natuurkunde, de scheikunde en de materiaalkunde. In de scheikunde en de materiaalkunde worden ruimtegroepen gebruikt om de structuur van kristallen, en puntgroepen om er de symmetrie binnen moleculen of eenheidscellen in een kristalstructuur te beschrijven. In de natuurkunde geven groepen de symmetrie aan waaraan de krachten tussen de verschillende elementaire deeltjes moeten voldoen. Vooral lie-groepen zijn belangrijk, zij geven de mogelijke configuraties van krachten en deeltjes. Deze theorie resulteert in het standaardmodel.
Belangrijkste klassen van groepen.
Het bereik van de binnen de groepentheorie bestudeerde groepen heeft zich geleidelijk uitgebreid van eindige permutatiegroepen en speciale voorbeelden van matrixgroepen tot abstracte groepen die kunnen worden gespecificeerd door middel van een presentatie door generatoren en relaties.
Permutatiegroepen.
De eerste klasse van groepen die systematisch zijn bestudeerd, is de klasse van de permutatiegroepen. Een groep formula_1 van permutaties van een verzameling formula_2, dat wil zeggen bijecties op formula_2, die gesloten is onder de operaties functiecompositie en inverse, is een groep die inwerkt op formula_2. Als formula_2 uit formula_6 elementen bestaat en formula_1 uit alle permutaties van formula_2, dan is formula_1 de symmetrische groep formula_10. Een vroege constructie door Cayley toonde aan dat iedere groep isomorf is met een permutatiegroep. Het is eenvoudiger in te zien dat iedere permutatie isomorf is met een permutatiematrix.
In veel gevallen kan de structuur van een permutatiegroep worden bestudeerd door gebruik te maken van de eigenschappen van haar inwerking op de corresponderende verzameling. Op deze manier kan men bijvoorbeeld bewijzen dat voor formula_11, de alternerende groep formula_12 een enkelvoudige groep is, wat wil zeggen dat deze groep geen normaaldelers heeft. Dit feit speelt een belangrijke rol in de onmogelijkheid om algemene algebraïsche vergelijking van graad formula_11 of hoger op te lossen in radicalen.
Matrixgroepen.
Andere belangrijke klassen van groepen zijn de matrixgroepen of lineaire groepen. Hier is formula_1 een verzameling voor een zekere formula_6 die uit -inverteerbare matrices bestaat over een lichaam (Ned) / veld (Be) formula_16, en die gesloten is onder matrixvermenigvuldiging. Een dergelijke groep werkt door middel van lineaire transformaties op de formula_6-dimensionale vectorruimte formula_18. Hierdoor kunnen matrixgroepen met permutatiegroepen worden vergeleken. De meetkunde van de transformaties kan worden gebruikt om de eigenschappen van de groep formula_1 vast te stellen.
Transformatiegroepen.
Permutatie- en matrixgroepen zijn speciale gevallen van transformatiegroepen: groepen die inwerken op een zekere ruimte formula_2 en daarbij de structuur van die ruimte behouden. formula_2 is in het geval van permutatiegroepen strikt genomen geen ruimte, maar een rij. Voor matrixgroepen is formula_2 een vectorruimte.
De theorie van de transformatiegroepen vormt een verbinding tussen de groepentheorie en de differentiaalmeetkunde. Een lange lijn van onderzoek, beginnend met het werk van Lie en Klein, bestudeert groepsbewerkingen op variëteiten door middel van homeomorfismen of diffeomorfismen. De groepen zelf kunnen zowel discreet als continu zijn.
Abstracte groepen.
De meeste groepen die men in de eerste fase van de ontwikkeling van de groepentheorie bestudeerde, waren 'concreet', wat wil zeggen dat zij met behulp van getallen, permutaties of matrices werden opgebouwd. Het was aan het einde van de negentiende eeuw, dat het idee van een abstracte groep als een verzameling uitgerust met een operatie die moet voldoen aan een bepaald systeem van axioma's, ingang vond. Een typische manier om een abstracte groep te specificeren is door middel van een presentatie door generatoren en relaties,
Een belangrijke bron van abstracte groepen is de constructie van een factor- of quotiëntgroep formula_24, van een groep formula_1 en een normaaldeler formula_26 van formula_1. Klassegroepen van algebraïsche getallenlichamen behoorden tot de vroegste voorbeelden van factorgroepen. Zij waren van veel belang in de getaltheorie. Als formula_1 een permutatiegroep op een verzameling formula_2 is, werkt de factorgroep formula_24 niet langer op formula_2, maar het idee van een abstracte groep laat toe dat daar geen problemen door ontstaan.
De verandering van perspectief van concrete naar abstracte groepen leidde ertoe eigenschappen van groepen te beschouwen die onafhankelijk zijn van een specifieke realisatie, of in moderne terminologie, invariant zijn onder isomorfismen, alsmede de bestudering van klassen van de groepen met een bepaalde eigenschap: zoals eindige groepen, periodieke groepen, enkelvoudige groepen, oplosbare groepen. In plaats van de eigenschappen van individuele groepen te bestuderen, wilde men resultaten vaststellen die van toepassing zijn voor een hele klasse van groepen. Dit nieuwe paradigma was van groot belang voor de verdere ontwikkeling van de wiskunde: het was de voorbode van het ontstaan van de abstracte algebra in de werken van David Hilbert, Emil Artin, Emmy Noether en andere wiskundigen van hun school.
Topologische en algebraïsche groepen.
Een belangrijke verbreding van het groepsbegrip ontstaat wanneer formula_1 wordt voorzien van een additionele structuur, met name van een topologische ruimte, een differentieerbare variëteit, of een algebraïsche variëteit. Als de groepsoperaties formula_33 (vermenigvuldiging) en formula_34 (inversie),
compatibel zijn met deze structuur, wat wil zeggen dat ze continue-, gladde- of reguliere, in de zin van de algebraïsche meetkunde, afbeeldingen zijn, wordt de groep een topologische groep, een Lie-groep, of een algebraïsche groep.
De aanwezigheid van een extra structuur relateert deze vormen van groepen aan andere wiskundige disciplines, waardoor het wiskundig gereedschap van deze disciplines beschikbaar komt. Topologische groepen vormen een natuurlijk domein voor de abstracte harmonische analyse, terwijl Lie-groepen (die vaak als transformatiegroepen worden gerealiseerd) de pijlers zijn van de differentiaalmeetkunde en unitaire representatietheorie. Bepaalde classificatievragen, die niet algemeen kunnen worden opgelost, kunnen benaderd worden en opgelost voor speciale deelklassen van groepen. Op deze wijze zijn compacte verbonden Lie-groepen volledig geclassificeerd. Er bestaat verder een vruchtbare relatie tussen oneindig abstracte groepen en topologische groepen: wanneer een groep formula_36 kan worden gerealiseerd als een rooster in een topologische groep formula_1, levert de meetkunde en analyse met betrekking tot formula_1 belangrijke resultaten over formula_36. Een relatief recente ontwikkeling in de theorie van eindige groepen maakt gebruik van hun relaties met compacte topologische groepen (profiniete groepen): een formula_40-adische analytische groep formula_1 heeft bijvoorbeeld een familie van quotiëntgroepen die eindige formula_40-groepen van de verschillende ordes zijn, en de eigenschappen van formula_1 vertalen naar de eigenschappen van deze eindige quotiënten.
Verband tussen groepen en symmetrie.
Een symmetrie van een al dan niet gestructureerd object formula_2 van welke aard ook, is een afbeelding van het object op zichzelf die de structuur behoudt.
De axioma's van een groep formaliseren de essentiële aspecten van symmetrieën. Twee symmetrieën van een object na elkaar toepast, vormen weer een symmetrie. De identiteit telt als een symmetrie. Elke symmetrie kan door de inverse symmetrie ongedaan worden gemaakt. Symmetrieën op een ruimte zijn functies en zij vormen met de functiecompositie dus een groep.
De stelling van Frucht zegt dat iedere eindige groep de symmetriegroep is van een ongerichte graaf.
Dat symmetrieën de structuur van een object behouden, kan gepreciseerd worden door een indeling in categorieën. Afbeeldingen die de structuur van de categorie bewaren zijn dan de morfismen en de symmetriegroep is de automorfismegroep van het object in kwestie.
Toepassingen van groepentheorie.
Toepassingen van de groepentheorie zijn er in overvloed. Bijna alle structuren in de abstracte algebra zijn speciale gevallen van groepen. Ringen kunnen bijvoorbeeld worden beschouwd als abelse groepen met betrekking tot de optelling, met daarbij een tweede operatie die correspondeert met de vermenigvuldiging. Daarom liggen groepentheoretische argumenten ten grondslag aan grote delen van de theorie over ringen.
Galoistheorie maakt gebruik van groepen om de symmetrieën van de wortels van een polynoom, of meer precies de automorfismen van de algebra's die door deze wortels worden gegenereerd, te beschrijven. De fundamentele stelling van de galois-theorie legt een verbinding tussen algebraïsche velduitbreidingen en de groepentheorie. Deze fundamentele stelling geeft een effectief criterium voor de oplosbaarheid van veeltermvergelijkingen in termen van de oplosbaarheid van de corresponderende galoisgroep. De symmetriegroep van de orde 5, formula_45, die dus bestaat uit alle permutaties van 5 elementen, is bijvoorbeeld niet oplosbaar, wat impliceert dat de algemene vijfdegraadsvergelijking niet kan worden opgelost in radicalen, zoals dit voor vergelijkingen van lagere graad wel kan. De theorie, die historische gezien ten grondslag ligt aan de groepentheorie, wordt nog steeds vruchtbaar toegepast om nieuwe resultaten te geven in gebieden zoals de klassenveldtheorie.
Ook de algebraïsche topologie maakt gebruik van groepentheorie om bepaalde invariante eigenschappen van topologische ruimten te beschrijven. Deze zogeheten "invarianten" veranderen niet als de ruimte wordt onderworpen aan een bepaalde vervorming. De fundamentaalgroep bijvoorbeeld "telt" hoeveel paden essentieel verschillen. Het vermoeden van Poincaré, dat in 2002/2003 door Perelman werd bewezen is hier een toepassing van. De onderlinge beïnvloeding is geen eenrichtingsverkeer. Zo maakt de algebraïsche topologie bijvoorbeeld gebruik van Eilenberg-MacLane-ruimten, ruimten met voorgeschreven homotopiegroepen. Op soortgelijke wijze hangt ook de algebraïsche K-theorie op essentiële wijze af van classificerende ruimten van groepen. Ten slotte laat de term torsiedeelgroep van een oneindige groep de erfenis en invloed van de topologie op de groepenheorie zien.
In de algebraïsche meetkunde en de cryptografie maakt men eveneens op vele manieren gebruik van de groepentheorie. Over Abelse variëteiten is hierboven al gesproken. De aanwezigheid van de groepsoperaties resulteert in aanvullende informatie die deze variëteiten in het bijzonder toegankelijk maakt. Zij dienen vaak ook als een test voor nieuwe vermoedens.Het eendimensionale geval, te weten de elliptische krommen, zijn tot in detail bestudeerd en zijn zowel theoretisch als praktisch intrigerend.
Zeer grote groepen van priemorde die geconstrueerd worden in de zogeheten "elliptic curve cryptography (ECC)" dienen als publieke sleutel cryptografie. Cryptografische methoden van deze soort profiteren van de flexibiliteit van de meetkundige objecten, dat wil zeggen van hun groepsstructuren, die, samen met de complexiteit daarvan, het zeer moeilijk maakt een discrete logaritme te berekenen. Een van de vroegste encryptieprotocollen, de sleutel van Caesar kan ook worden geïnterpreteerd als een (zeer eenvoudig) groepsoperatie. In een heel andere richting zijn torische variëteiten algebraïsche variëteiten die op een torus inwerken. Toroïdale inbeddingen hebben recent geleid tot vooruitgang in de algebraïsche meetkunde, in het bijzonder de resolutie van singulariteiten.
Verder lezen.
Er is geen uitgebreide Nederlandse literatuur over de groepentheorie. Het meeste is, net zoals over het onderwerp in Wikipedia, in het Engels. Voor een uitgebreide literatuurlijst zie daarom het artikel op de Engelstalige Wikipedia.

</doc>
<doc id="36592" url="https://nl.wikipedia.org/wiki?curid=36592" title="Yawi">
Yawi



</doc>
<doc id="36596" url="https://nl.wikipedia.org/wiki?curid=36596" title="Wangchuckdynastie">
Wangchuckdynastie

Dit zijn de koningen van de Wangchuckdynastie in Bhutan. Hun heerschappij begon in 1907. Vóór 1907 werd Bhutan bestuurd door een wereldlijk leider (druk desi) en een religieus leider (Je Khenpo). De titel van de koningen is "Druk Gyalpo":

</doc>
<doc id="36597" url="https://nl.wikipedia.org/wiki?curid=36597" title="Yang di-Pertuan Agong">
Yang di-Pertuan Agong

De federatie van Maleisië is een constitutionele monarchie, officieel staat de "Hoogste Regeerder" of "Yang di-Pertuan Agong" aan het hoofd hiervan, die gewoonlijk de koning wordt genoemd. De Koningen van Maleisië worden gekozen voor termijnen van vijf jaren uit de negen sultans van de staten van het Maleisische schiereiland. Hieronder een lijst van de hoge regeerders, tussen 1957 en 1963 van de Federatie van Malakka en na 1963 van Maleisië:

</doc>
<doc id="36599" url="https://nl.wikipedia.org/wiki?curid=36599" title="Yala (provincie)">
Yala (provincie)

Yala (Thai: ยะลา; Maleis: "Jolor") is een Thaise provincie in het zuiden van Thailand. De naam van de provincie is afgeleid van het woord "Yalo" dat "visnet" betekent. De provincie ligt op ongeveer 1084 kilometer van Bangkok. Yala grenst aan Pattani, Narathiwat, Maleisië en Songkhla.
Geografie.
De provincie Yala ligt op het schiereiland Malakka en is de enige provincie in Zuid-Thailand die niet aan de kust ligt, het is een bergachtige provincie. Belangrijke rivieren in de provincie zijn de Pattani (die zijn oorsprong heeft in het district Betong) en de Saiburi.
Klimaat.
De provincie Yala heeft een Moessonklimaat. De gemiddelde jaartemperatuur in de provincie Yala is 30 °C.
Politiek.
De regering heeft in de straten van de plaatsen in de provincie Yala een luidsprekersysteem opgehangen dat van 6 uur 's ochtends tot 6 uur 's avonds nieuwsberichten van de regering brengt. Ook wordt hierop 's ochtends en 's avonds het volkslied gespeeld waaraan iedereen respect moet betonen door te stoppen met hun activiteiten. De regering heeft dit gedaan om een Thais nationalisme in de bevolking boven te brengen.
Bestuurlijke indeling.
De provincie is onderverdeeld in 8 Amphoe (districten). Dezen zijn verder onderverdeeld in 56 "tambon" (gemeentes) en 341 "moobaan" (dorpen).
Bevolking.
De meerderheid, 72%, van de bevolking is van Maleisische afkomst. Chinezen (3%) en etnische Thai vormen een minderheid.
Het vruchtbaarheidscijfer bedraagt 2,5 kinderen per vrouw.
Religie.
De islam is de grootste religie in de provincie Yala (68,9% in 2010). De boeddhisten vormen 31,0% van de bevolking.
Geschiedenis.
Koninkrijk Pattani.
Van oudsher maakte het gebied waarin de huidige provincie Yala ligt sinds de 13e eeuw onderdeel uit van het Koninkrijk Pattani (ook wel sultanaat). De hoofdstad van dit koninkrijk was de stad Pattani. Na een eerste bezetting door het koninkrijk Ayutthaya en een geslaagde opstand na de val van dat koninkrijk in 1767 wordt Pattani en daarmee Yala door koning Rama I definitief bij Siam (tegenwoordig Thailand) gevoegd. In 1785 volgt er nog eenmaal een opstand tegen de Siamese overheersers. In 1816 verdeelt Koning Rama II het koninkrijk Pattani in 7 kleine staten (Patani, Raman, Jalar, Sai, Legeh, Jering en Nongcik) en maakt zo een definitief einde aan de heerschappij van de sultan van Pattani.
Annexatie door Siam.
In 1906 werd Pattani en daarmee hedendaags Yala onderdeel van de Monthon Pattani. Als onderdeel van het verdrag van Bangkok van 1909, gesloten op 10 maart 1909, tussen het Verenigd Koninkrijk en Siam werden de noordelijke delen van het koninkrijk Pattani en daarmee hedendaags Yala definitief door het koninkrijk Siam geannexeerd.
Onder Siam en Thailand.
Samen met de hedendaagse provincie Narathiwat was hedendaags Yala tot 1933 een onderdeel van de provincie Pattani. In dat jaar werd Pattani een zelfstandige provincie.
Na de annexatie zijn er nog diverse opstanden in het gebied geweest van de bevolking om te proberen het weer onafhankelijk te maken van de Thaise overheersers. De overwegend moslim bevolking in het gebied voelt zich achtergesteld ten opzichte van de overwegend boeddhistische bevolking in de rest van het land. Gedurende de jaren zestig, '70 en 80 waren er zowel communistische als islamitische opstandelingen actief in de provincie. In het midden van de jaren 80 na een algemene amnestieverlening van de regering keerden de meeste opstandelingen terug naar huis.
Recente geschiedenis.
In de eerste jaren van de 21e eeuw vinden er verscheidene overvallen plaats op politieposten. Dit zijn echter altijd kleinschalige aanvallen. Op 4 januari 2004 vond er echter een gecoördineerde aanval plaats op meerdere doelen waarbij veel wapens worden geroofd. Hierop wordt de noodtoestand in het gebied uitgeroepen. Het Tak Bai incident in de provincie Narathiwat en andere incidenten zijn het gevolg. Bijna dagelijks vinden er in het gebied aanslagen plaats waarbij vooral boeddhistische monniken, de politie en het leger het doelwit vormen. De opstandelingen willen in het gebied een nieuwe staat genaamd Pattani vestigen.

</doc>
<doc id="36600" url="https://nl.wikipedia.org/wiki?curid=36600" title="Yala">
Yala



</doc>
<doc id="36602" url="https://nl.wikipedia.org/wiki?curid=36602" title="Amphoe Raman">
Amphoe Raman

Amphoe Raman (Thais: รามัน) is een district in de provincie Yala. De hoofdstad van het district is de gelijknamige plaats Raman. Het is verdeeld in 16 gemeenten (tambon):
Geschiedenis.
Raman was een van de staten waarin het koninkrijk Pattani opgesplitst werd en later werd het een zelfstandige provincie. Na verschillende hervormingen werd het bij de provincie Yala gevoegd.

</doc>
<doc id="36606" url="https://nl.wikipedia.org/wiki?curid=36606" title="Songkhla">
Songkhla



</doc>
<doc id="36611" url="https://nl.wikipedia.org/wiki?curid=36611" title="Songkhla (provincie)">
Songkhla (provincie)

Songkhla (uitgesproken als: [sǒŋ.kʰlǎː]) is een Thaise provincie in het zuiden van Thailand. Het gebied wordt in het Maleis Singgora genoemd. In december 2002 had de provincie 1.271.067 inwoners, waarmee het de 13e provincie qua bevolking in Thailand is. Met een oppervlakte van 7393,9 km² is het de 26e provincie qua omvang in Thailand. De provincie ligt op ongeveer 950 kilometer van Bangkok. Songkhla grenst aan de provincies/landen: Pattani, Yala, Maleisië, Satun, Phattalung en Nakhon Si Thammarat. Songkhla heeft een kustlijn van ongeveer 154,6 km.
Songkhla is de enige provincie van Thailand waarin niet de gelijknamige hoofdstad, Songkhla, de grootste stad van de provincie is. De grootste stad in de provincie is Hat Yai.
Geschiedenis.
De naam Songkhla is een Thaise verbastering van de Maleise naam Singgora (Jawi: سيڠڬورا). Singgora betekent de stad van leeuwen. De naam van het tegenwoordige Singapore is ook een verbastering van deze Maleise naam. De stad van de leeuwen verwijst naar de bergen in de omgeving die lijken op leeuwen.
Sinds de 18e eeuw is het gebied een soezereiniteit van het toenmalige Siam. In 1909 werd Songkhla door Siam geannexeerd volgens het Anglo-Siamese Verdrag van 1909.
In de 18e eeuw migreerden veel Han-Chinezen naar Songkhla. Ze kwamen voornamelijk uit de kustprovincies Guangdong en Fujian. Door het handeldrijven werden ze snel rijk. Een van de rijkste Chinese Thai won in 1769 bij de veiling het alleenrecht om landbouwbelasting in de provincie te innen. Acht jaar later werd de Chinese Thai Luang Inthakhiri (hanzi: 呉譲) de nieuwe provinciegouverneur. Het huis van deze rijke familie werd in 1953 het Songkhla National Museum.
Tijdens de Tweede Wereldoorlog viel het Japanse leger op 8 december 1941 Siam binnen en verwoestte delen van het gebied.
Het geweld van Pattani separatisten hadden vrijwel geen invloed op Songkhla. In 2005 verdween de rust en vrede en explodeerde een bom in het gebied. Twee jaar later werd wederom een aanslag gepleegd. Sinds 2005 geld er in de grensdistricten met Pattani de krijgswet.
Klimaat.
De gemiddelde jaartemperatuur is 30 graden. De temperatuur varieert van 27 graden tot 37 graden. Gemiddeld valt er 2119 mm regen per jaar.
Politiek.
Bestuurlijke indeling.
De provincie is onderverdeeld in 16 districten.

</doc>
<doc id="36623" url="https://nl.wikipedia.org/wiki?curid=36623" title="Satun">
Satun



</doc>
<doc id="36624" url="https://nl.wikipedia.org/wiki?curid=36624" title="Satun (provincie)">
Satun (provincie)

Satun is een Thaise provincie in het zuiden van Thailand. In december 2002 was de provincie met 270.802 inwoners de 68e provincie qua bevolking in Thailand. Met een oppervlakte van 2479 km² is Satun de 63e provincie qua omvang in Thailand. De provincie ligt op ongeveer 973 kilometer van Bangkok. Satun grenst aan Trang, Phattalung, Songkhla en Maleisië. De kust van Satun is ongeveer 144,8 km lang.
Klimaat.
De gemiddelde jaartemperatuur is 27 graden, met temperaturen variërend van 20 tot 35,4 graden. Gemiddeld valt er 2275,4 mm regen per jaar.
Geschiedenis.
Tsunami's.
Op 26 december 2004 verwoestten tsunami's ontstaan als gevolg van een zeebeving bij Sumatra de kuststreken van Satun. Er vielen 7 slachtoffers en meer dan 15 gewonden (cijfers 28 december 21.00 uur) en er was grote materiële schade.
Bevolking.
Volgens de volkstelling van 2000 telt de provincie Satun 247.875 inwoners, waarvan het overgrote deel op het platteland (84%). De gemiddelde leeftijd van de bevolking was 25 jaar.
Religie.
De islam is de grootste religie in de provincie Satun (67,8% in 2000). De aanhangers van het boeddhisme vormen 31,9% van de bevolking.
Politiek.
De regering heeft in de straten van de plaatsen in deze provincie een luidsprekersysteem opgehangen dat van 6 uur 's ochtends tot 6 uur 's avonds regeringsnieuws brengt. Ook wordt hierop 's ochtends en 's avonds het volkslied gespeeld; iedereen moet dan stil blijven staan. De regering heeft dit gedaan om een Thais nationalisme bij de bevolking te stimuleren.
Bestuurlijke indeling.
De provincie is onderverdeeld in 6 districten (Amphoe) en 1 subdistrict (King Amphoe).

</doc>
<doc id="36631" url="https://nl.wikipedia.org/wiki?curid=36631" title="Narathiwat">
Narathiwat



</doc>
<doc id="36634" url="https://nl.wikipedia.org/wiki?curid=36634" title="Narathiwat (provincie)">
Narathiwat (provincie)

Narathiwat (Thai: นราธิวาส) is een Thaise provincie in het zuiden van Thailand. De naam van de provincie betekent vrijwel letterlijk "de residentie van goede mensen". De provincie ligt op ongeveer 1149 kilometer van Bangkok. Narathiwat grenst aan de volgende provincies en landen: Pattani, Maleisië en Yala.
Algemeen.
De regering heeft in de straten van de plaatsen in de provincie Yala een luidsprekersysteem opgehangen dat van 6 uur 's ochtends tot 6 uur 's avonds nieuwsberichten van de regering brengt. Ook wordt hierop 's ochtends en 's avonds het volkslied gespeeld waaraan iedereen respect moet betonen door te stoppen met hun activiteiten. De regering heeft dit gedaan om een Thais nationalisme in de bevolking boven te brengen.
Geografie.
De provincie Narathiwat ligt op het schiereiland Malakka en heeft een kustlijn van ongeveer 59 km. Belangrijke rivieren in de provincie zijn de Ya Kang, Bang Nara en de Golok.
Klimaat.
De provincie Narathiwat heeft een Moessonklimaat. De gemiddelde jaartemperatuur is 30 °C. Met temperaturen gemeten zo laag als 21 °C tot 35,6 °C. Gemiddeld valt er 2576,9 mm regen per jaar.
Politiek.
Bestuurlijke indeling.
De provincie is onderverdeeld in 13 Amphoe (districten). Dezen zijn verder onderverdeeld in 115 "tambon" (gemeentes) en 629 "mooban" (dorpen).
Bevolking.
Etniciteit.
De meerderheid van de bevolking is van Maleisische afkomst en spreekt het Maleisisch (meer dan 80 procent van de bevolking).
Chinezen en Thai vormen een minderheid.
Religie.
De meerderheid van de bevolking in de provincie is islamitisch (82,0 procent). Boeddhisten vormen een minderheid in de provincie Narathiwat (17,9 procent).
Geschiedenis.
Koninkrijk Pattani.
Van oudsher maakte het gebied waarin de huidige provincie Narathiwat ligt sinds de 13e eeuw onderdeel uit van het Koninkrijk Pattani (ook wel sultanaat). De hoofdstad van dit koninkrijk was de stad Pattani. Na een eerste bezetting door het koninkrijk Ayutthaya en een geslaagde opstand na de val van dat koninkrijk in 1767 wordt Pattani en daarmee Narathiwat door koning Rama I definitief bij Siam (tegenwoordig Thailand) gevoegd. In 1785 volgt er nog eenmaal een opstand tegen de Siamese overheersers. In 1816 verdeelt Koning Rama II het koninkrijk Pattani in 7 kleine staten (Patani, Raman, Jalar, Sai, Legeh, Jering en Nongcik) en maakt zo een definitief einde aan de heerschappij van de sultan van Pattani.
Annexatie door Siam.
In 1906 werd Pattani en daarmee hedendaags Narathiwat onderdeel van de Monthon Pattani. Als onderdeel van het verdrag van Bangkok van 1909, gesloten op 10 maart 1909, tussen het Verenigd Koninkrijk en Siam werden de noordelijke delen van het koninkrijk Pattani en daarmee hedendaags Narathiwat definitief door het koninkrijk Siam geannexeerd. De naam Narathiwat werd in 1915 door koning Rama VI gegeven aan de plaats "Bang Nara".
Onder Siam en Thailand.
Samen met de hedendaagse provincie Yala was het gebied van Narathiwat tot 1933 een onderdeel van de provincie Pattani. In dat jaar werd Pattani een zelfstandige provincie.
Na de annexatie zijn er nog diverse opstanden in het gebied geweest van de bevolking om te proberen het weer onafhankelijk te maken van de Thaise overheersers. De overwegend moslim bevolking in het gebied voelt zich achtergesteld ten opzichte van de overwegend boeddhistische bevolking in de rest van het land. Gedurende de jaren 60, '70 en 80 waren er zowel communistische als islamitische opstandelingen actief in de provincie. In het midden van de jaren 80 na een algemene amnestieverlening van de regering keerden de meeste opstandelingen terug naar huis.
Recente geschiedenis.
In de eerste jaren van de 21e eeuw vinden er verscheidene overvallen plaats op politieposten. Dit zijn echter altijd kleinschalige aanvallen. Op 4 januari 2004 vond er echter een gecoördineerde aanval plaats op meerdere doelen waarbij veel wapens worden geroofd. Hierop wordt de noodtoestand in het gebied uitgeroepen. Het Tak Bai incident in de provincie Narathiwat en andere incidenten zijn het gevolg. Bijna dagelijks vinden er in het gebied aanslagen plaats waarbij vooral boeddhistische monniken, de politie en het leger het doelwit vormen. De opstandelingen willen in het gebied een nieuwe staat genaamd Pattani vestigen.

</doc>
<doc id="36641" url="https://nl.wikipedia.org/wiki?curid=36641" title="Pattani">
Pattani



</doc>
<doc id="36642" url="https://nl.wikipedia.org/wiki?curid=36642" title="Pattani (provincie)">
Pattani (provincie)

Pattani (Thai: ปัตตาน; Maleis: Patani Darussalam of Patani Raya) is een Thaise provincie in het zuiden van Thailand. De provincie ligt op ongeveer 1055 kilometer van Bangkok. Pattani grenst kloksgewijs vanaf het noorden aan de volgende provincies: Narathiwat, Yala en Songkhla.
Algemeen.
De regering heeft in de straten van de plaatsen in de provincie Pattani een luidsprekersysteem opgehangen dat van 6 uur 's ochtends tot 6 uur 's avonds nieuwsberichten van de regering brengt. Ook wordt hierop 's ochtends en 's avonds het volkslied gespeeld waaraan iedereen respect moet betonen door te stoppen met hun activiteiten. De regering heeft dit gedaan om een Thais nationalisme in de bevolking boven te brengen.
Geografie.
De provincie Pattani ligt op het schiereiland Malakka en heeft een kustlijn van ongeveer 116,4 km. Pattani is een bergachtige provincie en in het zuiden ligt de bergketen Sankalakhiri op de grens met de provincies Yala en Narathiwat. Belangrijke rivieren in de provincie zijn de Pattani en de Saiburi.
Klimaat.
De provincie Pattani heeft een Moessonklimaat. De gemiddelde jaartemperatuur is er zo een 29° C. De temperatuur varieert van 20° C tot 35° C. Gemiddeld valt er 2161 mm regen per jaar.
Politiek.
Bestuurlijke indeling.
De provincie is onderverdeeld in 12 Amphoe (districten). Dezen zijn verder onderverdeeld in 115 "tambon" (gemeentes) en 629 "mooban" (dorpen).
Bevolking.
De meerderheid van de bevolking is van Maleisische afkomst (77%). De Chinezen (1%) en Thai vormen een minderheid.
De gemiddelde leeftijd van de bevolking bedroeg 24 jaar. Ruim 32% van de bevolking bestaat uit kinderen jonger dan 15 jaar oud.
Religie.
Het overgrote deel van de bevolking is, in tegenstelling tot de rest van Thailand, islamitisch (80,7%). Aanhangers van het boeddhisme vormen 19,1% van de bevolking van de provincie Pattani.
Economie.
Rubberplantages en de rubberindustrie vormen een belangrijke bron van inkomsten. De provincie is rijk aan natuurlijke hulpbronnen.
Geschiedenis.
Vroege geschiedenis.
Over de vroege geschiedenis van het gebied van de hedendaagse provincie Pattani is nog veel onduidelijk. Volgens geschriften van het Chinese hof is de stad Pattani gesticht in de 2e eeuw. Volgens dezelfde Chinese geschriften zou het koninkrijk Lankasuka hier gelegen hebben. In de 9e eeuw zou Pattani een onderdeel van het Sri Vijaya koninkrijk zijn dat zijn centrum op Sumatra had. In de 11e eeuw is Pattani een belangrijke haven in de handel op de Zuid-Chinese Zee, dit komt voornamelijk door de baaien die langs de kust natuurlijke havens vormen. Vanuit het achterland wordt rijst geëxporteerd en vanuit Borneo komen onder andere ijzer en specerijen.
Koninkrijk Pattani.
In de 13e eeuw is Pattani een onafhankelijke staat maar wordt kort daarop een vazalstaat van het Thaise koninkrijk Sukhothai, later gaat het over aan het koninkrijk Ayutthaya. Na de 1e val van de stad Ayutthaya aan de Birmezen in 1564 verklaart de sultan van Pattani zich onafhankelijk en verovert Ayutthaya. Bij een Thaise tegenaanval komt de sultan om het leven. Pattani wordt hierop wederom een vazalstaat. Gedurende de 17e eeuw regeren 4 achtereenvolgende koninginnen Pattani, te beginnen met Raja Hijau in 1584. Bij de 2e val van de stad Ayutthaya aan de Birmezen in 1767 verklaren zowel Pattani als andere vazalstaten zich onafhankelijk van Ayutthaya. Onder koning Rama I wordt Pattani opnieuw bij nu Siam gevoegd. In 1785 volgt er wederom een opstand tegen de overheersing vanuit Bangkok. Koning Rama II verdeelt in 1816 de provincie in 7 kleine staten (Patani, Raman, Jalar, Sai, Legeh, Jering en Nongcik) en maakt zo een definitief einde aan de heerschappij van de sultan van Pattani.
De 20e eeuw: annexatie door Siam.
In 1902 werden de 7 staten weer herenigd door koning Rama V en vanaf 1906 gingen zij de Monthon Pattani vormen. Als onderdeel van het verdrag van Bangkok van 1909, gesloten op 10 maart 1909, tussen het Verenigd Koninkrijk en Siam werden de noordelijke delen van het koninkrijk Pattani definitief door het koninkrijk Siam geannexeerd.
Onder Siam en Thailand.
Samen met de provincies Narathiwat en Yala vormde Pattani tot 1933 een geheel. In dat jaar werd de provincie in drieën gedeeld.
Na de annexatie zijn er nog diverse opstanden in het gebied geweest van de bevolking om te proberen het weer onafhankelijk te maken van de Thaise overheersers. De overwegend moslim bevolking in het gebied voelt zich achtergesteld ten opzichte van de overwegend boeddhistische bevolking in de rest van het land. Gedurende de jaren 60, 70 en 80 waren er zowel communistische als islamitische opstandelingen actief in de provincie. In het midden van de jaren 80 na een algemene amnestieverlening van de regering keerden de meeste opstandelingen terug naar huis.
Alleen de onafhankelijkheidsorganisatie, PULO (Patani United Liberation Organization), blijft nog op kleine schaal actief.
Recente geschiedenis.
In de eerste jaren van de 21e eeuw vinden er verscheidene overvallen plaats op politieposten. Dit zijn echter altijd kleinschalige aanvallen. Op 4 januari 2004 vond er echter een gecoördineerde aanval plaats op meerdere doelen waarbij veel wapens worden geroofd. Hierop wordt de noodtoestand in het gebied uitgeroepen. Het Tak Bai incident in de provincie Narathiwat en andere incidenten zijn het gevolg. Bijna dagelijks vinden er in het gebied aanslagen plaats waarbij vooral boeddhistische monniken, de politie en het leger het doelwit vormen. De opstandelingen willen in het gebied een nieuwe staat genaamd Pattani vestigen.

</doc>
<doc id="36643" url="https://nl.wikipedia.org/wiki?curid=36643" title="Cadiz">
Cadiz

Cádiz kan verwijzen naar:

</doc>
<doc id="36645" url="https://nl.wikipedia.org/wiki?curid=36645" title="Aanslagen in Zuid-Thailand in januari 2004">
Aanslagen in Zuid-Thailand in januari 2004



</doc>
<doc id="36646" url="https://nl.wikipedia.org/wiki?curid=36646" title="Koninkrijk Pattani">
Koninkrijk Pattani

Het Koninkrijk Pattani (ook wel Sultanaat Pattani genoemd) is een oud islamitisch koninkrijk, dat ten zuiden van Thailand lag. De geschiedenis van Pattani begint ongeveer in de 13e eeuw van onze jaartelling. Het koninkrijk omvatte op zijn hoogtepunt de Thaise provincies Yala, Narathiwat en Pattani en delen van het noorden van hedendaags Maleisië. De hoofdstad was de huidige stad Pattani. 
Vroege koninkrijk.
Kort na het ontstaan wordt Pattani een vazalstaat van het Thaise koninkrijk Sukhothai, later gaat het over aan het koninkrijk Ayutthaya. Door de eeuwen heen vormt Pattani zo een belangrijke leverancier van manschappen aan beide koninkrijken in hun oorlogen. 
Rebellie.
Na de 1e val van de stad stad Ayutthaya aan de Birmezen in 1564 stuurt de sultan van Pattani troepen om te helpen de stad te heroveren. Maar bij aankomst rebelleerde de sultan, verklaarde zich onafhankelijk en veroverde Ayutthaya. Bij een Thaise tegenaanval komt de sultan om het leven. Pattani wordt hierop wederom een vazalstaat.
Vier prinsessen.
Pattani leed behalve onder bezetting ook onder interne problemen. Aan het einde van de 16e eeuw werd men gedwongen om een prinses als heerser aan te stellen omdat alle mannelijke troonopvolgers elkaar hadden laten vermoorden. Koningin "Ijau" was de eerste van 3 zussen en 1 nicht die achtereenvolgend de heerser waren. Volgens historische bronnen brachten zij Pattani tot een ongekende bloeiperiode. Maar ook tijdens hun heerschappij waren er veel pogingen tot moord en coups. Tijdens de heerschappij van de tweede koningin, "Biru", bedreigde Ayutthaya het koninkrijk steeds maar meer. Zij liet hierop 3 kanonnen maken die ze doopte met de namen "Seri Patani", "Seri Nagara" en "Mahalela". In tegenstelling tot haar zussen die vóór haar heersten, stak de 3e koningin "Ungu" haar minachting voor de Ayutthaya-heersers niet onder stoelen of banken. Ze weigerde tribuut te betalen aan koning Prasatthong. In 1634 viel Prasatthong het koninkrijk Pattani aan, de VOC stuurde een aantal schepen om te helpen.
Annexatie.
Bij de 2e val van de stad Ayutthaya aan de Birmezen in 1767 verklaart zowel Pattani als andere vazaalstaten zich onafhankelijk van Ayutthaya. Onder koning Rama I wordt Pattani opnieuw bij nu Siam gevoegd. In 1785 volgt er wederom een opstand tegen de overheersing vanuit Bangkok. Koning Rama II verdeelt in 1816 het koninkrijk Pattani in 7 kleine staten (Patani, Raman, Jalar, Sai, Legeh, Jering en Nongcik) en maakt zo een einde aan de heerschappij van de sultan van Pattani.
Na de annexatie zijn er nog diverse opstanden in het gebied geweest van de bevolking om te proberen het weer onafhankelijk te maken van de Thaise overheersers. De overwegend moslim bevolking in het gebied voelt zich achtergesteld ten opzichte van de overwegend boeddhistische bevolking in de rest van het land. In 2004 is de opstand opnieuw opgelaaid. Het Tak Bai incident en andere incidenten zijn het gevolg. Bijna dagelijks vinden er in het gebied aanslagen plaats waarbij vooral boeddhistische monniken, de politie en het leger het doelwit vormen. De opstandelingen willen in het gebied een nieuwe staat genaamd Pattani vestigen.

</doc>
<doc id="36647" url="https://nl.wikipedia.org/wiki?curid=36647" title="Lijst van sultans van Pattani">
Lijst van sultans van Pattani

Dit is een lijst de sultans van het koninkrijk Pattani, voor zover bekend:

</doc>
<doc id="36649" url="https://nl.wikipedia.org/wiki?curid=36649" title="Pattani (stad)">
Pattani (stad)

De stad Pattani (Thais: ปัตตานี) is de hoofdstad van de gelijknamige provincie Pattani en het district Pattani in het zuiden van Thailand. De stad telt ongeveer 45.000 inwoners. De bevolking is voornamelijk moslim en spreekt overwegend de lokale taal, het Yawi. De stad lijkt op het eerste gezicht meer op een stad in Maleisië of Indonesië dan een stad in Thailand. Ook de westerse gebouwen achtergelaten door Nederlanders, Portugezen en Engelsen maken dat de stad een on-Thaise sfeer heeft. De stad ligt aan de monding van de Pattani rivier die hier uitmondt in de "baai van Pattani" ("Ao Pattani") een hoefijzervormige baai aan de Golf van Thailand.
Bevolking.
De bevolking van de stad wordt voor ongeveer 80% gevormd door moslims die Yawi spreken. De rest van de bevolking bestaat uit Chinezen en Thais uit andere delen van het land. Over het algemeen gaan de burgers zonder problemen met elkaar om, dit uit zich onder andere in het feit dat de overwegend moslimbevolking een Boeddhistische Chinese burgemeester heeft gekozen.
Economie.
Zoals in veel steden in Zuidoost-Azië domineren de Chinezen ook in Pattani de lokale handel en vormen zij ook een belangrijk deel van de bestuurlijke elite.
Bestuur.
De Chinezen zijn dominant in het bestuur in Pattani, zo is de gekozen burgemeester Chinees.
Geschiedenis.
Volgens Chinese geschiedschrijving is de stad al gesticht in de 2e eeuw. Over de vroege geschiedenis is veel onduidelijk, volgens Chinese geschriften zou het koninkrijk Lankasuka hier gelegen hebben. In de 9e eeuw is Pattani onderdeel van het Srivijaya koninkrijk. In de 11e eeuw is Pattani een belangrijke haven in de handel op de Zuid-Chinese Zee, dit komt voornamelijk door de baai van Pattani die een natuurlijke haven vormt. Vanuit het achterland wordt rijst geëxporteerd en vanuit Borneo komen onder andere ijzer en specerijen.
In de 13e eeuw is de stad onderdeel van het koninkrijk Pattani een onafhankelijke staat. Het gebied wordt kort daarop geannexeerd door het Thaise koninkrijk Sukhothai, later gaat het over aan het koninkrijk Ayutthaya. Verscheidene landen vestigden handelsposten bij de stad, de Portugezen in 1516, Nederland in 1602, Japan in 1605 en de Engelsen in 1612.
In de Tweede Wereldoorlog landen de Japanners in Pattani voor hun aanval op de Britse troepen in Maleisië en Singapore. In de jaren 70 en 80 van de 20e eeuw zijn er in en rondom de stad verscheidene onafhankelijkheidsbewegingen actief. Deze worden gepacificeerd, sedert 2000 laaien de onrusten weer op.
Op 4 januari 2004 vinden er in en rond Pattani-stad verscheidene aanslagen plaats.
Op 19 juni 2017 komen zes Thaise soldaten om het leven door een bermbom nabij de stad. Vier andere soldaten, die met de andere in één voertuig zaten, raakte gewond. De aanslag is (waarschijnlijk) gepleegd door moslim extremisten.

</doc>
<doc id="36650" url="https://nl.wikipedia.org/wiki?curid=36650" title="Pattani (rivier)">
Pattani (rivier)

De rivier de Pattani ontspringt in de provincie Yala in het district Betong. In deze provincie ligt ook het Bang Lang-reservoir, dat door een dam in de rivier gevormd wordt. De rivier stroomt in de provincie Pattani in de "baai van Pattani", ("Ao Pattani"), een hoefijzervormige baai aan de Golf van Thailand bij de stad Pattani. De Pattani is 214 kilometer lang en is hiermee de langste rivier in het zuidelijke gedeelte van Thailand.

</doc>
<doc id="36651" url="https://nl.wikipedia.org/wiki?curid=36651" title="Matsayit Klang">
Matsayit Klang

De Matsayit Klang is Thailands tweede grootste moskee. De moskee staat in de stad Pattani en is gebouwd in het begin van de jaren 60 van de 20e eeuw. Het is gebouwd in traditionele stijl en heeft een lichtgroene kleur.

</doc>
<doc id="36652" url="https://nl.wikipedia.org/wiki?curid=36652" title="Matsayit Kru Ze">
Matsayit Kru Ze

De Matsayit Kru Ze is een moskee in de Thaise stad Pattani.
Het is de oudste moskee van de stad en hij bevindt zich op ongeveer zeven kilometer van het stadscentrum bij het plaatsje "Baan Kru Ze". De moskee is gebouwd in 1578 door een Chinese immigrant genaamd "Lim To Khieng" die met een lokale vrouw getrouwd was en zich daarom tot de islam bekeerd had. De moskee is nooit voltooid (zie de legende onder) maar het uit bakstenen in Arabische stijl gebouwde bouwwerk is door de eeuwen heen blijven staan. De gelovigen komen wel bijeen op de omliggende grond.
Op 28 april 2004 wordt de moskee zwaar beschadigd nadat opstandelingen zich er verschanst hadden. Het Thaise leger gebruikte zware wapens bij de bestorming van de moskee. Hierbij vielen 32 doden.
De legende van de moskee.
Volgens de legende kwam de zuster van "Lim To Khieng", "Lim Ko Niaw", uit China in een sampan om te proberen haar broer te bewegen naar China terug te keren en de islam te verwerpen. Om aan zijn zuster te tonen dat hij serieus was in zijn gevonden religie bouwde hij de moskee. Zijn zus sprak vervolgens een vloek uit over de moskee, hij zou nooit voltooid worden en als iemand toch verder zou bouwen zou hij door de bliksem getroffen worden. In een laatste poging haar broer om te praten hing ze zichzelf op aan een nabijgelegen Cashewnootboom. Getroffen door de zelfmoord van zijn zus kon Khieng de moskee niet afbouwen en iedereen die het na hem geprobeerd heeft zou door de bliksem getroffen zijn.
De boom zou later in een gedenkplaats ondergebracht worden, de San jao leng ju Kieng. Ze zou zelf begraven liggen in een graf bij de moskee.

</doc>
<doc id="36653" url="https://nl.wikipedia.org/wiki?curid=36653" title="San Jao Lim Ko Niao">
San Jao Lim Ko Niao

De San Jao Lim Ko Niao (ook wel San jao leng ju Kiang) is een grafmonument in Thailand. Het staat aan de noordkant van het stadscentrum van Pattani, bij de haven, aan de Arnoaru Road. Er is een cashewboom in ondergebracht. Volgens de legende van de moskee Matsayit Kru Ze is het aan deze boom dat "Lim Ko Niaw" (Lim Ko Niao) zich omstreeks 1578 zou hebben verhangen (zie verder het artikel over Matsayit Kru Ze). 
Lim Ko Niaw-festival.
Dit gedenkteken is het middelpunt van een Chinees-islamitisch festival eind februari of begin maart van ieder jaar. Een houten beeld van Lim Ko Niaw wordt door de straten gedragen en er worden onder andere wedstrijden vuurlopen georganiseerd. Ook wordt men geacht gedurende zeven dagen vegetarisch te eten.

</doc>
<doc id="36656" url="https://nl.wikipedia.org/wiki?curid=36656" title="Anna van Kleef (1515-1557)">
Anna van Kleef (1515-1557)

Anna von Kleve (Düsseldorf, 22 september 1515 — Hever Castle, 16 juli 1557) was koningin van Engeland in 1540. Zij was de vierde vrouw van Hendrik VIII.
Hendrik huwde met Anna, dochter van hertog Johan III van Kleef (de leider van de Duitse protestanten) uit politieke overwegingen op 6 januari 1540. Hij zocht een (vierde) vrouw en had voor dat doel zijn adviseur Thomas Cromwell langs de Europese hoven gestuurd. Hans Holbein maakte een fraai portret van Anna. Toen Hendrik haar in het echt zag voldeed ze niet aan zijn verwachtingen (het portret dat hij te zien kreeg is hetzelfde als hier afgebeeld is). Naar verluidt beet hij Cromwell toe dat die hem een 'Vlaamse knol' op zijn dak had gestuurd. Hendrik, die zijn laatste vrouw Jane Seymour kort na de bevalling van hun zoon Eduard had moeten begraven, kon echter niet meer onder het huwelijk uit. Het betekende de politieke ondergang van Cromwell.
De Franse ambassadeur beschreef haar als 'middelmatig mooi'. Ze had brede heupen, maar noch uit haar portret, noch uit verklaringen van tijdgenoten valt op te maken dat zij lelijk was. Waarschijnlijk had Henry's verlangen het huwelijk nietig te laten verklaren dan ook een andere oorzaak: hun eerste ontmoeting. Aan het hof van de Tudor was hoofse liefde nog altijd populair. Één steeds terugkerend thema van die hoofse liefde was dat een vrouw haar voorbestemde zielsverwant altijd kon herkennen, ook wanneer hij voor vrijwel ieder ander onherkenbaar was. Henry verkleedde zich daarom als zwerver en vertrok naar Anna, die hem niet herkende en niets van die oude - hij was 24 jaar ouder dan zij - opdringerige man moest weten. Mogelijk duwde ze hem zelfs van zich af. Waarschijnlijk kon Henry de belediging niet verdragen en weigerde hij hun huwelijk voort te zetten.
Het huwelijk hield niet lang stand. Hendrik liet het huwelijk al in juli van hetzelfde jaar met haar instemming nietig verklaren. Anna kreeg een riant jaargeld en beschikking over verschillende huizen: Hever Castle (de voormalige woning van Anna Boleyn), Blenchingly Castle en Richmond Castle. Ook kreeg ze de titel 'zuster van de koning' en werd ze een graag geziene gast aan het hof. Haar opvolgster was Catharina Howard. In tegenstelling tot Howard zou Anna van Kleef Henry overleven. Ook maakte ze de regeringen van zijn kinderen Eduard VI van Engeland en Maria I van Engeland mee. Ze was bij de kroning van Maria, hoewel ze zich in die periode al wat meer teruggetrokken had van het hofleven.
Zo nu en dan gaf Anna de koningin in die periode advies. Zo raadde ze de koningin aan met Ferdinand van Oostenrijk, toen nog een prins, een paar jaar later keizer van Oostenrijk, te trouwen. Maria sloeg dit advies in de wind en trouwde met de katholieke Filips II van Spanje. Dit leverde onrust op onder de Engelse protestanten die onder de katholieke Maria toch al weinig bescherming genoten en leidde tot de Wyatt opstand die eindigde met een overgave van de opstandelingen. Maria verdacht haar protestantse zus Elizabeth en Anna, die eveneens een protestantse achtergrond had. Elizabeth werd onder huisarrest geplaatst, maar Anna, ging vrij. Er was namelijk niets dat erop wees dat zij meegeholpen had de rebellie op te zetten. Maria lijkt haar het voordeel van de twijfel gegeven te hebben. Toen Anna in 1557 stierf liet zij haar groots begraven in de Westminster Abbey. Anna was de enige van Henry's vrouwen die die eer ten deel viel.
&lt;br&gt;

</doc>
<doc id="36663" url="https://nl.wikipedia.org/wiki?curid=36663" title="Lunteren">
Lunteren

Lunteren is een dorp en voormalige gemeente in de gemeente Ede in de Nederlandse provincie Gelderland. In woonden in het dorp en het omliggende buitengebied mensen.
Geografie.
Lunteren ligt tussen de plaatsen Ede in het zuiden en Barneveld in het noorden. Ten oosten van Lunteren begint de bosrijke Veluwe met de stuwwal "Meulunteren-Wageningen". Hier bevinden zich Het Luntersche Buurtbosch, het Pinetum De Dennenhorst, de Goudsberg en het geografisch middelpunt van Nederland. Ten westen en noorden van Lunteren ligt de Gelderse Vallei, waarin de Lunterse Beek een afwateringsfunctie vervult.
Het uitgestrekte buitengebied van Lunteren herbergt de buurtschappen en overige woonplaatsen Meulunteren, De Valk, Overwoud, Nederwoud en Walderveen.
Geschiedenis.
De eerste schriftelijke bron waarin Lunteren wordt genoemd betreft een rekening van het Hertogdom Gelre uit het jaar 1333. Op basis van een Arnhems register uit 1525, wordt het inwonertal van Lunteren in dit jaar op ongeveer 590 inwoners geschat. Gedurende de Reformatie bleef Lunteren lange tijd katholiek, pas in de loop van de 17e eeuw ontstond er een zichtbare protestante gemeente in het dorp.
Tijdens de Tachtigjarige Oorlog werd Lunteren in 1629 geplunderd door Spaanse troepen onder leiding van Ernesto Montecuccoli gedurende zijn inval van de Veluwe.
Een belangrijke gebeurtenis in de geschiedenis van het dorp was de Paasbrand van 1850, waarbij door het onvoorzichtig afsteken van vuurpijlen een brand ontstond waarbij 22 huizen verloren gingen en zesendertig gezinnen dakloos werden. Door de aanleg van een spoorlijn in 1902 (de spoorlijn Nijkerk - Ede-Wageningen) ontwikkelde Lunteren zich tot een zomerse uitvalsbasis van de bewoners van de naburige steden en vestigden zich hotels, pensions en later ook kampeerterreinen, rustoorden, sanatoria en koloniehuizen in het dorp.
Op 1 januari 1812 werd Lunteren als zelfstandige gemeente afgesplitst van Ede, maar reeds zes jaar later werd het weer herenigd met Ede. Kort na de Tweede Wereldoorlog werd er in Lunteren een comité gevormd dat wilde dat Lunteren een zelfstandige gemeente zou worden, maar het verzoek werd door de minister van Binnenlandse Zaken in 1946 afgewezen.
In de aanloop naar de Tweede Wereldoorlog speelde Lunteren voor de NSB een belangrijke rol. De NSB hield gedurende de periode 1936-1940 haar openbare bijeenkomsten ('hagespraken') op de Goudsberg te Lunteren. Heden ten dage resteert alleen nog een deel van het podium dat in de volksmond de Muur van Mussert wordt genoemd. Daarnaast liggen op de algemene begraafplaats van Lunteren kopstukken van de NSB, zoals Cornelis van Geelkerken, begraven.
Desondanks week het kiesgedrag van de gemeente Ede, waar ook Lunteren een onderdeel van was, niet bijzonder af van het landelijke stempatroon. Tijdens de Tweede Kamerverkiezingen in 1937 behaalde de NSB in de gemeente Ede 4,64% van de stemmen (landelijk 4,22%) terwijl de partij tijdens de Provinciale Statenverkiezingen van 1935 nog 8,3% (landelijk 7,94%) van de stemmen behaalde.
Religie.
Zoals meerdere dorpen in de omgeving, heeft Lunteren een hoog percentage protestantse-christenen, waaronder een groot aantal reformatorische christenen en bevindelijk gereformeerden.
Verenigingsleven.
In 1907 werd de muziekvereniging "Kunst Na Arbeid" opgericht en is daarmee de oudste nog bestaande vereniging in Lunteren. KNA komt uit in de hogere afdelingen van de amateurmuziek en is meerdere malen Nederlands kampioen geworden. Verder is er de voetbalclub VV Lunteren, die in het seizoen 2015-2016 in de 2e Klasse Zaterdag speelt. In 1993 werd de club kampioen van de hoofdklasse. In de jaren 60 en 70 was het Molukse voetbalteam FC Bintang Timur ook actief in Lunteren. In 1923 is de Eerste Lunterse Sportvereniging (E.L.S.) opgericht. Sinds de fusie met Turnvereniging Dynamika uit Ede in 2011 luistert deze Lunterse vereniging naar de naam Exalto Sport. Exalto Sport biedt haar leden peuter-/oudergym, gymnastiek, turnen, acrogym en springlessen. De tweede Lunterse Turnvereniging PiT ("Passie in Turnen") is gespecialiseerd in turnen en freerunnen, acteert op hoger niveau en heeft een meer regionale functie. De lessen vinden plaats in Ut Sporthuus en in Kernhem. Ook in Ut Sporthuus is badmintonvereniging Veerkracht actief. Daarnaast is er sinds 1966 een tennisvereniging, genaamd TC Lunteren. Een andere vereniging is Scouting Lunteren, de groep bestaat sinds 1945. Ook is er een volleybalvereniging genaamd DOS (Door Oefening Sterk), die haar thuisbasis heeft in sporthal Ut Sporthuus. Tot 23 februari 2012 was de, in 1981 opgerichte, zang- en volksdansvereniging de Folkloregroep Lunthari actief.
Toerisme.
Lunteren kent in de zomermaanden veel toerisme, vanwege de campings die zich aan de randen van de bossen bevinden. Een bekende toeristische attractie vormt de Oud-Lunterse Dag, een dorpsfeest dat altijd op de laatste zaterdag in augustus wordt georganiseerd. Op deze dag, gaat Lunteren zo'n 100 jaar terug in de tijd, en wisselen vele Lunteranen hun dagelijkse kleding in voor de traditionele boerenkleding van de West-Veluwe.
Het dorp heeft een aantal rijksmonumenten: de kerk en de korenmolen De Hoop, beiden aan de Dorpsstraat en uitkijktoren de Koepel, die is gelegen op de Galgenberg midden in Het Luntersche Buurtbosch. In Het Luntersche Buurtbosch is ook het lanenpatroon een rijksmonument. Dit lanenpatroon is gevormd bij de aanleg van het bos tegen het einde van de 19e eeuw en heeft de vorm van een rankende tak met bladeren.
Op de Goudsberg ligt het geografische middelpunt van Nederland en deze plek is duidelijk gemarkeerd door een landschapsobject. Het gehele Goudsberggebied biedt een zeer afwisselende flora en fauna met een uitgebreid wandel- en fietsroute netwerk. Het bezoekerscentrum als eerste kennismaking met Lunteren en het Goudsberggebied bevindt zich in Museum Lunteren in het centrum van het dorp.
De laatste zaterdag van de maand augustus wordt de Oud Lunterse Dag (O.L.D.) georganiseerd. Dit is de laatste dag van de Heideweek. Er is Folkloremarkt en om 13:00 uur start de Optocht, beter bekend als de Reutemeteut. 
Verkeer en vervoer.
Lunteren ligt aan de zogenaamde "Kippenlijn" en heeft daaraan een station: station Lunteren. Sinds december 2006 is de spoorverbinding Amersfoort - Ede-Wageningen onderdeel van de Valleilijn. Het monumentale stationsgebouw uit het begin van de twintigste eeuw fungeert niet meer als zodanig: er werd na de buitengebruikstelling in 1974 een landelijk bekende kunstgalerie in gevestigd, die van 1975 tot eind jaren negentig heeft bestaan. Per auto is Lunteren bereikbaar via de A30. In de periode 2005 - 2006 is de infrastructuur van Lunteren stevig op de schop genomen. Zo is het centrum nu autovrij en is er een ontsluitingsweg, de Westzoom, aangelegd langs de zuidwestelijke rand van Lunteren.

</doc>
<doc id="36687" url="https://nl.wikipedia.org/wiki?curid=36687" title="Catharina Howard">
Catharina Howard

Catharina (ook wel Katharina) Howard (circa 1523 - Londen, 13 februari 1542) was een Engelse vrouw uit de adellijke familie Howard. Zij was als de vijfde vrouw van Hendrik VIII korte tijd koningin-gemalin van Engeland en Ierland. Zij was waarschijnlijk zeventien jaar oud toen ze in 1540 met de circa dertig jaar oudere koning trouwde. Een jaar later werd ze gearresteerd op verdenking van overspel. Ze werd ter dood veroordeeld en op 13 februari 1542 in de Tower onthoofd.
Jeugd en opvoeding.
Catharina Howard was de dochter van Lord Edmund Howard (1478-1539) en Joyce Culpeper (ca.1484- na 1527). Ze is tussen 1518 en 1524 geboren, vermoedelijk ligt haar geboortejaar dichter bij 1524 dan bij 1518. De familie Howard was een van de machtigste families in Engeland. Zij was een volle nicht van Anna Boleyn, de tweede vrouw van koning Hendrik VIII, en een achternicht van zijn derde vrouw, Jane Seymour. 
Haar vader was een jongere zoon van Thomas Howard, tweede hertog van Norfolk. Het gezin was zeer groot, zeker niet rijk en Catharina Howards moeder stierf toen ze nog heel jong was. Ze werd met andere jonge meisjes opgevoed in het huishouden van haar stiefgrootmoeder Agnes Howard, hertogin-weduwe van Norfolk. Ze leerde daar lezen, schrijven en muziek. Ze kreeg een katholieke opvoeding, maar stond niet bekend als vroom. Catharina was aantrekkelijk, levendig, en hield van muziek en dansen. Ze was populair bij de andere leden van het huishouden van de hertogin-weduwe.
Rond 1536 kwam aan het licht dat Catharina's muziekleraar, Henry Manox, seksueel misbruik van haar had gemaakt. Hij had echter geen geslachtsgemeenschap gehad met Catharina, die op dat moment mogelijk 13 jaar oud was. Eind 1538 had ze wel een seksuele relatie met Francis Dereham. Het stel noemde elkaar man en vrouw (husband and wife). Via een anonieme brief, mogelijk van de jaloerse Manox, kreeg de hertogin-weduwe over de relatie te horen.
Aan het hof.
In 1539 werd ze benoemd tot erejoffer in de hofhouding van Anna van Kleef, de nieuwe echtgenote van koning Hendrik VIII. Catharina Howard was toen vermoedelijk 16 jaar oud. Haar oom Thomas Howard, de derde hertog van Norfolk, had haar deze gewilde positie bezorgd. Aan het hof was op dat moment een strijd om de macht gaande tussen een religieus-conservatieve groep onder leiding van Norfolk en Stephen Gardiner, bisschop van Winchester, en hervormers onder leiding van Thomas Cromwell, de lord privy seal, en aartsbisschop Thomas Cranmer. Het was voor Norfolk politiek voordelig dat een familielid toegang had tot de privé-vertrekken van de koningin. 
Het huwelijk tussen Anna van Kleef en Hendrik VIII was niet succesvol. Het is bekend dat de koning vanaf april 1540 Catharina geschenken begon te geven. Het is niet duidelijk of de conservatieve factie Catharina bewust onder de aandacht van de koning heeft gebracht. Het is ook mogelijk dat Hendrik VIII haar had opgemerkt toen ze in 1539 als erejoffer al in het koninklijk paleis woonde voordat de nieuwe koningin in Engeland was aangekomen. In juni beklaagde Anna van Kleef zich erover dat de koning gecharmeerd was van haar erejoffer. Begin juli werd het huwelijk tussen Hendrik VIII en Anna nietig verklaard.
Koningin.
Op 28 juli 1540 trouwde Catharina Howard met de koning en op 8 augustus werd ze erkend als koningin. Catharina koos als koningin het motto "'Non autre volonté que la sienne"' (Geen andere wil dan de zijne). Veel waarnemers merkten op dat Henry dol was op zijn nieuwe jonge vrouw. Hendrik leed aan een slechte gezondheid en was, zo ging het gerucht, impotent. In april 1541 ging korte tijd het verhaal aan het hof dat de koningin zwanger was. Catharina bracht weinig tijd door met haar stiefkinderen Mary, Elizabeth en Edward. Haar relatie met Mary, die zelf ouder was dan naar nieuwe stiefmoeder, was gespannen. Met de jongere Elizabeth en Edward was de verhouding beter. Elizabeth was via haar moeder Anna Boleyn een achternichtje van Catharina, en zij schonk het meisje juwelen.
Het was gebruikelijk dat de koningin-gemalin er bij haar echtgenoot voor pleitte om gratie te verlenen aan personen die in ongenade waren gevallen. Catharina zette zich onder andere met succes in voor Sir Thomas Wyatt, die was gearresteerd omdat hij ervan beschuldigd werd te corresponderen met de verbannen kardinaal Reginald Pole. 
In maart 1541 begon haar vroegere geliefde Francis Dereham haar lastig te vallen met verzoeken om hem een ambt te bezorgen. Zij benoemde hem tot haar secretaris, mogelijk om te voorkomen dat hij zou gaan praten over hun vroegere relatie. Tegelijkertijd dong een jonge hoveling, Thomas Culpeper (ca. 1514-1541), naar haar gunsten. Catharina en hij begonnen elkaar in het geheim te ontmoeten. Zij werden daarbij geholpen door Catharina's hofdame Jane Boleyn, burggravin van Rochford.Ook toen Catharina de koning vergezelde bij een bezoek aan de noordelijke graafschappen, gaf ze Culpeper toegang tot haar kamer. Een bewaard gebleven brief van Catharina aan Culpeper is waarschijnlijk verzonden tijdens deze reis en wordt gezien als bewijs van een hartstochtelijk liaison. De emotionele brief wordt echter ook wel gelezen als een wanhopige poging van een zeer jonge vrouw om een gevaarlijke aanbidder te sussen.
Beschuldigingen en executie.
Begin oktober 1541 hoorde aartsbisschop Cranmer over de relaties die Catharina voor haar huwelijk met mannen zou hebben gehad. Zijn informant was Mary Hall, die in dienst was geweest van Catherine’s grootmoeder. Op 2 november informeerde Cranmer de koning schriftelijk van de beschuldigingen. Deze liet zelf de getuigen ondervragen, en later ook Dereham en Manox, die het verhaal bevestigden. De koning was emotioneel gebroken toen de beschuldigingen tegen de koningin werden bevestigd. Hovelingen en ambassadeurs beschrijven hem als overweldigd door verdriet. Na 6 november heeft Hendrik Catharina nooit meer gezien of gesproken. 
Catharina en Dereham ontkenden dat ze hun relatie hadden voortgezet nadat ze koningin was geworden. Dereham beweerde onder marteling dat Culpeper na hem de minnaar van de koningin was geworden. Catherine gaf dit uiteindelijk ook toe maar noemde Culpeper de agressor in hun relatie. Aartsbisschop Cranmer heeft beschreven hoe Catharina tijdens haar verhoren bijna buiten zinnen van angst was. Ook Jane Boleyn werd ondervraagd en suggereerde dat Culpeper en de koningin beide uit vrije wil overspel hadden gepleegd.
Op 14 november 1541 werd Catharina overgebracht naar het voormalige klooster van Syon; acht dagen later verloor ze de titel koningin. Op 1 december werden Culpeper en Dereham wegens verraad ter dood veroordeeld. Negen dagen later werd Culpeper onthoofd op Tyburn. Dereham werd opgehangen, van zijn ingewanden ontdaan, onthoofd en gevierendeeld. Catharina Howard en Jane Boleyn kwamen niet voor de rechter. Ze werden veroordeeld op grond van een aanklacht in het Hogerhuis; dit werd later goedgekeurd door de koning.
Op 10 februari 1542 werd Catharina per boot overgebracht naar de Tower. Mogelijk heeft ze onderweg de hoofden van Culpeper en Dereham op London Bridge gezien. Drie dagen later werd ze om 9 uur 's ochtends onthoofd. De avond voor haar terechtstelling was op haar verzoek het hakblok naar haar cel gebracht, zodat ze kon oefenen hoe ze voor het blok zou moeten knielen. Voor haar executie legde ze een schuldbekentenis af en verklaarde dat ze terecht werd gestraft voor haar misdaden tegen de koning. Dit was gebruikelijk voor veroordeelden, die zo de negatieve gevolgen voor hun familie probeerden te beperken. Bij haar overlijden was ze vermoedelijk pas 19 jaar oud. Vervolgens werd ook Jane Boleyn, Lady Rochford, onthoofd. Beiden werden begraven in St Peter ad Vincula, de kapel van de Tower. Er werden zoveel familieleden en personeelsleden van Catharina Howard gearresteerd dat er niet meer voldoende cellen waren in de Tower. Een aantal familieleden, waaronder de hertogin-weduwe, werd aangeklaagd wegens verraad omdat ze Catharina's seksuele verleden voor de koning verborgen hadden gehouden. Uiteindelijk kregen ze allemaal gratie.
Nagedachtenis en overlevering.
Catharina Howard is in de geschiedschrijving en in historische romans vaak afgeschilderd als een domme losbandige jonge vrouw. In de 21e eeuw wordt er rekening mee gehouden dat ze in haar leven maar weinig zeggenschap had over haar relaties met mannen. Er zijn aanwijzingen dat Culpeper een dwingende persoon was, dat hij de koningin in zijn greep had en dat er mogelijk geen sprake was van vrijwillig overspel. Catharina Howard wordt nu ook gezien als een verwaarloosd en misbruikt kind.
Er zijn geen portretten bewaard gebleven waarvan zeker is dat ze Catharina Howard afbeelden. De meeste kans maakt een miniatuur van een jonge vrouw door Hans Holbein. Het is geschilderd in 1540 (het jaar waarin Catharina Howard en Hendrik VIII trouwden) en de halsketting van de geportretteerde lijkt op een juweel dat is afgebeeld in portretten van andere vrouwen van de koning.
Er wordt vaak gezegd dat Catharina Howard door Hendrik VIII zijn 'roos zonder doornen' werd genoemd. Dit lijkt een misverstand te zijn. Tijdens Hendriks koningschap werd een munt geslagen met dit motto. Deze munt dateert echter uit 1536, een aantal jaren voor zijn huwelijk met Catharina Howard.
Het verhaal gaat dat Catharina Howard toen ze gearresteerd werd wanhopig probeerde om de koning te bereiken. Haar angstkreten zouden nog steeds te horen zijn in de Haunted Gallery (de spookgalerij) in Hampton Court. Echter, zelfs als Catharina heeft geprobeerd haar bewakers te ontvluchten, zou ze niet door deze galerij zijn gerend om bij de koning te komen.

</doc>
<doc id="36689" url="https://nl.wikipedia.org/wiki?curid=36689" title="Aad van Toor">
Aad van Toor

Adriaan Gerard (Aad) van Toor (soms aangeduid als Adrie) (Maassluis, 30 oktober 1942) is een Nederlands artiest bekend van The Crocksons en Bassie en Adriaan, samen met zijn broer Bas. Hij is voormalig acrobaat, regisseur, tekstschrijver, acteur en zanger. Sinds 2004 woont hij het grootste deel van het jaar in het Spaanse Benalmádena.
Levensloop.
Van Toor werd in de jaren 60 van de 20e eeuw bekend als acrobaat samen met zijn oudere broer Bas als "The Crocksons". Ze traden meerdere malen op in de "Rudi Carrell Show". Ook schreven ze liedjes voor André van Duin, Het Cocktail Trio en Conny Vink.
Zijn grootste succes kent hij daarna als acrobaat Adriaan in het duo "Bassie en Adriaan", eveneens met zijn broer Bas. Tijdens de postproductie van de serie "Het geheim van de sleutel" leerde Van Toor dankzij editor Rob Klein monteren. Een jaar later wordt Van Toor door TROS-directeur Cees den Daas gevraagd de serie "" te regisseren, nadat regisseur Massimo Götz na enkele opnamedagen ontslag had genomen.
In de periode 1980-1982 had het duo in samenwerking met Joop van den Ende, producent van de eerste vier "Bassie en Adriaan"-televisieseries, een groot eigen circus: "Circus Bassie en Adriaan". Van Toor had hierbij in eerste instantie alleen de artistieke leiding, maar door tijdgebrek van Van den Ende kwam hier al snel ook de dagelijkse leiding bij. Door alle spanningen besloot Aad in 1981 zijn aandeel te verkopen en kwam de dagelijkse leiding in handen van Bas (die zijn aandeel in 1982 verkocht).
Vanaf 1983 produceerden Bas en Aad de voorstellingen, televisieseries en merchandising zelf, maar de andere werkzaamheden waren gescheiden. Aad schreef de liedjes, series en (strip)boeken en hij regisseerde en monteerde de televisieseries. Hiernaast speelde hij in de televisieserie "Het geheim van de schatkaart" een dubbelrol, namelijk de Baron. Een rol die in latere series gespeeld werd door Paul van Gorcum.
Samen met zijn toekomstige echtgenote Ina richtte Aad van Toor in 1985 het productiebedrijf Adrina Produkties op. Naast het produceren van de "Bassie en Adriaan"-series is het bedrijf gespecialiseerd in het opknappen en herstellen van beschadigd beeld- of filmmateriaal, zoals de televisieserie "Tita Tovenaar" voor de dvd-uitgave. Hiernaast heeft Van Toor in 1996 de televisieserie "Pipo en de Noorderzon" hergemonteerd voor video-uitgave.
In 1997 werd Aad van Toor samen met Bas benoemd tot Ridder in de Orde van Oranje-Nassau.
In 1998 richtte Van Toor met zijn zoon Daniël het bedrijf A&amp;D Graphics op. Deze onderneming verzorgde jarenlang de video-, cd- en dvd-inlays van zowel "Bassie en Adriaan" als andere televisieprogramma's, zoals "Ernst, Bobbie en de rest", "Pokémon" en "Dragonball Z".
In 2003 werd bij Van Toor een ernstige vorm van kanker aan de speekselklieren ontdekt. Hierdoor konden zowel de afscheidstournee als de grote afscheidsvoorstellingen van Bassie en Adriaan in januari 2004 niet doorgaan. In 2010 werd hij genezen verklaard; daarna trad hij weer enkele malen op voor speciale gelegenheden. Zo is hij te zien geweest in de bioscoopfilms "Sinterklaas en de Verdwenen Pakjesboot", "Keet &amp; Koen en de Speurtocht naar Bassie &amp; Adriaan" en "De brief voor Sinterklaas".
In 2017 verscheen zijn autobiografisch boek "Moe, ik kan een salto!".
Op 26 juni 2024 werd Aad van Toor benoemd tot ereburger van Vlaardingen.
Privé.
Aad van Toor trouwde voor het eerst in de jaren zestig en kreeg met zijn vrouw Janet (Sjaan) twee zonen. Van 1968 tot 1980 was zij onderdeel van "The Four Crocksons". In "Het geheim van de sleutel" is zij meerdere malen te zien. Ook in "" is zij te zien als koffiejuffrouw. Bij "De diamant" werkte zij achter de schermen als regieassistente.
In 1980 ging het stel uit elkaar. Zoon André deed voor "De huilende professor" de productie (samen met Els Schönbeck) en is hierin te zien als een van de groene mannen. Ook zoon Daniël heeft diverse kleine rollen in verschillende series.
In 1987 trouwde hij met Ina van Toor. Zij was vanaf 1984 actief als regieassistente bij "Bassie en Adriaan". Hiernaast spreekt zij in de televisieseries de stem in van Robin de robot. Als figurant is zij meerdere malen als toerist te zien in "De verzonken stad". Haar broer Theo, de zwager van Aad, speelt in "De verdwenen kroon" de rol van agent.
Aad van Toor heeft naast Bas nog een halfzus en een halfbroer. De laatste, Aart de Heer, was in de televisieseries "Het geheim van de sleutel" en "De diamant" en Circus Bassie en Adriaan te zien als goochelaar en spreekstalmeester André du Lord.
Trivia.
Tot en met 1986 was Aad van Toor nog erg atletisch en haalde hij in de Bassie en Adriaan-series nog acrobatische toeren uit – ondanks het feit dat hij op 24 november 1980 voor het laatst als acrobaat optrad in het Amsterdamse Carré Theater. De laatste keer staat Adriaan op zijn handen in de serie "". Daarna onderging Van Toor een operatie aan de lies, waardoor hij wekenlang niet kon trainen en bijgevolg geen acrobatische stunts meer kon doen.

</doc>
<doc id="36690" url="https://nl.wikipedia.org/wiki?curid=36690" title="Bas van Toor">
Bas van Toor

Bastiaan (Bas) van Toor (Maassluis, 17 september 1935) is een Nederlands artiest. Hij is bekend van Bassie en Adriaan en The Crocksons samen met zijn broer Aad.
Levensloop.
Bas van Toor was een oorlogskind. Zijn vader werd in de Tweede Wereldoorlog door de Duitsers gedood en het ouderlijk huis werd gebombardeerd. De ambitie om artiest te worden was volgens hem een grote revanche op de jaren van armoede en achterstelling. Toen Van Toor negentien jaar was, besloot hij met een Belgisch circus mee te gaan als tentbouwer en daar het vak te leren als acrobaat. Maar het enige wat hij in dat jaar leerde was een salto. Thuis gekomen haalde hij zijn jongere broer Aad over, die toen dertien jaar was, om samen met hem een acrobatennummer te beginnen: The Crocksons
Samen met Aad trad hij meerdere malen op in de "Rudi Carrell Show". In 1971 schreef Bas van Toor voor Sjakie Schram het liedje "'k Heb niks gezien". Hierna schreef hij nummers met Aad voor André van Duin, het Cocktail Trio en Conny Vink.
Zijn grootste succes hierna kende Van Toor als clown Bassie in het duo Bassie en Adriaan, eveneens met zijn broer Aad. Naast clown speelde hij ook de rol van boef Vlugge Japie in de televisieseries rond het duo (en verschillende kleine rollen). In de periode 1980-1982 had het duo in samenwerking met Joop van den Ende, producent van de eerste vier televisieseries, zelfs een groot eigen circus genaamd "Circus Bassie en Adriaan". Van Toor had hierbij in eerste instantie de taak van pers en publiciteit, maar door tijdgebrek van Van den Ende kwam hier al snel ook de tourneeplanning bij.
Vanaf 1983 produceerden Bas en Aad de voorstellingen, televisieseries en merchandising zelf, maar de andere werkzaamheden waren gescheiden. Bas was vooral de drijfveer achter het organiseren van de tournees door het land en het regelen van rekwisieten voor de televisieseries. 
Hiernaast heeft hij tussen 1996 en 2004 drie mondharmonica-cd's uitgebracht. In de jaren negentig had Van Toor zijn eigen radioprogramma "Bassie" op de zondagochtend tussen 7.00 en 8.00 op Radio Noordzee (Nationaal).
In 1997 kreeg Bas van Toor samen met Aad een koninklijke onderscheiding en werden zij benoemd tot Ridder in de Orde van Oranje-Nassau.
In 2002 werd Van Toor veroordeeld tot 24.000 euro boete voor belastingfraude.
In 2004 ging Aad met pensioen en begon Bas samen met goochelaar Sylvia Schuyer een nieuwe theatervoorstelling "Magiclandshow: The Beauty and The Clown". Wegens tegenvallende kaartverkopen werd de show na 2 maanden gestopt.
Aan het einde van het jaar toerde hij met zijn schoonzoon Evert van den Bos (als aangever) bij Circus Althoff. In 2005 begon hij de theatervoorstelling "Bassie en zijn vriendjes" samen met Van den Bos en goochelaar en buikspreker Peter Grooney. Hierbij werden ook twee nieuwe televisieseries geproduceerd: "Bassie en de reis van Zwarte Piet" en "Bassie en de speurtocht naar Charly" en een regionaal studioprogramma. Nadat Grooney eind 2007 de groep verlaten had werd de theatervoorstelling voortgezet onder de titel "De Bassie lachspektakelshow". Op 1 december 2013 gaf Van Toor zijn laatste theatervoorstelling als clown Bassie. Hiernaast trad Van Toor van 2011 tot en met 2016 in discotheken op met DJ Kicken.
In 2008 kwam Van Toor in het nieuws omdat een vrouw beweerde zwanger te zijn van hem. Verschillende roddelbladen en De Telegraaf pakten groot uit met dit nieuws. Uiteindelijk bleek dit een reclamestunt te zijn van een verzekeringsmaatschappij. De roddelpers was woedend en wilde Van Toor aanklagen. De reclame werd uiteindelijk genomineerd voor de Gouden Loeki.
In 2009 was hij mede-initiatiefnemer van de kinderzender Pebble TV. In 2010 speelde Van Toor in een vierdelige documentaire over de gebroeders Misset, van de gelijknamige uitgeverij, als Cees Misset. Deze documentaire werd in opdracht van het VWS gemaakt.
Van 2014 tot en met 2016 was Van Toor actief voor Omroep Vlaardingen. In juli 2017 verscheen "Allememaggies", een bundeling van columns en andere anekdotes van Van Toor over zijn carrière.
In 2018 stopte hij definitief met zijn alter ego clown Bassie, omdat zijn fysieke gesteldheid het niet meer toeliet. Hij had net een lange periode van revalidatie achter de rug.
Op zijn 86e verjaardag in 2021 kreeg hij een defilé voor zijn oude huis van mensen die hem feliciteerden bij een draaiorgel.
Op 26 juni 2024 werd Bas van Toor benoemd tot ereburger van Vlaardingen.
Gezondheidsproblemen.
In de loop van 2016 kreeg Bas van Toor steeds meer gezondheidsklachten. In het voorjaar werd hij geveld door een hevige longontsteking. Eind juli 2016 werd hij opgenomen in het Erasmus MC, waar de ziekte van Bell werd vastgesteld. Eind augustus werd Van Toor opnieuw opgenomen in het ziekenhuis; door een auto-immuunziekte kreeg hij last van uitvalsverschijnselen. In een interview met "Shownieuws" gaf hij aan over euthanasie te denken, omdat zijn benen ook verlamd waren. Nadien stapte hij weer van dit idee af.
In november 2017 werd hij opnieuw opgenomen in het ziekenhuis. Na een operatie aan zijn halsslagader ontstonden er verschillende complicaties waaronder een slijmophoping, waardoor hij dreigde te stikken en een hartstilstand. Ook kreeg hij in 2017 een beroerte. Van januari 2018 tot en met begin mei 2018 verbleef Van Toor in een revalidatiecentrum.
Vanaf mei tot juli 2019 verbleef Bas van Toor opnieuw in een revalidatiecentrum nadat hij door een val uit zijn rolstoel zijn schouder brak. Eind augustus 2019 kreeg hij last van grote nierstenen. Deze werden in mei 2020 operatief verwijderd, nadat de operatie eerst moest worden uitgesteld als gevolg van de coronapandemie.

</doc>
<doc id="36693" url="https://nl.wikipedia.org/wiki?curid=36693" title="Catharina Parr">
Catharina Parr

Catharina Parr (Londen, 1512 – Sudely Castle, Gloucestershire, 5 september 1548) was de zesde echtgenote van de Engelse koning Hendrik VIII. Van 1543 tot de dood van de koning in 1547 was zij koningin-gemalin van Engeland. Het was haar derde huwelijk. Zij was in 1544 enkele maanden regentes toen de koning in Frankrijk op veldtocht was.
Ze staat bekend om haar intelligentie en politieke invloed, en als pleitbezorgster voor de reformatie. Haar protestantse overtuigingen brachten haar in conflict met katholiek gezinde en meer behoudende facties aan het hof. Door haar invloed werden de dochters van Hendrik VIII, de latere koninginnen Maria I en Elizabeth I, weer opgenomen in de erfopvolging.
Ze was de eerste vrouw in Engeland die onder haar eigen naam een boek publiceerde en was een beschermvrouwe van kunstenaars. Na de dood van Hendrik VIII hertrouwde ze met Thomas Seymour, en stierf een jaar later in het kraambed.
Jeugd en opvoeding.
Catharina Parr was de dochter van Sir Thomas Parr (1487-1517) en zijn vrouw Maud Green (1492-1531).  Haar vader was een favoriete hoveling van Hendrik VIII en haar moeder was een hofdame van Hendriks eerste vrouw Catharina van Aragon. Catharina Parr is naar deze koningin vernoemd. Haar familie stond sympathiek tegenover de reformatie.
Na de dood van Thomas Parr in 1517 werd Maud Parr verantwoordelijk voor de opvoeding van hun kinderen en voor het beheer van het familiebezit. Zij was een competente onafhankelijke vrouw en als zodanig een voorbeeld voor haar dochter. Zij hechtte veel waarde aan het onderwijs van haar kinderen. Catharina sprak vloeiend Frans, Latijn en Italiaans, en had een buitengewoon goede beheersing van geschreven Engels. Daarnaast was ze geïnteresseerd in geneeskunde.
Eerste en tweede huwelijk.
Rond mei 1529 trouwde ze met Edward Borough (c.1508–1533), zoon van een baron. Haar schoonvader was een fervent aanhanger van de reformatie en kamerheer van Anna Boleyn, de tweede vrouw van Hendrik VIII. Edward Borough overleed vier jaar na het huwelijk, dat kinderloos was gebleven. 
Een jaar later hertrouwde ze met John Neville, baron Latimer (1493–1543). Hij had uit een eerder huwelijk twee jonge kinderen. De Nevilles waren in het noorden van Engeland een machtige familie; het huwelijk vergrootte de invloed en aanzien van de Parrs. Haar jongere broer, William Parr, later Graaf van Essex en Markies van Northampton, en jongere zuster, Anne Parr, later gravin van Pembroke, hadden inmiddels invloedrijke posities aan het hof.
Het huwelijk van Catharina Parr en John Neville stond bekend als goed. Zij woonden in Snape Castle, Yorkshire. In 1536 dwongen rebellen hem zich bij de Pilgrimage of Grace te voegen, een volksopstand in het noorden van Engeland tegen de reformatie. De religieus gematigde Latimer probeerde te bemiddelen tussen de opstandelingen en de koning, waardoor hij door beide partijen werd gewantrouwd. In januari 1537 werden Catharina en haar stiefkinderen door de opstandelingen in gijzeling genomen, om te voorkomen dat Latimer de opstand zou verraden. Toen de opstand in maart 1537 was neergeslagen, wist Latimer ternauwernood vervolging wegens verraad te vermijden. Catharina Parr hield door deze gebeurtenissen de rest van haar leven een afkeer van het noorden van Engeland.
Koningin-gemalin.
Volgens sommige bronnen was Catharina sinds eind 1542 een van de hofdames van Maria, de oudste dochter van Hendrik VIII. Mogelijk trok zij hierdoor de aandacht van de koning, die sinds de executie van zijn vijfde vrouw Catharina Howard wegens overspel in februari 1542 weduwnaar was. Het kan ook zijn dat hij Catharina leerde kennen via haar broer en zus aan het hof.
In 1543 ging de gezondheid van Lord Latimer achteruit. Catharina hoopte na zijn overlijden te kunnen hertrouwen met Sir Thomas Seymour, de charismatische broer van Jane Seymour, de derde vrouw van Hendrik VIII. Lord Latimer stierf in maart 1543. Hendrik VIII vroeg Catherina niet lang daarna ten huwelijk. Haar familie oefende druk op haar uit om het aanzoek van de koning te aanvaarden, omdat dat haar de kans zou geven op te treden als pleitbezorgster voor de reformatie. Op 12 juli 1543 werd het huwelijk gesloten.In romans en films wordt Catharina Parr vaak afgebeeld als een serieuze, niet heel aantrekkelijke vrouw van middelbare leeftijd. Zij zou door de koning, wiens gezondheid snel achteruit ging, vooral zijn uitgekozen omdat ze hem goed zou kunnen verplegen. Toen Catharina Parr met Hendrik VIII trouwde was ze 31 jaar oud. Volgens contemporaine bronnen was ze een levendige vrouw met rood haar en grijze ogen. Ze kon goed dansen, en hield van mooie kleren en sieraden. Ze was gevat en belezen, en net als de koning geïnteresseerd in theologie, muziek en literatuur. Historici achten het net zo waarschijnlijk dat Hendrik, die al intensief door lijfartsen werd verzorgd, niet op zoek was naar een verpleegster maar naar een intelligente, betrouwbare en aangename gezellin voor zijn laatste levensjaren.
Catharina Parr was de enige van Hendriks vrouwen die niet van koninklijke komaf was, of als hofdame een koningin had gediend. Zij moest zich de rol van koningin zonder veel voorkennis snel eigen maken. In eerste instantie richtte ze zich op het ontwikkelen van een goede relatie met de drie kinderen van de koning: Maria, de volwassen dochter van Catharina van Aragon met wie ze al een goede band had, Elizabeth, de negenjarige dochter van Anna Boleyn, en Eduard, de vijfjarige zoon van Jane Seymour. Met Elizabeth en Eduard ontwikkelde ze een goede band op basis van hun gedeelde voorliefde voor kennis en studie. Catharina Parr wist Hendrik VIII te bewegen om Maria en Elizabeth weer in de lijn van erfopvolging op te nemen. Ze heeft daarmee een grote invloed gehad op het verloop van de Engelse geschiedenis omdat beiden uiteindelijk de troon zouden bestijgen.
Regentes.
Van juli tot half september 1544 leidde de koning persoonlijk een veldtocht in Frankrijk. Hij benoemde Catharina tot regentes in zijn afwezigheid, bijgestaan door een raad van regentschap. Catharina Parr was na Catharina van Aragon de eerste van Hendriks koninginnen die hij tot regentes benoemde. Zij was niet alleen symbolisch voorzitter van de raad, maar regeerde echt in de naam van de koning. Hendrik VIII was bij terugkeer tevreden met de manier waarop Catharina het koninkrijk had bestierd. Ook in het buitenland was men onder de indruk. Keizer Karel V instrueerde zijn ambassadeurs om goede betrekkingen met de koningin te onderhouden. Maria I en Elizabeth I zouden het regentschap van Catharina Parr als voorbeeld hebben genomen voor de invulling van hun rol als regerende vrouwen. 
Samenzwering tegen Catharina.
Aan het hof groeide er weerstand tegen de invloed van de koningin, vooral bij partijen de op het gebied van godsdienstig conservatief waren. Dit nam toe toen er in 1545 mede op aandringen van Catharina contacten werden gelegd met de protestantse Duitse vorsten van het Schmalkaldisch Verbond.In februari 1546 deden de conservatieven onder leiding van Stephen Gardiner, de bisschop van Winchester, pogingen om de koningin ten val te brengen. Hierbij wilden ze gebruik maken van de groeiende irritatie van de koning over het feit dat Catharina met hem in discussie ging over godsdienstige zaken. Gardiner wist bewijsmateriaal te verzamelen over ketterse literatuur in de Catharina's  privé-bibliotheek, en slaagde erin een arrestatiebevel te laten opstellen. Toen dit de koningin ter ore kwam, trok ze zich terug in haar slaapvertrek en liet weten dat ze ernstig ziek was. De ongeruste koning kwam haar onmiddellijk bezoeken, waarop ze hem vertelde dat ze ziek was geworden omdat ze hem schijnbaar had gegriefd. Ze legde uit dat ze alleen maar met hem in discussie ging om hem af te leiden van zijn pijnlijke kwalen, en om van hem te leren. Voor het overige liet ze zich in alle zaken helemaal leiden door zijn oordeel. Hendrik accepteerde deze uitleg en liet het arrestatiebevel intrekken. 
Overlijden van de koning.
In het laatste jaar van Hendriks leven speelde Catharina een minder prominente rol in godsdienstige en politieke zaken. Hendrik VIII en Catharina zagen elkaar voor het laatst begin december 1546. De ernstig zieke koning trok zich terug in Hampton Court, waar hij op 28 januari 1547 overleed. Drie dagen later riep Edward Seymour, de oudste broer van koningin Jane Seymour, zichzelf uit tot Protector (regent) van Engeland in naam van zijn minderjarige neefje Eduard VI. Catharina speelde - mogelijk anders dan ze had verwacht - geen rol in het regentschap.
Huwelijk met Seymour.
In mei 1547, slechts vier maanden na de dood van Hendrik VIII, trouwde Catharina Parr in het geheim met Thomas Seymour. Dit leidde tot veel roddels en een bekoeling van de relatie met haar stiefzoon Eduard VI. Catharina Parr werd wel benoemd tot de voogd van prinses Elizabeth, die bij haar en Seymour in huis woonde; haar man was bewindvoerder voor Elizabeths nicht Jane Grey, een achterkleindochter van Hendrik VII. Het echtpaar had hiermee grote invloed over twee minderjarige mogelijke erfgenamen van de troon. 
Er ontstond een probleem toen prinses Elizabeth verliefd werd op Thomas Seymour, die door zijn indiscrete gedrag een schandaal veroorzaakte. Om verdere reputatieschade te voorkomen verliet Elizabeth het huis van de Seymours. Catharina Parr was inmiddels zwanger. Ze beviel op 30 augustus 1548 van een dochter, die de naam Mary kreeg. Op 5 september overleed ze aan kraamvrouwenkoorts. Ze werd begraven in de kapel van Sudeley Castle.
Een jaar later werd Thomas Seymour geëxecuteerd wegens verraad. Na 1550 is er in de archieven geen spoor meer te vinden van Catharina’s dochter Mary Seymour. Vermoed wordt dat het meisje als peuter is overleden.
Mecenaat.
Als koningin-gemalin beschikte Catharina Parr over een aanzienlijk inkomen dat zij ook inzette om kunst en wetenschap te stimuleren. Zij engageerde muzikanten uit de familie Bassano, de toneelschrijver Nicholas Udall, en de Vlaamse kunstenaars Susanna Horenbout en Levina Teerlinc. Ze was mecenas van portretschilders als John Bettes, Lucas Horenbout, en William Scrots. Ze had ook een eigen groep toneelspelers. 
Ze steunde Thomas Berthelet, de drukker van de koning, en uitgevers van gereformeerde religieuze literatuur. Ze stimuleerde de kunst van het boekbinden door de boeken in haar bibliotheek te laten binden in fraaie banden van gestempeld en verguld leer en fluweel. Ze was betrokken bij de oprichting van Trinity College aan de Universiteit van Cambridge. Ze steunde de publicatie van betaalbare boeken in het Engels over de reformatie. Samen met aartsbisschop Thomas Cranmer publiceerde ze zelf de "King's Primer", met een tekst van Cranmer en Catherina's vertaling van een werk van bisschop John Fisher.
Auteur.
Catharina Parr financierde in 1544 de publicatie van Fisher's "Psalmi seu precationes", en publiceerde een week later (anoniem) haar Engelse vertaling van dit werk. In 1545 werd haar boek "Prayers or Meditations" uitgegeven onder haar eigen naam: dit was het eerste boek dat in Engeland door een vrouw onder haar eigen naam werd gepubliceerd. Haar tweede boek, "The Lamentation of a Sinner (De klaagzang van een zondaar"), verscheen op 5 november 1547 - na het overlijden van de Hendrik VIII. Dit is qua strekking een luthers werk met enkele calvinistische trekken en beschrijft een persoonlijke zoektocht naar religieuze waarheid en de verlossing van de ziel.

</doc>
<doc id="36699" url="https://nl.wikipedia.org/wiki?curid=36699" title="Bladeren">
Bladeren



</doc>
<doc id="36700" url="https://nl.wikipedia.org/wiki?curid=36700" title="Paasei">
Paasei

Een paasei is een versierd ei of chocolade-ei, dat op sommige plaatsen met Pasen wordt verstopt voor kinderen die de eieren nadien mogen zoeken. Het verstoppen stamt uit de Germaanse traditie om eieren, als symbool van vruchtbaarheid, in akkers te begraven zodat deze akkers op hun beurt vruchtbaar zouden worden.
Versieren.
Paaseieren kunnen op vele manieren worden versierd. Bijvoorbeeld door het ei te beschilderen met verf. Het versieren van eieren kan gedaan worden met behulp van een eierverfmolen.
Soms worden bepaalde delen afgeplakt en krijgen daardoor geen (of een andere) kleur, dit kan met behulp van was (bijvoorbeeld bij pisanka) of andere materialen (zoals papier, touw, bladeren). Een andere manier van versieren is beplakken (met bijvoorbeeld stro) of krassen. 
Daarnaast komen paaseieren voor die voor het versieren zijn uitgeblazen. Een soort versiering is perforeren van de schaal, het komt ook voor dat er geborduurd wordt met behulp van de perforaties. 
In de folklore van Overijssel worden madeliefjes tegen de eierschaal gedrukt en daarna omwikkeld met uienschillen, kranten en touw. De eieren worden gekookt, waarna de kleurstof uit de uienschillen in de eierschaal trekt. Op de plaatsen van de madeliefjes ontstaan afdrukken op de eierschaal. Na het koken wordt het ei uitgepakt en met boter ingesmeerd om het mooi te laten glanzen.
Fabergé creëerde uitbundig met juwelen versierde paaseieren voor de Russische tsaren: de Fabergé-eieren.
Chocolade-eitjes.
Met Pasen zijn er ook chocolade-eitjes verkrijgbaar in de winkel. Er bestaan grotere holle eieren in pure, melk- of witte chocolade, soms gevuld met kleine felgekleurde suikerbolletjes. Er is ook een groot assortiment aan kleine volle eitjes. Deze zijn er in vele smaken: zowel massief puur, melk en wit als gevuld, bijvoorbeeld met praliné, hazelnoot, marsepein, advocaat, gepofte rijst en allerlei crèmes met fruitsmaak, kokos, speculoos, karamel, koffiesmaak, vanillecrème enz. Vaak zijn de eitjes verpakt in een kleurig bedrukt stukje aluminiumfolie, dit zorgt ervoor dat de chocolade langer goed en glanzend blijft en minder makkelijk beschadigd wordt. Omdat elke fabrikant andere kleuren van aluminiumfolie per soort eitje gebruikt, worden er overzichtslijsten per merk gepubliceerd. Sommige fabrikanten proberen te zorgen voor herkenbaarheid, vaak gebruikt men een donkere kleur voor pure chocolade en een lichte wikkel voor witte. Kleine eitjes omhuld met een suikerlaagje worden kievitseitjes genoemd.
Oorsprong.
De kerk zou Pasen over een heidens voorjaarsfeest heen hebben geplaatst, in een poging dit feest te kerstenen. Deze theorie rondom de Germaanse mythologie is opgekomen in de Romantiek. Tegenwoordig gaat men er echter van uit dat de kennis van die mythologie gebaseerd is op allerlei twijfelachtige reconstructies en speculaties. Veel van deze opvattingen zijn keer op keer klakkeloos overgenomen uit populaire publicaties, waarin dergelijke theorieën nog altijd worden vermeld, hoewel die door de serieuze wetenschap al lang zijn opgegeven.
Er is sprake van paaseieren in de christelijke traditie: bij de invoering van de vasten verbood de kerk om eieren te eten tussen Aswoensdag en Pasen. Deze eieren werden dan pas met Pasen opgegeten, waarbij de oudste eieren gebruikt werden om te versieren.
Sommige theorieën willen dat het paasei staat voor de steen van het graf van Jozef van Arimathea, waaruit Jezus Christus is verrezen. Katholieken brachten manden vol eieren naar de kerk om te laten zegenen.
Volgens de katholieke traditie worden paaseieren door de klokken van Rome geworpen. Alle klokken zijn volgens die traditie na het luiden tijdens het Gloria tijdens de Mis op Witte Donderdag naar Rome vertrokken om op Paaszondag de meegebrachte eieren uit te werpen. Een theorie wil dat protestanten het katholieke verhaal over de klokken niet wilden vertellen. Zij zouden de paashaas aan het verhaal hebben gehecht.
Joodse traditie.
In het joodse feest Pesach, waarin de uittocht uit Egypte wordt herdacht, wordt een hardgekookt en daarna gebraden ei neergelegd op de seiderschotel, een schotel die op de seideravond tijdens de vertelling over de uittocht uit Egypte op tafel staat, samen met onder meer drie matses en een gebraden botje van een lam. Het lamsbot verwijst naar het lamsoffer dat de joden de avond van de uittocht brachten. Het gebraden ei staat symbool voor het feestoffer dat met Pesach werd gebracht.
Noroez.
Ook bij het lentefeest Noroez spelen versierde eieren een rol, ze zijn onderdeel van Haft Sin.
Computerprogramma's.
In computerprogramma's, op dvd's, op cd's en in boeken wordt de term "Easter egg" (Engels voor paasei) ook wel gebruikt om verborgen extra's aan te duiden. Men moet hierbij denken aan extra scènes op een dvd, of geheime berichten van een Unix command-prompt.

</doc>
<doc id="36701" url="https://nl.wikipedia.org/wiki?curid=36701" title="Klingon (taal)">
Klingon (taal)

Klingon of tlhIngan Hol (letterlijk: "(de) Klingontaal" ofwel "(de) taal van de klingonen") is een kunsttaal die gebruikt wordt in de televisie- en filmserie Star Trek. De taal is ontworpen door Marc Okrand.
Naast Klingon bestaat er nog een Klingontaal, Klingonaase (letterlijk "werktuig om te leven op Klinzhai"), die echter soms ook onder de noemer 'Klingon' gezet wordt.
Het tlhIngan Hol wordt onder de aandacht gebracht door de Klingon Language Institute en heeft ondertussen al enkele natuurlijke talen zoals het Lijfs gepasseerd qua aantal sprekers.
Het Klingon is officieel gecreëerd door taalkundige Marc Okrand voor Paramount Pictures. In een interview op 21 augustus 1991 vertelde Okrand echter dat niet hij, maar James Doohan ('Scotty'), de eerste Klingon-zinnen heeft bedacht (voor de eerste Star Trek film ). Okrand baseerde zijn werk voor de films en series op het werk van Doohan en bouwde dit enorm uit.
Het wordt gesproken door de Klingons in de televisieseries en films van Star Trek. Marc Okrand ontwierp een taal met de zeer ongebruikelijke OVS-volgorde om er een buitenaards tintje aan te geven.
Een eerste omschrijving van het tlhIngan Hol kan gevonden worden in The Klingon Dictionary, geschreven door Dr. Okrand (uitgegeven door Pocket Books van Simon &amp; Schuster in 1985. Een tweede druk met nieuw aanhangsel in 1992, ). Daarnaast zijn er Conversational Klingon () en Power Klingon (), de twee audiocassettes ingesproken door o.a. Michael Dorn ('Worf'), en The Klingon Way, een boek met meer culturele en taalinformatie in de vorm van een lijst van spreekwoorden en gezegden.
Vier bestaande boeken zijn inmiddels door het werk van leden van de Klingon Language Institute gepubliceerd in het "originele tlhIngan Hol":
De bij het IANA geregistreerde taalcode voor tlhIngan Hol is codice_1, de ISO 639-2-Code is codice_2.
Werkwoorden.
In tlhIngan Hol staat het werkwoord centraal. Wie of wat het doet (het onderwerp) en andere elementen die normaal deel uitmaken van een zin, worden aangegeven door middel van zowel voor- als achtervoegsels.
Er is één type voorvoegsel:
en er zijn negen types achtervoegsel
Deze types kunnen, theoretisch, alle negen in de constructie voorkomen.
Een achtervoegsel van type 1 staat altijd direct achter het werkwoord. Een achtervoegsel van type 9 staat altijd helemaal achteraan.
Verder is er nog een type achtervoegsel 'reiziger' dat zich aan deze regel onttrekt en vaak als 'klemtoon' in de zin wordt gebruikt.
Naamwoorden.
Voor naamwoorden bestaat een achtervoegselstructuur die vijf types kent:
Exclamaties.
Er zijn vele korte uitspraken en krachttermen bekend. Een van de bekendste is Qapla'.

</doc>
<doc id="36702" url="https://nl.wikipedia.org/wiki?curid=36702" title="Hanau">
Hanau

Hanau is een gemeente in de Duitse deelstaat Hessen, gelegen in de Main-Kinzig-Kreis. Hanau ligt aan de monding van de Kinzig in de Main, 25 km oostelijk van Frankfurt am Main. De stad telt inwoners en heeft binnen de Landkreis een sonderstatus.
Hanau is de geboortestad van onder anderen de gebroeders Grimm, de componist Paul Hindemith en de voetballer Rudi Völler.
Stadsindeling.
Hanau is in tien stadsdelen verdeeld, die elk weer een aantal stadsdistricten (Stadtbezirke) omvatten. Deze tien stadsdelen zijn:
Verkeer en vervoer.
Wegverkeer.
Hanau ligt aan het knooppunt van de autosnelwegen:
Openbaar vervoer.
Hanau heeft regionale en interlokale spoorverbindingen naar Hamburg, Berlijn, Dresden, Stuttgart, München en Bazel.
De stad heeft de volgende spoorwegstations:
Overige.
Hanau heeft de op een na grootste binnenhaven aan de Main.
Geschiedenis.
De stad Hanau is deel van het graafschap Hanau en had al een belangrijke rol in de middeleeuwen. Dit middeleeuwse deel van de stad kreeg vanaf plm. 1600 de naam "Altstadt".
In 1597 maakte de stad een groei door toen graaf Filips Lodewijk II van Hanau-Münzenberg een verdrag met Waalse en Nederlandse hugenoten sloot. Filips Lodewijk was getrouwd met Catharina Belgica van Nassau, een dochter van Willem van Oranje. Een grote groep vluchtelingen en handelaren uit de Spaanse Nederlanden vertrok naar de stad, waar ze de wijk "Neustadt" bouwden. In deze wijk bouwden ze de Waals-Nederlandse Kerk van Hanau. Door hun komst werd de stad een handelsstad van belang, want onder hen waren velen, die kostbare, via het nabije Frankfurt am Main tegen hoge prijzen verhandelbare, sieraden en andere luxeproducten konden maken.
Vanaf 1604 waren ook joden welkom in Hanau. Dezen richtten een getto in rondom de "Judengasse", de tegenwoordige "Nordstraße", tussen de Altstadt en de Neustadt in. Dit "getto" was ommuurd, en de joden mochten er op zondag niet in of uit. Het getto viel onder het rechtstreekse bestuur van de graaf. Een deel van de ommuring van het getto is (vrijwel uniek voor Duitsland) bewaard gebleven. De synagoge viel in 1938 ten prooi aan de door de nazi's georganiseerde Kristallnacht. Vrijwel alle Hanauer Joden kwamen daarna om door de Jodenvervolging en de Holocaust.
De stad was aan het eind van de Tweede Wereldoorlog, op de ochtend van 19 maart 1945, het doelwit van een geallieerde luchtaanval, waarbij 90% van de stad verwoest werd. Bij de wederopbouw is veel gebruikgemaakt van plattenbau.
In het district Wolfgang ontstond in de jaren 1980 een "atoomdorp" met omstreden nucleaire installaties en bedrijven als Alkem (Alpha-Chemie und -Metallurgie), Nukem, Reaktor-Brennelement-Union (RBU) en Transnuklear. Rond 1991 werd dit stopgezet. 
Op 9 februari 2020 schoot de 43-jarige Tobias Rathjen uit Hanau op verschillende plekken in de stad negen mensen van niet-Duitse komaf dood, en daarna zijn eigen moeder en ten slotte zichzelf. Hij handelde uit racistische overwegingen. Dat bleek uit een door de dader achtergelaten 'manifest'. Zijn daad wordt beschouwd als een rechts-extremistische terroristische actie.
Stedenbanden.
Er bestaan jumelages met:

</doc>
<doc id="36703" url="https://nl.wikipedia.org/wiki?curid=36703" title="Rancid">
Rancid

Rancid is een Amerikaanse punkband met invloeden uit de ska. De Californische band werd opgericht in Berkeley in 1991 door Tim Armstrong en Matt Freeman. Beide artiesten spelen al sinds de jaren 80 in punkbands, waaronder Operation Ivy. Gedurende een carrière van bijna drie decennia heeft de band albums bij alleen onafhankelijke platenlabels laten uitgeven.
De band heeft tot op heden negen studioalbums, een splitalbum, twee ep's, en een verzamelalbum uitgegeven. Het meest recente studioalbum, "Trouble Maker", werd uitgegeven op 9 juni 2017 via Epitaph Records.
Geschiedenis.
Armstrong en Freeman zijn sinds hun vijfde vrienden en hadden samen voorheen al in verschillende bands gespeeld, waaronder de punkband Operation Ivy. Armstrong had al enkele jaren een alcohol- en drugsprobleem, wat verergerde nadat Operation Ivy uit elkaar ging. Toen Freeman na enkele jaren het contact met Armstrong wilde verbreken om diens verslavingen besloot Armstrong af te kicken. Nadat Armstrong was afgekickt richtten ze de band Rancid op. Armstong's huisgenoot Brett Reed werd gevraagd de drums te bespelen. Als het aan Freeman had gelegen zou het bij deze formatie blijven, omdat hij alleen met vrienden van hem in de band wilde spelen.
Na de uitgave van het debuutalbum "Rancid", waar Billie Joe Armstrong (van de poppunkband Green Day) aan heeft meegewerkt, zag Tim Armstrong een optreden van Lars Frederiksen met diens band. Na het optreden vroeg Armstrong aan Frederiksen bij Rancid te komen spelen mocht zijn band uit elkaar gaan. De band ging inderdaad uit elkaar en Lars Frederiksen kwam als tweede gitarist/zanger bij Rancid spelen. Dit ging echter niet zonder slag of stoot, omdat Freeman de formatie aanvankelijk op drie leden wilde houden.
Na de uitgave van het tweede studioalbum "Let's Go" verwierf Rancid meer bekendheid in de punkscene zelf. Na de uitgave van het derde studioalbum "...And Out Come the Wolves" kreeg de band ook meer erkenning buiten de punkscene, met name door de nummers "Ruby Soho en "Time Bomb".
Op 3 november 2006 maakte de band bekend dat drummer Brett Reed de band had verlaten. Zijn vervanger werd Branden Steineckert, afkomstig uit de alternatieve-rockband The Used.

</doc>
<doc id="36704" url="https://nl.wikipedia.org/wiki?curid=36704" title="Abchazisch">
Abchazisch

Het Abchazisch (аԥсуа бызшәа, "aṗsua byzšwa") is een Abchazisch-Adygese taal, die wordt gesproken in Abchazië.
Verspreiding.
De taal wordt gebruikt in Abchazië, een de facto onafhankelijke staat in de Zuidelijke Kaukasus, dat door het grootste deel van de internationale gemeenschap de jure als een autonoom deel van Georgië wordt gezien. Daarnaast wordt de taal ook gesproken door de Abchazische diaspora, die zich vooral in Turkije bevindt. Het Abchazisch wordt beschouwd als een potentieel bedreigde taal, omdat in de publieke sfeer in Abchazië veelal Russisch als voertaal wordt gebruikt.
Verwantschap.
Abchazisch is nauw verwant aan het Abazijns, een taal die wordt gesproken in de Russische deelrepubliek Karatsjaj-Tsjerkessië. Hogerop is de taal ook verwant aan het Adygees, het Kabardijns en het uitgestorven Oebychs. Ze vormen samen de Abchazisch-Adygese taalfamilie.
Spraakkunst.
Abchazisch is een polysynthetische en agglutinerende taal. De Abchazische zinsbouw is ergatief-absolutief en er zijn twee naamvallen (instrumentalis en adverbialis). De vervoeging van het werkwoord is bijzonder complex.
Klankleer.
Klanken die in het groen zijn gemarkeerd, komen alleen voor in het Bzyp en het Sadz. Klanken in het blauw komen alleen voor in het Bzyp.
Schrift.
Abchazisch gebruikt sinds 1862 een aangepaste versie van het cyrillisch schrift. Het eerste alfabet telde 37 letters. Vanaf 1909 werd een alfabet met 55 letters ingevoerd. Tussen 1926 en 1928 werd kort overgeschakeld op het Latijns alfabet. Van 1938 tot 1954 werd het Georgisch alfabet gebruikt. Daarna werd het oorspronkelijke cyrillische alfabet weer in gebruik genomen.
De letters ⟨ӷ⟩ en ⟨ԥ⟩ worden soms weergegeven als ⟨ҕ⟩ en ⟨ҧ⟩.
Tekstvoorbeeld.
De onderstaande tekst is een uittreksel uit de Universele Verklaring van de Rechten van de Mens in het Abchazisch.

</doc>
<doc id="36705" url="https://nl.wikipedia.org/wiki?curid=36705" title="Cornisch">
Cornisch

Cornisch (Cornisch: "Kernowek") is een Keltische taal uit Cornwall. De taal is een Zuidwest-Britse taal en hierdoor nauw verwant met het Bretons en in iets mindere mate verwant met het Welsh. Deze taal is in de 18e of de vroege 19e eeuw uitgestorven, maar is in de 20e eeuw weer tot leven gewekt.
Geschiedenis.
Rond het jaar 600 worden de taalgebieden van het Cornisch en het Welsh door de vanuit het oosten oprukkende Angelsaksen van elkaar gescheiden. De eerste fase van de ontwikkeling in de geschiedenis van het Cornisch als afzonderlijke taal heet het Vroegcornisch. De periode van 900-1200 wordt als het Oudcornisch aangeduid. Het is vooral door glossen en het "Vocabularium Cornicum" bekend, een Latijns-Oudcornisch woordenboek.
De Middelcornische periode duurde van 1200 tot ongeveer 1600. Gedurende deze tijd begon de snelle terugtrekking van de Cornisch-Engelse taalgrens naar het westen, maar het wordt als de meest productieve literaire periode met het hoogste aantal sprekers beschouwd. Professor Ken George schat dit aantal op een maximum van ongeveer 35.000 mensen in de late Middeleeuwen - voordat het land te dun werd bewoond en het Engels het Cornisch begon te verdringen. De belangrijkste primaire bronnen voor de Middelcornische zijn drama's, en bijna uitsluitend mysteriespelen, die afkomstig zijn uit de omgeving van een specifiek identificeerbare school - het College van Glasney.
Het taalgebied omvatte in de 17e eeuw alleen het meest westelijke deel van Cornwall en in vele bronnen uit deze periode zijn typische symptomen van de daling van lexicon, fonologie en morfologie zichtbaar, vooral omdat deze bronnen afkomstig zijn van semi-sprekers. Deze fase van het uitsterven van de taal heet het Laatcornisch. Kenmerkend voor het Laatcornisch zijn Engelse invloeden in de syntaxis en lexicon.
Laatste traditionele sprekers.
Traditioneel wordt John Davey als de laatste spreker die nog enkele flarden Cornisch kende beschouwd; hij stierf in 1891. Een uitgebreide zoektocht naar resterende sprekers in de 18de eeuw had slechts één persoon opgeleverd die vloeiend Cornisch kon spreken: Dorothy Pentreath. Toen zij in 1777 overleed, werd dit lange tijd als de definitieve dood van de taal beschouwd. "Dolly Pentreath" kreeg om die reden een groot grafmonument. Dit monument staat op het "Mousehole"-kerkhof te Cornwall.
Classificatie en positie.
Het Cornish is een Britse taal, en dus nauw verwant aan het Bretons en het Welsh. Aangezien de splitsing van het Bretons het recentst was, is het Cornish het dichtst verwant aan die taal. Andere verwante talen zijn de Goidelische of Gaelische talen: Iers, Schots-Gaelisch en Manx-Gaelisch.
Net als alle Keltische talen is het Cornish een Indo-Europese taal, en dus in de verte verwant aan het Nederlands.
Heropleving.
Rond 1900 ontwikkelde Henry Jenner zijn versie van wat hij het „eenheids-Cornisch“ noemde, op basis van Laatcornische teksten. Zijn navolger Robert Morton Nance baseerde zich echter op een klein aantal middeleeuwse toneelstukken; in zijn ogen was het Laatcornisch te veel beïnvloed door het Engels. In 1929 publiceerde hij een leerboekje "Cornish for All". De heropleving staat bekend om een hoop meningsverschillen en ruzies tussen verschillende groeperingen. Sommige revitalisten zijn van mening dat het Cornisch op het Laatcornisch moet worden gebaseerd, waar volgens hen de taal op een natuurlijke wijze naartoe is ontwikkeld. Anderen bekritiseren dit standpunt echter en stellen net als Nance dat het Laatcornisch in een slechte toestand verkeerde en hierdoor grote invloeden vanuit het Engels onderging. Zij baseren de herleefde taal liever op het Middelcornisch, toen de taal nog bloeide, en gebruiken liever pure Keltische woorden dan Franse en Engelse leenwoorden die wel in Laatcornische teksten te vinden zijn.
Anno 2011 wordt de taal door enkele duizenden mensen in redelijke mate gesproken en een aantal mensen van onder de dertig is zelfs opgevoed met de taal. In de 21ste eeuw zijn ongeveer 300 mensen moedertaalsprekers van het Cornisch. Er bestaan radiozenders, kranten en films met gedeelten in het Cornisch (zij het zelden compleet in het Cornisch) en er bestaat een zekere hoeveelheid literatuur in de taal. "An Gannas" is het enige volledig Cornische tijdschrift. In 2002 heeft de Raad van Europa het Cornisch als officiële minderheidstaal erkend. In 2015 kreeg het politiebureau van Truro een tweetalig bord en werd er bekendgemaakt dat alle politiebureaus in Cornwall op termijn van tweetalige borden zouden worden voorzien. Zangeres Gwenno Saunders bracht in 2018 een album uit in het Cornisch: Le Kov. In 2022 is het album Tresor, folk rock op teksten in het Cornish, gezongen door zangeres Gwenno, genomineerd voor de Mercury Prize.
Kritiek.
Professor Glanville Price bekritiseerde de wederopstanding van deze taal met het argument dat ze misschien wel voor de helft verzonnen is; enerzijds spreekt het voor zich dat woorden voor hedendaagse apparatuur en producten moesten worden uitgevonden, anderzijds zijn de bronnen waarop men zich voor het opstellen van grammatica's baseerde, dusdanig gefragmenteerd, dat vele grammaticale vormen op waarschijnlijkheidsredeneringen en vergelijkingen met verwante talen berusten. Daarenboven reconstrueerde men de taal aan de hand van literatuur uit haar bloeitijd, dat wil zeggen teksten van vóór de teloorgang en marginalisering die reeds rond 1300-1350 moeten zijn ingezet. Tussen die periode en de dood van John Davey ligt een hiaat van een aantal eeuwen, gedurende welke bitter weinig tot geen Cornische literatuur werd voortgebracht. Dolly Pentreath, de laatste vloeiende spreekster, was zelfs reeds meer dan een eeuw overleden.
Varianten.
Er waren vier varianten van het Cornisch, voordat er een standaard schriftelijke vorm werd overeengekomen in 2008:

</doc>
<doc id="36706" url="https://nl.wikipedia.org/wiki?curid=36706" title="Georgisch">
Georgisch

Het Georgisch (ქართული ენა, "kartuli ena") is een taal die behoort tot de Kartveelse taalfamilie. Het is de ambtstaal van de republiek Georgië.
Verwantschap.
Het Georgisch is met ruim 4 miljoen moedertaalsprekers de grootste Kartveelse taal. De taal is nauw verwant aan het Lazisch, het Mingreels en het Svanetisch. Het Georgisch is de tweede taal van alle sprekers van andere Kartveelse talen in Georgië. Het is bovendien de enige Kartveelse taal die over een gestandaardiseerde schrijftaal beschikt.
Spraakkunst.
Het Georgisch is een agglutinerende taal. De taal kent geen woordgeslacht of lidwoorden. Andere bijzondere kenmerken zijn het gebruik van binnenflexie en achterzetsels. Het Georgisch heeft zeven naamvallen (nominatief, datief, genitief, instrumentalis, adverbialis, vocatief en ergatief). De ergatief komt alleen voor als onderwerpsvorm in de aorist en de optatief. De taal wordt daarom gezien als een gespleten ergatieve taal.
Klankleer.
Medeklinkers.
Het Georgisch heeft 28 medeklinkers. Kenmerkend voor het Georgisch is het gebruik van ejectieven. Verder zijn er in het Georgisch zeer lange medeklinkerstapelingen mogelijk.
Klinkers.
Tegenover het uitgebreide bestand aan medeklinkers staan slechts vijf klinkers.
Schrift.
Het alfabet wordt geschreven in drie schriftsoorten. Het oudste is het asomtavroeli, opgevolgd door het noeschoeri en het mchedroeli. In elk van deze schriftsoorten heeft het alfabet dezelfde letters met dezelfde namen in dezelfde volgorde. Voor dagelijks gebruik is het mchedroeli de standaard. Het alfabet wordt ook gebruikt voor andere Kartveelse talen, zoals het Lazisch, het Mingreels en het Svanetisch. In het verleden werd het ook soms gebruikt voor het Abchazisch en het Ossetisch.
Tekstvoorbeeld.
De onderstaande tekst is een uittreksel uit de Universele Verklaring van de Rechten van de Mens in het Georgisch.

</doc>
<doc id="36708" url="https://nl.wikipedia.org/wiki?curid=36708" title="Pragmatiek (taalkunde)">
Pragmatiek (taalkunde)

Pragmatiek is de tak van de semiotiek en de taalkunde die de relatie tussen tekens of taaluitingen en hun gebruikers bestudeert. Maar van pragmatiek zijn er ook andere definities. De pragmatiek heeft raakvlakken met de sociolinguïstiek, en de scheidslijn tussen de semantiek en de pragmatiek van natuurlijke taal is niet altijd scherp te trekken. Pragmatiek bestudeert de relatie tussen taaluitdrukkingen en de specifieke situatie waarin deze uitspraak past. Verschijnselen die door de pragmatiek worden bestudeerd zijn onder meer taalfuncties, taalhandelingen, deixis, presupposities, maximes en implicaturen.
Voorbeelden: taal en werkelijkheid.
Als de uitspraak:
puur semantisch bekeken wordt, kan de waarheidswaarde van de propositie op 0 of 1 worden gesteld, afhankelijk van welke temperatuur er in de ruimte heerst, en wat over het algemeen als "koud" wordt ervaren. Een pragmatische analyse zou bijvoorbeeld afhankelijk van de context de informatie kunnen inhouden dat de kachel hoger gezet moet worden, of een deur of raam gesloten, en bestudeert dus het effect dat de spreker met de taaluiting probeert te bewerkstelligen.
Een ander voorbeeld is de uitspraak:
Deze uitspraak heeft als presuppositie dat de toegesprokene zijn vrouw ooit heeft geslagen, en de spreker drukt hier vaak ook impliciet mee uit dat hij de genoemde handelwijze afkeurt. Toen presidentskandidaat Dukakis tijdens een debat werd verweten:
waarbij het woord "liberal" zo werd uitgesproken alsof het een scheldwoord was of een vies woord was (zie ook connotatie), zou het bestuderen van wat nu precies het beoogde en al dan niet verkregen effect van deze taaluiting was een onderwerp van de pragmatiek kunnen zijn.
Taal en buitentalige context.
Pragmatiek heeft dus eerst en vooral met de buitentalige context waarin een bepaalde taaluiting wordt verricht te maken. Het met de taaluiting beoogde effect (de taalhandeling) kan soms volledig los staan van de betekenis van elk van de gebruikte woorden afzonderlijk:

</doc>
<doc id="36709" url="https://nl.wikipedia.org/wiki?curid=36709" title="Mathematische linguistiek">
Mathematische linguistiek



</doc>
<doc id="36711" url="https://nl.wikipedia.org/wiki?curid=36711" title="Historische taalkunde">
Historische taalkunde

De historische taalkunde, ook wel diachronische of diachrone taalkunde, is de studie van taalverandering en dan meer de aard daarvan dan de taalverandering zelf. De volgende vijf hoofdpunten staan centraal:
Daarnaast heeft de historische taalkunde ook betrekking op de dialectologie, de fonologie, de morfologie en de syntaxis. 
De historische taalkunde kan als hyperoniem worden verbonden aan de theoretische studie van taalverandering en als minder brede term aan de veranderingen van talen apart.
Geschiedenis en ontwikkeling.
In de huidige vorm is de historische taalkunde aan het einde van de 18e eeuw ontstaan vanuit de filologie die zich steeds meer met teksten en documenten uit de Oudheid bezighield. 
Een vraag van de belangrijkste die centraal staan in de diachrone taalkunde is hoe en waardoor talen en taalfamilies ooit ontstaan zijn (glottogonie), en nog steeds veranderen. Aanvankelijk hield de historische taalkunde zich vooral bezig met taalreconstructie en het vaststellen van de verschillende taalfamilies met behulp van de vergelijkende methode en interne reconstructie. Eerst werd dit alleen gedaan voor de Indo-Europese talen, later ook voor andere taalfamilies. Tegenwoordig vormt de vergelijkende taalkunde niet meer dan een klein deelgebied van de historische taalkunde. 
Naarmate de vergelijkende taalkunde verder teruggaat in de tijd, worden de voorgestelde theorieën uiteraard speculatiever. Sommige in de historische taalkunde voorgestelde verwantschappen zijn dan ook (nog?) erg omstreden, met name die van het Nostratisch en het Proto-World. Over het algemeen wordt aangenomen dat het onderzoeken van verwantschap tussen verschillende talen en taalfamilies weinig of geen zin meer heeft als de onderzoeksperiode meer dan 10.000 jaar beslaat, aangezien zelfs etymologisch verwante woordvormen dan onherkenbaar kunnen zijn geëvolueerd. Met behulp van alternatieve nieuwe methodes - zoals glottochronologie en de door Joseph Greenberg ontwikkelde lexicale massavergelijking - kunnen hooguit bepaalde hypotheses gedeeltelijk worden onderbouwd.
Synchroon / diachroon.
Er wordt in navolging van Ferdinand de Saussure onderscheid gemaakt tussen diachrone en synchrone taalkunde. Diachrone taalkunde bestudeert onder andere taalverschijnselen in hun ontwikkeling door de tijd heen. Synchrone taalkunde bestudeert de taalverschijnselen in één bepaalde periode die al dan niet tot het verleden behoort, bijvoorbeeld een enkele periodefase van het Oudnederlands of het Middelnederlands. Vóór het onderscheid tussen synchrone en diachrone taalkunde scherp werd afgebakend was eigenlijk alle moderne taalkunde historisch georiënteerd. 

</doc>
<doc id="36712" url="https://nl.wikipedia.org/wiki?curid=36712" title="Articulatorische fonetiek">
Articulatorische fonetiek

De articulatorische fonetiek is een onderdeel van de fonetiek dat zich bezighoudt met de vorming en het onderscheiden van spraakklanken. Hierbij gaat het veelal om de typologische aspecten (dat is: de mogelijkheden en beperkingen van het menselijk spraakorgaan), die vervolgens dienen als hulpmiddel bij bijvoorbeeld de bestudering van de historische taalkunde of de vergelijkende en beschrijvende taalwetenschap.

</doc>
<doc id="36713" url="https://nl.wikipedia.org/wiki?curid=36713" title="Nagano (stad)">
Nagano (stad)

Nagano (Japans: 長野市, "Nagano-shi") is de hoofdstad van de gelijknamige prefectuur Nagano op het Japanse eiland Honshu. De stad heeft een oppervlakte van 730,83 km² en had in 2007 ongeveer 378.000 inwoners.
Geschiedenis.
In 1847 stierven bijna 10.000 mensen toen op 8 mei de 'Zenko-ji aardbeving' de stad en omliggende gebieden trof.
Nagano werd een stad (shi) op 1 april 1897.
In 1949 werd de universiteit van Nagano opgericht.
Bij de gemeentelijke herindeling van 16 oktober 1966 groeide Nagano door samenvoeging met 7 omliggende gemeenten.
In Nagano werden de Olympische Winterspelen van 1998 en de Paralympische Winterspelen van 1998 gehouden. De evenementen leverden de stad een splinternieuw schaatsstadion, genaamd M-Wave.
In 1999 werd Nagano een kernstad en werden de voormalige stad Toyono, de dorpen Togakushi en Ooka en het district Kinasa Kamiminochi door Nagano geabsorbeerd.
In 2005 was Nagano gastheer voor de Speciale Olympische Winterspelen.
Op 1 januari 2010 werden de gemeenten Shinshūshin en Nakajō (district Kamiminochi) aangehecht bij de stad Nagano.
Verkeer.
Nagano ligt aan de Hokuriku Shinkansen van de East Japan Railway Company naar Takasaki en Tokio.
Nagano ligt verder aan de "Shinano"-lijn en de "Kita-Shinano"-lijn, van de Shinano Railway, de "Nagano"-lijn van de "Nagano Electric Railway", en aan de "Shinonoi-lijn", de "Shin'etsu-hoofdlijn", de "Iiyama-lijn" en de "Chūō hoofdlijn" van de East Japan Railway Company.
Binnen de stad en de randsteden rijden bussen van "Kawanaka-jima Bus" en "Nagano Dentetsu Bus Co."
De dichtstbijzijnde luchthaven ligt bij Matsumoto en is verbonden met Nagano via een speciale buslijn die er 70 minuten over doet.
Economie.
De belangrijkste industrietakken in Nagano zijn zijdeindustrie, machinebouw en houtbewerking.
Bezienswaardigheden.
De Boeddhistische tempel Zenkō-ji heeft een hoofdhal die een van de grootste houten gebouwen in Japan. In de tempel staat een bronzen Boeddhabeeld dat een van de oudste in Japan is.
In de regio rond Nagano leeft de Japanse makaak. Vooral in het Jigokudani-apenpark worden zij vaak aangetroffen als zij baden in de onsen.
De historische locatie van de "slagen van Kawanakajima" (1553, 1555, 1557, 1561 en 1564) tussen Takeda Shingen en Uesugi Kenshin is bewaard gebleven als een park met een gemeentelijk museum over de geschiedenis van deze regio.
"Matsushiro", de voormalige kasteelstad van de Sanada-clan, ligt in het zuidelijk deel van Nagano. Men bewaart hier de historische sfeer door de instandhouding van woningen van de samoerai, tempels en tuinen uit de feodale periode, waaronder de restanten van ket kasteel en het landhuis van de landheer Sanada Jumangoku. Het ondergrondse keizerlijke hoofdkwartier (松代大本営跡, "Matsushiro Daihon'ei Ato") waaraan vanaf november 1944 tot de Japanse overgave op 15 augustus 1945 werd gebouwd, is deels open voor publiek.
Enkele sportfaciliteiten van de Olympische Winterspelen zijn ook vanuit architectonisch standpunt interessant: de schaatsbaan M-Wave en de Big Hat (ビッグハット, "Biggu Hatto") ijshockeyhal.
Ten noordoosten van Nagano ligt het grootste Japanse skiresort "Shiga Kogen".
Net ten zuiden van het stadscentrum liggen de Nagano Chausuyama-dierentuin, een openlucht dinosauruspark, een botanische tuin en een natuurmuseum.
Stedenbanden.
Nagano heeft een stedenband met

</doc>
<doc id="36714" url="https://nl.wikipedia.org/wiki?curid=36714" title="Vergelijkende taalkunde">
Vergelijkende taalkunde

De vergelijkende taalkunde of vergelijkende taalwetenschap is een tak van de taalkunde die zich primair ten doel stelt binnen een bepaalde taalfamilie de verschillen en overeenkomsten tussen de leden te ontdekken en te bestuderen.
Beschrijving.
De historische taalkunde is mede van groot belang voor de vergelijkende taalkunde. Men tracht met behulp van overeenkomsten en verschillen op het gebied van met name woordenschat, etymologie, grammatica en fonologie uitspraken te doen over de precieze herkomst van leden van een taalfamilie en hun historische ontwikkeling, om zodoende een beeld te kunnen schetsen van bijvoorbeeld vaste klankwetten die door de eeuwen heen gewerkt hebben.
In de vergelijkende taalwetenschap valt onder meer op dat de woorden en zinsdelen vaak zeer sterk uiteenlopende grammaticale functies hebben in verschillende talen en taal(sub-)families. Synthetische talen kennen veel verbuigingen, waardoor door middel van één of enkele woorden iets kan worden uitgedrukt waar analytische talen vaak veel woorden of een hele zin voor nodig hebben. De hiërarchische verhouding tussen woorden, zinsdelen en hele zinnen is dus bij synthetische talen heel anders dan bij analytische. Bij deze laatste groep talen (waar bijvoorbeeld het Nederlands, Frans en Engels bij horen) spelen "kleine" woorden als voorzetsels, clitica en/of lidwoorden evenals vaste woord- en zinsdeelvolgorde een veel belangrijkere rol. Bij synthetische talen daarentegen is deze rol veel meer weggelegd voor gebonden morfemen.
Geschiedenis.
In Nederland hebben taalkundigen als Johannes de Laet, en met minder succes Hugo de Groot en Becanus, zich met de vergelijkende taalkunde beziggehouden. Op internationaal niveau is de gemeenschappelijke oorsprong van alle Indo-Europese talen aan het begin van de 19e eeuw aan het licht gekomen, door het werk van Friedrich Schlegel, en werden andere grote taalfamilies ontdekt zoals de Fins-Oegrische. Andere talen zoals het Baskisch worden nu nog als isolaten beschouwd, maar kunnen in de toekomst wellicht toch onder een bepaalde familie worden gerangschikt.

</doc>
<doc id="36716" url="https://nl.wikipedia.org/wiki?curid=36716" title="Marillion">
Marillion

Marillion, opgericht in 1979, is een band uit het Engelse Aylesbury die voornamelijk progressieve rock maakt.
De groep heeft zich genoemd naar het boek The Silmarillion van J.R.R. Tolkien.
Geschiedenis.
Marillion werd in 1979 opgericht als Silmarillion door Steve Rothery, Doug Irvine, Brian Jelliman en Mick Pointer. In 1980 verandert de naam in Marillion om problemen met de erven van Tolkien te voorkomen. De boomlange Schot Fish (Derek Dick) kwam in 1981 bij de band als leadzanger. In 1982 tekende de groep haar eerste platencontract en snel daarna kwam "Market Square Heroes" uit als debuutsingle. Het debuutalbum "Script For A Jester's Tear" kwam in 1983 uit, gevolgd door "Fugazi" uit 1984.
1985 was het jaar van de grote doorbraak van Marillion met het album "Misplaced Childhood", waarvan de ballade "Kayleigh" hoog in de hitlijsten eindigde. Dit is tevens een van de weinige grote hitsuccessen die de band behaalde. Het volgende album, "Clutching at Straws" uit 1987, bevat nog de hit "Incommunicado", maar verkocht zo'n 30 procent minder dan zijn voorganger. Fish verliet de band in 1988 omdat hij solo verder wilde gaan en de overige bandleden trokken Steve Hogarth van de band "The Europeans" en "How We Live" aan als nieuwe leadzanger.
In 1991 probeerde de band onder dwang van platenmaatschappij EMI succes te behalen met het popachtige album "Holidays in Eden". De single "Cover My Eyes" verkocht weliswaar goed, maar de albumverkopen bleven ver achter bij "Misplaced Childhood". In 1994 kwam vervolgens "Brave" uit, een complex en zeer donker conceptalbum van 70 minuten dat een terugkeer naar de oude muzikale koers betekende.
In 1995 volgde "Afraid of Sunlight", opnieuw een conceptalbum, dit keer handelend over de keerzijde van de roem. Diverse beroemdheden werden onder de loep genomen (John Lennon, Muhammad Ali, O.J. Simpson, Donald Campbell). Ook dit album scoorde niet in de hitlijsten. Het is het laatste album dat de groep voor EMI opnam.
Nadat de groep de platenmaatschappij verliet, probeerde ze het met onafhankelijke labels. Dit resulteerde in veelal slechte marketing en dito magere kritieken in de pers. De band ging in die jaren vrij anoniem door het leven, maar bracht wel drie albums op de markt ("This strange engine", "Radiat10n" en "marillion.com").
Na een e-mailbericht in 1997 van Marillion dat ze niet in de Verenigde Staten kunnen komen toeren wegens geldgebrek, wordt door een Amerikaanse fan een tourfonds op internet opgericht. Hiermee werd voldoende geld ingezameld om Marillion over te laten komen voor een kleine clubtour in de Verenigde Staten.
De jaren 2000 en 2003 laten opnieuw zien waartoe een oproep op internet kan leiden. Nadat de band in 2000 zonder platencontract kwam te zitten, besloot de groep het voortaan helemaal zelf te doen. Een oproep van de band om vooraf hun nieuwe (nog op te nemen) album te kopen bleek een succes. Van dit album, "Anoraknophobia", werden 12.674 stuks vooraf besteld, waardoor de groep de opname van het album zelf kon betalen. Het succes van de campagne leverde de groep voor het eerst sinds 1995 weer een deal op met EMI, dit keer voor de distributie en marketing. "Anoraknophobia" is het eerste album sinds "Misplaced Childhood" uit 1985, dat beter verkoopt dan zijn voorganger.
Van het 13e album van Marillion, "Marbles", gingen 12.772 stuks in de voorverkoop in een luxe dubbel-cd-versie, in de winkels kiest de band ervoor om een enkele-cd-versie uit te brengen. Met de opbrengst van de voorverkoop betaalde Marillion dit keer niet alleen de studio en producer David Meegan, maar ook de distributie en marketing werden zelf ter hand genomen.
Van "Marbles" kwamen de singles "You're gone" en "Don't hurt yourself" in de Britse en Nederlandse top tien van de hitlijsten na een oproep via internet de singles massaal in de eerste twee weken na de release te kopen. De campagne levert de band veel persaandacht op, met name in het Verenigd Koninkrijk. Voor het eerst sinds 1997 ging de groep ook weer naar de Verenigde Staten en Canada voor een tournee. In de winter van 2005 verscheen de live-dvd "Marbles on the road".
Marillion heeft in 2006 aan hun 14e studioalbum "Somewhere Else" gewerkt, dat op 9 april 2007 uitkwam. Op 11 juni kwam hiervan de single "Thank You Whoever You Are"/"Most Toys" uit (dubbele A-kant), die in de daaropvolgende week positie 6 in de Top 100 bereikte. Dit is de hoogste positie die de band ooit in Nederland behaalde. In 2007 trad Marillion gratis op, op de markt in Almelo. De band was in Nederland onder andere voor een optreden in Hardenberg.
In oktober 2008 kwam het 15e studioalbum "Happiness is the Road" uit. In tegenstelling tot "Somewhere Else", waar de band weinig interactie met de fans heeft gezocht, was "Happiness is the Road" weer als een pre-orderalbum te bestellen. Op 10 september heeft Marillion het album in navolging van Radiohead "gratis" beschikbaar gesteld. De muziekbestanden vragen van de gebruiker een e-mailadres voor reclamedoeleinden.
Op 2 oktober 2009 bracht Marillion "Less is More" uit, een akoestisch album. Diverse nummers van vorige albums werden gestript en voorzien van nieuwe arrangementen. Hierbij werd onder andere gebruikgemaakt van oude instrumenten zoals een origineel kerkorgel en dulcitone. Hierna heeft Marillion een schouwburgtour gedaan in onder meer Nederland.
Medio 2012 is het 17e studioalbum, "Sounds That Can't Be Made" uitgebracht waarna een uitgebreide tour is afgewerkt die tot januari 2013 duurde, in Europa, Noord- en Zuid-Amerika. Op 23 september 2016 kwam het 18e album uit. De titel van dit album is "F.E.A.R.", een afkorting van Fuck Everyone And Run. In tegenstelling tot de laatste albums hebben de bandleden voor hun bekende pre-orders ervoor gekozen dit niet zelf te doen maar dit te laten verzorgen door PledgeMusic.
In 2019 bracht Marillion een soort verzamelalbum uit, "Marillion with friends from the orchestra", waarbij enkele nummers herschreven zijn en opnieuw opgenomen zijn samen met een orkest. 
In 2020 zou Marillion, zoals sinds 2002 het geval is, een aantal speciale weekenden ('conventions') organiseren, maar vanwege de coronapandamie werden deze afgelast. Daarom besloot de band om een 'couch convention' te organiseren, waarbij fans vanaf huis online naar oude liveshows konden kijken. Deze werd aangevuld met enkele extra's en met livestreams van de bandleden zelf, waarbij Steve Rothery bijvoorbeeld een cursus cocktails maken gaf. 
Ook nam Marillion tijdens de coronapandemie het album An hour before it's dark op, dat in 2022 werd uitgebracht.
Naast Marillion.
Tussen de bedrijven door zijn de leden van Marillion ook bezig met diverse soloprojecten of verlenen ze hun medewerking aan andere artiesten. Steve Hogarth heeft een album opgenomen met Richard Barbieri van Porcupine Tree. Zowel Hogarth als Fish werkten mee aan Egbert Derix' album 'Paintings in Minor Lila' uit 2012, waarop de muziek van Marillion centraal staat. Mark Kelly speelde met DeeExpus en Pete Trewavas samen met Eric Blackwood met Edison's Children. Trewavas is ook lid van de supergroep Transatlantic sinds de oprichting daarvan in 1999. Steve Rothery bracht in 2015 zijn eerste soloalbum uit: "The ghosts of Pripyat."

</doc>
<doc id="36719" url="https://nl.wikipedia.org/wiki?curid=36719" title="Deelstaten van Duitsland">
Deelstaten van Duitsland

De deelstaten van Duitsland (Duits: "Länder" of "Bundesländer") zijn de zestien deelstaten van de Bondsrepubliek Duitsland. Ze hebben eigen grondwetten, parlementen en regeringen. Anders dan in niet-federalistische landen hebben de deelstaten in Duitsland veel lokale bevoegdheden. Ze hebben ook invloed op de federale bestuurslaag: de Bondsraad, die de deelstaatregeringen vertegenwoordigt en meebeslist over veel federale wetten.
Er is geen stuk van Duitsland dat niet bij een deelstaat hoort; ieder stuk van het grondgebied van de Bondsrepubliek maakt deel uit van een van de deelstaten. Met "Bundesgebiet" (federaal gebied) wordt geheel Duitsland aangeduid en niet een deelstaatloos gebied dat direct door de federale overheid wordt bestuurd. De grenzen van een deelstaat kunnen alleen via een plebisciet worden veranderd. Noordrijn-Westfalen telt de meeste inwoners, qua oppervlakte is Beieren het grootst. 
Benamingen.
De Duitse Grondwet van 1949 noemt de deelstaten "Land" (meervoud: "Länder"). Gebruikelijker is echter de term "Bundesland" omdat "Land" een algemeen woord is en ook een nationale staat zoals Suriname of Luxemburg kan aanduiden. De Nederlandstalige term "landelijk" zou in Duitsland misverstanden kunnen oproepen: wanneer men aan geheel Duitsland denkt is dan "bundesweit" (federaal, in het gebied van de federatie) de gebruikelijke aanduiding.
De meeste deelstaten noemen zich "Land" (bijvoorbeeld "das Land Schleswig-Holstein"), maar Beieren, Saksen en Thüringen gebruiken de term "Freistaat", een oud woord voor 'republiek'. Het parlement van een deelstaat heet meestal "Landtag". De deelstaatregering heet "Landesregierung" of (in Beieren en Saksen) "Staatsregierung" en haar voorzitter "Ministerpräsident". De ministers heten "Minister" of "Staatsminister". Vaak zegt men, afhankelijk van de context, "Landesminister" om het verschil met de federale minister aan te duiden, om dus de "Bundesinnenminister" (federale minister van binnenlandse zaken) van een "Landesinnenminister" te onderscheiden.
Sommige deelstaten worden "Bindestrich-Länder" (koppelteken-landen) genoemd omdat hun naam op een samenvoeging van oudere landen wijst. Voorbeelden zijn Baden-Württemberg en Saksen-Anhalt. Dat betekent echter niet dat er niet nog andere, niet genoemde landsdelen zijn. Ook andere landen zijn vaak het product van historische samenvoegingen, zo bestaat Beieren uit Oudbeieren, Franken en een deel van Zwaben. Voor sommige landen zijn afkortingen ingeburgerd, vooral NRW voor Noordrijn-Westfalen, terwijl Hamburg als stad sowieso al een afkorting vanwege de autokentekens heeft: HH. Minder bekend is bijvoorbeeld BY voor Beieren (Bayern).
Symbolen.
De deelstaten hebben hun eigen symbolen zoals vlag en volkslied. Deze zijn gedeeltelijk veel ouder dan de Bondsrepubliek. In geheel Duitsland is bekend dat blauw en wit de kleuren van Beieren zijn, het paard is het wapendier van Nedersaksen en in Sleeswijk-Holstein wordt het lied "Schleswig-Holstein meerumschlungen" (1844) gekoesterd. Noordrijn-Westfalen bijvoorbeeld verenigt in zijn vlag het groen-wit van de Rijnprovincie met het rood-wit van Westfalen.
De vlaggen van Rijnland-Palts, Nedersaksen en Saarland hebben de kleuren van de federale vlag "zwart-rood-goud", zij het met het wapen van de betreffende deelstaat. Rijnland-Palts wilde in 1948 op de democratische traditie van die kleuren wijzen en benadrukken dat het bij een op te richten Duitse staat hoorde; Nedersaksen koos in 1951 voor die kleuren omdat ze tegenover de enkele landsdelen van Nedersaksen neutraal waren; Saarland wilde in 1957 eveneens benadrukken dat het bij Duitsland hoorde.
Naast de officiële symbolen staan soms gebouwen of onderwerpen voor een bepaalde deelstaat. In het geval van Beieren zijn dat de "Weißwurst" en de "Lederhose", alhoewel witte worsten en leren broeken, ook historisch gezien, niet alleen in Beieren voorkomen.
Stadtstaaten.
De deelstaten worden vaak ingedeeld in "Flächenländer" ("Fläche": oppervlakte) en "Stadtstaaten". De drie "Stadtstaaten" hebben echter dezelfde rechten en plichten als andere deelstaten. "Stadtstaat" zijn Berlijn, Hamburg en Bremen. De deelstaat Bremen bestaat, om precies te zijn, uit twee steden: Bremen en Bremerhaven.
Berlijn, tevens de Duitse hoofdstad, is volgens zijn grondwet "ein deutsches Land und zugleich eine Stadt" (een Duits land en tegelijk een stad). De minister-president is de "Regierender Bürgermeister", het parlement het "Abgeordnetenhaus". Het bijvoeglijk naamwoord "Regierender" wijst naar de situatie na de Tweede Wereldoorlog, toen er ook een "Oberbürgermeister" van Oost-Berlijn bestond.
Hamburg en Bremen noemen zich "Hansestadt", om precies te zijn: "Freie und Hansestadt Hamburg" resp. "Freie Hansestadt Bremen". Van de ooit ruim 200 steden die rechtstreeks of indirect bij de Hanze hoorden gebruiken tegenwoordig ca. 20 de bijnaam "Hansestadt"; dit heeft verder geen staatsrechtelijke betekenis maar is meer in het verband van citymarketing te zien. De burgemeester van Hamburg is de "Erster Bürgermeister" en die van Bremen heeft de titel "Präsident des Senats und Bürgermeister" (kort ook "Senatspräsident"). De parlementen in deze twee deelstaten heten "Bürgerschaft". De regeringen van Berlijn, Hamburg en Bremen heten "Senat", een lid daarvan "Senator".
Berlijn, Hamburg, Bremen en Bremerhaven zijn "kreisfreie Städte" en hebben geen gemeenten. Wel bestaan er "Stadtbezirke" (districten) zoals in vergelijkbare andere grote steden.
Bevoegdheden.
De overheidstaken in Duitsland zijn in principe zaak van de deelstaten – tenzij de Grondwet bepaalde taken aan het federaal niveau heeft opgedragen. Over een aantal zaken gaan Bond (vertegenwoordigd door de Bondsdag, het nationaal parlement) en deelstaten (vertegenwoordigd door de Bondsraad) samen. Er zijn dus drie soorten van wetgeving in Duitsland: uitsluitend federale wetgeving (bijvoorbeeld defensie, munt), gezamenlijke wetgeving (zogenoemde "toestemmingswetten", bijvoorbeeld belastingen) en deelstaatwetgeving (bijvoorbeeld school en cultuur). Federale wetten hebben voorrang op deelstaatwetten: "Bundesrecht bricht Landesrecht" (art. 31 Grondwet).
Het onderwijs in Duitsland hoort tot de taken van de deelstaten, maar omdat al te grote verschillen binnen Duitsland onwenselijk zijn werken de deelstaten samen via de "Kultusministerkonferenz", die bijvoorbeeld gezamenlijke standaards voor de einddiploma's bepaalt.
Structuur.
Een deelstaat heeft een parlement met één kamer (alleen Beieren had, tot 1999, een tweede kamer, de "Senat"). De regering wordt door het deelstaatparlement gekozen. Het hangt af van de grondwet van de enkele deelstaat, of het parlement bijvoorbeeld alleen de regeringsleider kiest, zoals in Saksen-Anhalt, of de gehele regering, zoals in Baden-Württemberg. Een lid van de deelstaatregering kan lid van het parlement zijn, maar dat is meestal niet verplicht. Een uitzondering is Noordrijn-Westfalen waar de grondwet bepaalt dat de minister-president lid van het parlement moet zijn. Vanwege het gebrek aan een eigen staatshoofd vervult de minister-president die functie; de beëdiging van de minister-president is normaliter taak van de voorzitter van het deelstaatparlement. Hoewel Duitsland op federaal niveau geen plebiscieten kent, bestaan ze op deelstaatniveau (en gemeenteniveau) meestal wel.
De territoriale structuur van een deelstaat kan heel verschillend zijn, hoewel er veel gelijkenissen zijn. De grote deelstaten Baden-Württemberg, Beieren, Hessen, Noordrijn-Westfalen en Saksen zijn onderverdeeld in "Regierungsbezirke". De administraties van deze "Bezirke" horen bij de deelstaatregering. Onder het niveau van de "Bezirke" zijn dan de gemeenten (precies: "Landkreise" en "kreisfreie Städte"). Over de grenzen en rechten van de "Bezirke" en gemeenten beslist de deelstaat.
Een bijzonderheid van Noordrijn-Westfalen zijn de twee "Landschaftsverbände", samenwerkingsverbanden van de gemeenten in Noordrijn en Westfalen-Lippe. Ze zijn een overblijfsel van de "Provinzialverbände" uit de Pruisische tijd.
Positie in het federale systeem.
Deelstaten.
De Duitse Grondwet bepaalt dat Duitsland uit deelstaten bestaat en dat deze ook per grondwetswijziging niet kunnen worden afgeschaft. Gebiedswijzigingen of fusies kunnen alleen plaatsvinden via referenda van de betrokken bevolkingen. De deelstaten hebben een eigen staatskarakter.
Via de Bondsraad zijn deelstaatregeringen automatisch betrokken bij de federale politiek. Een kanselier moet dus niet alleen een meerderheid in de Bondsdag (het federale parlement) voor zijn wetsvoorstellen vinden, maar ook in de Bondsraad, die over ca. 40 procent van de wetten mee beslist. Doordat de bondsraadstemmen door de deelstaatregeringen worden uitgebracht heeft een deelstaatverkiezing invloed op de federale politiek. De tijden van de deelstaatverkiezingen zijn niet op elkaar afgestemd, daarom wordt gezegd dat in Duitsland vrijwel permanent een verkiezingsstrijd woedt (in de praktijk ongeveer alle paar maanden). Daardoor wordt de federale politiek vaak vertraagd omdat de federale politici graag met een onpopulair onderwerp wachten tot ná de verkiezingen in een deelstaat.
Een deelstaat benoemt een aantal van zijn deelstaatsministers tot lid van de Bondsraad; de stemmen van één deelstaat kunnen alleen "en bloc" worden uitgebracht. Soms moeten twee partijen in een deelstaatsregering samenwerken, terwijl een van die partijen op federaal niveau in de oppositie zit. In zo'n geval stemt die deelstaat meestal neutraal. Een lid van de Bondsraad heeft spreekrecht in de Bondsdag.
De deelstaatverkiezingen hebben ook invloed op de verkiezing van de Bondspresident, het staatshoofd. De helft van de kiesmannen en kiesvrouwen in de Bondsvergadering wordt gekozen door de deelstaatparlementen. Bij het zoeken naar een kandidaat zijn ministers-presidenten minder vaak de natuurlijke keuze. De bondspresidenten Richard von Weizsäcker (West-Berlijn), Johannes Rau (Noordrijn-Westfalen) en Christian Wulff (Nedersaksen) waren eerder ministers-presidenten.
De federale Grondwet bepaalt dat alle Duitsers in principe onder dezelfde omstandigheden moeten kunnen leven. Om de verschillen qua rijkdom niet te groot te laten worden is er een "Länderfinanzausgleich": De rijkere deelstaten moeten aan het eind van het jaar geld afstaan aan de armere. De "Stadtstaaten" krijgen vanwege hun demografische structuur meer geld dan "Flächenländer". Verder betaalt de Bond aan armere deelstaten de "Bundesergänzungszuweisungen". In de rijkere deelstaten is er veel kritiek op de "Länderfinanzausgleich"; er wordt gezegd dat vanwege de transferbetalingen de arme deelstaten geen motief hebben om spaarzamer te zijn. Het gaat echter maar om 1-2 procent van een deelstaatsbegroting; en 2011 werden ruim zeven miljard euro herverdeeld.
Ministers-presidenten en partijpolitiek.
Vanwege hun rechten zijn de deelstaten echte partners en soms ook tegenstanders van het federaal niveau dat vaak als "der Bund" wordt aangeduid (zoals vóór 1945 "das Reich"). Men heeft het ook over "Landesfürsten" (deelstaatvorsten). Een minister-president kan alleen worden afgezet door het deelstaatparlement in kwestie, niet door de Bondsregering. Vaak vindt een politicus het interessanter om minister-president te zijn dan bondsminister. Daarom was het opzienbarend dat in 2018 Annegret Kramp-Karrenbauer haar veilige post in het Saarland verliet om de ondergeschikte rol van secretaris-generaal in haar partij in te nemen, de CDU.
Wanneer een grote oppositiepartij op zoek is naar een kandidaat om bondskanselier (federale regeringsleider) te worden, voor de Bondsdagverkiezingen, dan kijkt men meestal eerst naar de ministers-presidenten van die partij. De bondskanseliers Kurt Georg Kiesinger (Baden-Württemberg), Willy Brandt (West-Berlijn), Helmut Kohl (Rijnland-Palts), Gerhard Schröder (Nedersaksen) en Olaf Scholz (Hamburg) waren voormalige ministers-presidenten, zij het niet direct voordat ze bondskanselier werden. Met uitzondering van Kohl dienden ze eerst als jonge afgevaardigden in de Bondsdag en gingen vervolgens terug naar hun deelstaat om minister-president te worden. Schröder werd eerst oppositieleider en moest het minister-presidentschap nog veroveren. In de jaren 1961, 1965, 1969, 1976, 1980, 1987, 1990, 1994, 1998, 2002, 2013 en 2021 waren de kanselierskandidaten (die toen niet bondskanselier waren) ministers-presidenten of voormalige ministers-presidenten.
Bekende en belangrijke ministers-presidenten waren bijvoorbeeld Franz Josef Strauß (CSU) van Beieren (1978-1988) en Johannes Rau (SPD) van Noordrijn-Westfalen (1978-1998). De langstzittende minister-president was Peter Altmeier (CDU) die meer dan 21 jaar lang Rijnland-Palts regeerde. Bernhard Vogel (CDU) was de enige die minister-president van twee deelstaten was, in 1976-1988 van Rijnland-Palts en in 1992-2003 van Thüringen (samen zelfs 23 jaar). De eerste vrouwelijke minister-president was Heide Simonis van Sleeswijk-Holstein (1993-2005).
Voor een bondskanselier zijn goede verhoudingen met de ministers-presidenten, ook en vooral met die van zijn eigen partij, bijzonder belangrijk. Een minister-president kan de federale politiek via de Bondsraad dwarsbomen en is ook vaak de partijleider in zijn deelstaat. Daardoor heeft hij invloed op veel partijleden, en bij een federaal partijcongres zijn de afgevaardigden ingedeeld per deelstaat. De partijleiders uit Noordrijn-Westfalen (van bijna alle partijen) zijn bijzonder machtig omdat in deze deelstaat een vijfde van alle Duitsers wonen, waardoor op een federaal partijcongres de delegatie uit NRW meestal de met afstand grootste is. Bij sommige onderwerpen en vooral bij beslissingen over personen stemmen de delegaties vrij gesloten af. Toch is dit niet de enige binding op een partijcongres; Oskar Lafontaine was maar de SPD-minister-president van het kleine Saarland, maar als spreekbuis van de linkervleugel van zijn partij had hij grote invloed en werd uiteindelijk ook gekozen tot federale partijleider (1995-1999).
Geschiedenis.
Deelstaten vóór 1945.
Al in het Heilige Roomse Rijk hadden de vorstendommen veel macht, terwijl de macht van de keizer (oorspronkelijk: koning) uiteindelijk afhing van zijn macht als vorst. De keizerlijke titel was niet erfelijk, maar gedurende een lange periode, tot aan het eind van het rijk in 1806, was de keizer bijna altijd de erfgenaam van de Oostenrijkse Habsburgers. Een andere belangrijke vorst was de koning van Pruisen. Zeven vorsten hadden als keurvorsten bijzondere rechten, vooral het recht om de keizer te kiezen.
In 1815 werd de Duitse Bond opgericht. De Duitse Bond verving het in 1806, door Napoleon, opgeheven Heilige Roomse Rijk. Deze statenbond was bedoeld om een revolutie in Duitsland te voorkomen en aanvallen van buiten af te weren. De macht lag nog steeds bij de lidstaten. Wel moesten ze zich aan de besluiten van de Bond houden.
In 1867, na de Pruisisch-Oostenrijkse Oorlog, stichtte Pruisen een federale staat, de Noord-Duitse Bond, die in 1871 tot het Duitse Keizerrijk werd uitgebreid. Oostenrijk werd uitgesloten van het keizerrijk, waarmee Pruisen, dat ruim twee derde van het overige Duitse grondgebied besloeg, de machtigste staat binnen het keizerrijk werd. De deelstaten, "Bundesstaaten" geheten, hadden via de "Bundesrat" een beslissende invloed op de federale politiek. In de praktijk had echter bijna uitsluitend Pruisen iets te zeggen, de Pruisische koning was automatisch de Duitse keizer en benoemde de rijkskanselier.
Het "Reichsland Elsaß-Lothringen" ontstond na 1871 uit gebieden die Frankrijk werden afgenomen. "Reichsland" betekende toen dat het door de rijksregering werd bestuurd. Pas in 1911 kreeg Elzas-Lotharingen een eigen landdag. In november 1918 bepaalde de wapenstilstand tussen Duitsland en Frankrijk dat het gebied terug naar Frankrijk ging.
Ook in de Weimarrepubliek (sinds 1919) bestonden er "Länder" die nu voor het eerst deze naam kregen. Hun macht was echter geringer dan in het keizerrijk. De kleine deelstaten op het gebied van Thüringen sloten zich in 1920 samen tot de deelstaat Thüringen, en kleinere deelstaten werden deel van Pruisen.
In de tijd van het nationaalsocialisme (1933-1945) bestonden de deelstaten nog wel, maar ze werden onder rijkscommissarissen geplaatst en hadden verder geen betekenis. Naast de deelstaten kregen de "Gaue" van de nationaalsocialistische partij (vanaf 1939 ook officiële gebiedseenheden) meer en meer gewicht. De misschien belangrijkste territoriale verandering in het NS-tijdperk, die ook ná 1945 in kracht bleef, was verbonden aan de "wet Groot-Hamburg". Niet alleen werden Pruisische steden deel van Hamburg maar verloor Lübeck zijn status als deelstaat en werden kleine gebieden van Oldenburg deel van Pruisen.
Ontwikkeling in de Bondsrepubliek.
De huidige Duitse deelstaten zijn na de Tweede Wereldoorlog (weer) opgericht. Op het grondgebied van Pruisen ontstonden nieuwe deelstaten, zoals Noordrijn-Westfalen (1946). In 1947 werd Pruisen officieel door de geallieerden ontbonden.
Afgevaardigden van de deelstaatsparlementen vormden in 1948/1949 de Parlementaire Raad, die een nieuwe grondwet uitwerkte. De Bondsrepubliek Duitsland (sinds september 1949) is volgens art. 20 "ein demokratischer und sozialer Bundesstaat" (een democratische en sociale federale staat); deze beginselen (en de grondrechten) kunnen volgens art. 79 niet worden afgeschaft.
De deelstaten Baden, Württemberg-Baden en Württemberg-Hohenzollern werden in 1952 via een plebisciet de deelstaat Baden-Württemberg. In 1957 kwam Saarland bij de Bondsrepubliek nadat de bevolking in 1955 in een plebisciet zich tegen een Europese status had uitgesproken.
Van tijd tot tijd verschijnen in de pers plannen over een herindeling, bijvoorbeeld een bijeenvoegen van de noordwestelijke deelstaten. Omdat de inwoners van kleine deelstaten hun zelfstandigheid koesteren (en daarom in een plebisciet nee zouden zeggen) zijn veranderingen zeer onwaarschijnlijk.
In 1975 stemden de inwoners van Oldenburg en Schaumburg-Lippe voor de onafhankelijkheid van hun deelstaat Nedersaksen. De Bondsdag volgde hen echter niet, en het constitutionele gerechtshof gaf hem gelijk: Het is het doel van art. 29 grondwet dat sterkere, niet zwakkere deelstaten ontstaan.
DDR en Berlijn.
In de DDR bestonden er een aantal jaren ook deelstaten: Saksen, Thüringen, Brandenburg, Saksen-Anhalt en Mecklenburg. Deze werden echter vanaf 1952 vervangen door 14 Bezirke. De "Länderkammer", de parlementskamer voor de deelstaten, werd sindsdien door de Bezirke gekozen. In 1958 werd deze kamer afgeschaft. In juli 1990, tijdens de Duitse hereniging, werden op het grondgebied van de DDR weer de oude deelstaten hersteld; sinds 3 oktober maken ze deel van de Bondsrepubliek uit.
Berlijn had tijdens de deling van Duitsland een aparte status; het lag op het grondgebied van de Sovjetzone, maar moest volgens de afspraken door de vier geallieerde machten worden bestuurd. In feite werd Berlijn evenals Duitsland gedeeld. De drie westerse sectoren vormden een politieke eenheid (West-Berlijn) die officieel niet bij de Bondsrepubliek hoorde, maar toch vrijwillig alle West-Duitse wetten overnam. West-Berlijn werd daardoor wel als een soort deelstaat van de Bondsrepubliek gezien. Oost-Berlijn werd, tegen de geallieerde afspraken in, als een van de Bezirke bij de DDR gevoegd.
Na de val van de muur in 1989 werden West-Berlijn en Oost-Berlijn in 1990 één deelstaat: de huidige Berlijnse deelstaat. Er is in 1995 vergeefs geprobeerd via een plebisciet Berlijn in de omringende nieuwe deelstaat Brandenburg te voegen. Sinds 1991 is Berlijn niet alleen weer één deelstaat, maar ook weer de Duitse hoofdstad — al duurde het tot 1999 en later voor de (meeste) federale organen in Berlijn zetelden.
De deelstaten die eerder tot de DDR behoorden worden "neue Bundesländer" (nieuwe deelstaten) genoemd. Ze verschillen van de oude deelstaten onder meer door de grote demografische uitdagingen en de sterke rol van de partij "Die Linke" in de parlementen. Mecklenburg-Voor-Pommeren bijvoorbeeld is de dunstbevolkte deelstaat. In 1990, bij toetreding tot de Bondsrepubliek, telde het nog een kleine twee miljoen inwoners. Twintig jaar later waren er nog maar 1,6 miljoen.

</doc>
<doc id="36721" url="https://nl.wikipedia.org/wiki?curid=36721" title="Magneetrem">
Magneetrem

Een magneetrem is een rem die wordt toegepast bij railvoertuigen en gebruikmaakt van magnetisme. Er bestaan twee varianten: de magneetrem die door mechanische wrijving op het spoor remt en de wervelstroomrem die door middel van wervelstromen in de rails de remkracht opwekken.
Bij de mechanische wrijving zakt er vanuit de trein een blok met permanente (PMg) of elektromagneten (EMg) op het spoor, waardoor de magneetrem zichzelf krachtig tegen de spoorstaaf trekt. Door de wrijving die dit veroorzaakt remt de trein af. Omdat een magneetrem de rails kan beschadigen en veel geluid produceert, wordt de magneetrem alleen gebruikt als noodrem of parkeerrem (alleen bij PMg). De meeste trams zijn voorzien van magneetremmen.
Bij de wervelstroommagneetrem hangen de magneten op enige millimeters boven de spoorkop en zorgen voor een magnetisch veld in de spoorstaaf dat wervelstromen in de rail doet ontstaan. Door de tegenwerking van het magnetisch veld ten opzichte van de rijrichting van de trein, remt de trein af. Deze rem is slijtagevrij, maar ontwikkelt veel warmte in de spoorstaven.
Wervelstroommagneetremmen mogen in Nederland niet gebruikt worden omdat ze de gecodeerde spoorstroomlopen van treinbeheersingssysteem ATB-EG kunnen beïnvloeden.

</doc>
<doc id="36722" url="https://nl.wikipedia.org/wiki?curid=36722" title="Gat (halfgeleider)">
Gat (halfgeleider)



</doc>
<doc id="36723" url="https://nl.wikipedia.org/wiki?curid=36723" title="Taalwetenschap">
Taalwetenschap



</doc>
<doc id="36724" url="https://nl.wikipedia.org/wiki?curid=36724" title="160">
160

Het jaar 160 is het 60e jaar in de 2e eeuw volgens de christelijke jaartelling.

</doc>
<doc id="36726" url="https://nl.wikipedia.org/wiki?curid=36726" title="Maria I van Engeland">
Maria I van Engeland

Maria (Mary) Tudor (Greenwich, 18 februari 1516 — Londen, 17 november 1558) was koningin van Engeland van 1553 tot 1558 en afkomstig uit het Huis Tudor. Zij was een dochter van Hendrik VIII en zijn eerste echtgenote Catharina van Aragon. Zij verwierf de bijnamen 'de Katholieke' en 'de Bloedige' (Bloody Mary).
Toen haar vader zich van Catharina liet scheiden (het huwelijk werd ongeldig verklaard), werd Maria door hem als bastaard bestempeld. Ook werd ze van haar moeder afgezonderd. Na de dood (door onthoofding) van Anna Boleyn, Hendriks tweede echtgenote, werd Maria weer in genade aangenomen. Later betreurde zij dat ze met Hendriks voorwaarden (erkenning van haar vader als hoofd van de Engelse Kerk en het accepteren van haar bastaardstatus) akkoord was gegaan. Maria bleef in het geheim haar geloof belijden. Ook tijdens de regering van haar halfbroer Eduard VI (zoon van Hendrik en zijn derde vrouw Jane Seymour) werd haar het leven zeer moeilijk gemaakt.
Ten tijde van het overlijden van Eduard in 1553 had het protestantisme in Engeland zo veel aanhang gewonnen dat een rivale naar voren werd geschoven: Maria's nicht Lady Jane Grey. De sympathie van het volk lag echter aan de zijde van Maria en al snel overwon zij de tegenstand voor haar troonsbestijging. Ze wist te ontkomen aan arrestatie en verzamelde troepen in het kasteel van Framlingham. De Engelse Privy Council, die zich onder invloed van Northumberland had uitgesproken voor Jane Grey, koos na dier vertrek uit de Tower of London de zijde van Maria en riep haar op 19 juli 1553 uit tot koningin. Vervolgens werd ze op 1 oktober gekroond door de katholieke bisschop Stephen Gardiner. Ze was de eerste "queen regnant" in de Engelse geschiedenis.
De eerste maanden was Maria gematigd in haar optreden ten opzichte van haar vroegere vijanden en het protestantisme. Na zich te hebben verzekerd van de steun van haar neef, keizer Karel V, begon ze eind 1553 maatregelen tot herstel van het rooms-katholicisme te nemen, terwijl een huwelijk met Karels zoon Filips II werd voorbereid. Wat voor haar de doorslag gaf om toe te stemmen, was de vereniging van Engeland met de Nederlanden. Tijdens de huwelijksonderhandelingen liet Karel zijn ambassadeur Simon Renard, die het volste vertrouwen van Maria genoot, de concessie maken dat Don Carlos niet de Nederlanden zou erven. De overeenkomst die naar aanleiding van dat huwelijk werd gesloten, bepaalde dat Filips koning van Engeland zou heten, maar geen persoonlijke macht zou krijgen en ook van de opvolging uitgesloten zou blijven. Wel zouden de kinderen uit het huwelijk het recht van opvolging hebben.
Bekend was dat Maria geen groot politica was; zij wilde Filips huwen om steun te vinden bij haar streven het rooms-katholieke geloof in Engeland weer de overhand te geven. Het huwelijk stuitte dan ook op verzet. Onder leiding van Thomas Wyatt en de vader van Jane Grey, Henry Grey, brak een opstand uit. Na de onderdrukking daarvan huwde Maria met Filips op 25 juli 1554. Filips bleef achttien maanden in Engeland. Ondertussen begon de hevige vervolging van de protestanten waaraan zij haar bijnaam "Bloody Mary" te wijten heeft en waarvan de grondlegger van de Anglicaanse Kerk, Thomas Cranmer, de prominentste van de vele slachtoffers werd.
Maria voelde weinig voor deelname aan de reeds tientallen jaren durende oorlog van Spanje tegen Frankrijk, die ook door het Engelse parlement niet gewenst werd. Filips had Maria echter vooral gehuwd om Engeland tot bondgenoot te krijgen. Tijdens een kort verblijf in Engeland in het voorjaar van 1557 wist hij haar een oorlogsverklaring aan Frankrijk af te dwingen. Dit was de laatste keer dat zij haar echtgenoot zag. Filips' aandacht werd opgeëist door de vele problemen in zijn eigen land en door de toenemende dreiging van het Ottomaanse Rijk. Maria meende twee keer zwanger te zijn geworden, maar dat bleek ingebeeld te zijn. De zo gewenste katholieke troonopvolger kwam er dus niet. In 1558 stierf zij, vermoedelijk wegens een aandoening aan de hypofyse. Zij heeft nog moeten meemaken dat Calais, de laatste Engelse bezitting in Frankrijk, in 1558 verloren ging door Filips' begonnen oorlog tegen Frankrijk.
Zij werd opgevolgd door haar protestantse halfzuster Elizabeth I, de dochter van Anna Boleyn (de tweede vrouw van Hendrik VIII).

</doc>
<doc id="36729" url="https://nl.wikipedia.org/wiki?curid=36729" title="Mathematische Linguistiek">
Mathematische Linguistiek



</doc>
<doc id="36731" url="https://nl.wikipedia.org/wiki?curid=36731" title="Jane Grey">
Jane Grey

Jane Grey (Bradgate Park, oktober 1537 – Londen, 12 februari 1554) was een Engelse adellijke vrouw. Zij was een achterkleindochter van koning Hendrik VII en was in 1553 op 15-jarige leeftijd gedurende negen dagen koningin. Nog geen jaar later werd zij ter dood veroordeeld en onthoofd.
Biografie.
Jane Grey was een dochter van Henry Grey, markies van Dorset en hertog van Suffolk en Frances Brandon, een kleindochter van Hendrik VII.
Jane wordt gewoonlijk niet opgenomen in de lijst van Britse vorsten, maar was voor korte tijd officieel wel koningin van Engeland. Zij wordt ook weleens "The Nine Days' Queen" genoemd. Ze had aanzienlijke intellectuele gaven en sprak veel talen, waaronder Hebreeuws.
Haar rechten op de troon berustten op het feit dat haar grootmoeder van moederszijde, Mary Tudor, een zuster van Hendrik VIII was. In 1546 kwam zij onder voogdijschap te staan van Catharina Parr, de laatste echtgenote van Hendrik VIII. Jane was de belangrijkste rouwdrager bij Catharina's begrafenis in 1548.
Huwelijk en koningin.
Na de dood van Hendrik VIII trad Edward Seymour als regent op voor Hendriks minderjarige zoon en eerste opvolger Eduard VI. Ook Janes vader had veel invloed aan het hof.
Seymour deed een poging Jane met de vrijwel even oude Eduard te laten huwen, maar in 1553 bewerkstelligde John Dudley, hertog van Northumberland, dat Jane zijn zoon, lord Guilford Dudley, huwde. Tegelijkertijd sloot de toen 15-jarige koning Eduard VI zijn halfzusters Maria en Elizabeth ten gunste van Jane Grey van de opvolging uit.
Toen Eduard nog datzelfde jaar stierf, nam de eveneens 15-jarige Jane op 10 juli 1553 zeer tegen haar zin de kroon aan. Negen dagen later, op 19 juli 1553, deed ze weer afstand van de troon, omdat de partij die haar als instrument gebruikte in de strijd om de macht niemands sympathie bleek te hebben. Maria Tudor, de oudste dochter van Hendrik VIII, bleek populairder, gedeeltelijk ook doordat men nog steeds meeleefde met het lot van haar moeder Catharina van Aragon, Hendriks eerste vrouw.
Executie.
Nadat Jane was afgetreden, leek het erop dat haar leven zou worden gespaard door Maria, die nu de troon had bestegen als Maria I. Zij stuurde John de Feckenham naar Jane in een poging om haar te bekeren tot het katholicisme. Jane weigerde. Inmiddels streefde Maria naar een huwelijk met de Spaanse koning Filips II en de Spanjaarden stonden erop dat Jane ter dood werd gebracht. Maria liet de hertog van Northumberland onthoofden en Jane in de Tower opsluiten. Janes vader Henry Grey verzoende zich eerst met Maria, maar nam spoedig daarop weer deel aan een opstand ten behoeve van Jane onder leiding van Thomas Wyatt. Jane had hier geen deel aan, maar het bezegelde wel haar lot.
Op 12 februari 1554 werd Jane op Tower Green, in de beslotenheid van de Tower, met een hakbijl onthoofd; een uur eerder was haar echtgenoot publiekelijk onthoofd op Tower Hill. Haar vader werd elf dagen later ter dood gebracht, eveneens op Tower Hill.
Jane Grey in literatuur en muziek.
In Nederlandse toneelstukken
In historische romans

</doc>
<doc id="36733" url="https://nl.wikipedia.org/wiki?curid=36733" title="Treinbeveiliging">
Treinbeveiliging

Treinbeveiliging, soms spoorbeveiliging of spoorwegbeveiliging, is een combinatie van organisatorische en technische maatregelen voor de veiligheid van het treinverkeer. De termen trein- en spoorbeveiliging zijn in het spoorwegjargon niet gebruikelijk en niet nauwkeurig omschreven.
Treinbeïnvloeding is een aspect van treinbeveiliging of wordt als synoniem gezien. Treinbeïnvloeding helpt machinisten te voorkomen sneller of verder te rijden dan wat spoorwegseinen toestaan. Spoorbeveiliging kan opgevat worden als blokstelsel en rijwegbeveiliging. Met deze systemen worden wissels en seinen bediend. Ze voorkomen zoveel mogelijk dat bedieningshandelingen tot gevaarlijke situaties leiden. De kwaliteit en onderhoudsstaat van de spoorbaan en het spoorwegmaterieel worden niet onder het begrip treinbeveiliging of spoorbeveiliging gerekend, maar zijn wel belangrijk voor de veiligheid van het spoorverkeer.
Ontwikkeling.
Beveiligingen op basis van dienstregelingen en afspraken.
Vanaf 1825 verschenen de eerste treindiensten. De veiligheid van het in die tijd weinig drukke treinverkeer werd bereikt door zich goed aan de dienstregeling te houden. Als een trein zo vertraagd was dat de volgende trein een gevaar zou kunnen vormen werden bijvoorbeeld vlaggen langs de rails geplaatst om de machinist van de volgende trein te waarschuwen dat er mogelijk een trein dicht voor hem reed. Bij enkelsporige baanvakken reden treinen in afwisselende richtingen, en wachtte een trein op de plaats waar treinen elkaar moesten kruisen tot de trein uit de tegenrichting aankwam, ook als deze vertraagd was. Ook tegenwoordig zijn er nog spoorlijnen die niet met seinen beveiligd zijn. In deze situaties houdt een treindienstleider overzicht over waar treinen zich bevinden en geeft toestemming aan treinen om te rijden. In de Verenigde Staten wordt een lijn of een gebied waar het treinverkeer op deze manier wordt geregeld een 'dark area' genoemd, omdat er geen seinlichten zijn.
Beveiligingen op basis van mechanica.
spoorbeveiligingen.
In 1834 verschenen de eerste seinen langs de spoorbaan. Het gebruik van seinen werd dringender naarmate de snelheid van treinen toenam en het treinverkeer intensiever werd. De eerste vorm van beveiliging waarbij het onmogelijk was om een sein op veilig te zetten terwijl een wissel in de verkeerde stond verscheen waarschijnlijk in 1843 of 1844. Uiteindelijk werden mechanische systemen ontwikkeld die het onmogelijk maakten om seinen op veilig te zetten als dat niet veilig was, of om wissels om te zetten als een sein dat toegang naar dat wissel gaf al op veilig was gezet. In Engelstalige landen worden systemen die deze vormen van beveiliging bieden 'interlockings' genoemd. Vaak worden ook de wissels zelf bij die term gerekend. In Nederland worden deze systemen 'rijwegbeveiligingen' of 'vergrendelingen' genoemd. Toen de telegraaf zijn intrede deed werd het mogelijk interlockings aan elkaar te koppelen, waardoor complete stationsbeveiligingen mogelijk werden. De telegraaf bracht ook een sterke verbetering van de blokbeveiliging met zich mee.
Treinbeveiligingen.
In 1865 vond een eerste proef plaats met een mechanische vorm van treinbeïnvloeding. Hierbij werd de trein bij het passeren van een onveilig sein niet automatisch tot stoppen gedwongen, maar hoorde de machinist een geluidsignaal. Vanaf 1880 werden er proeven gedaan met systemen waarbij treinen wel automatisch tot stilstand kwamen. Vanaf 1890 waren dergelijke systemen klaar voor permanent gebruik. Bij de S-Bahn van Berlijn is tot 2023 een mechanische vorm van treinbeïnvloeding in gebruik, die 'Bernauer Fahrsperre' wordt genoemd.
Beveiligingen op basis van elektromechanica.
Spoorbeveiligingen.
In het eerste decennium van de twintigste eeuw werd een automatisch blokstelsel op basis van relais succesvol geïntroduceerd bij de Pennsylvania Railroad. In de jaren twintig werd deze techniek steeds breder toegepast. In de jaren dertig werden ook de eerste stationsbeveiligingen op basis van relaistechniek ontwikkeld. De NX-beveiliging is hiervan een bekend voorbeeld.
Treinbeveiligingen.
Ook in de jaren dertig van de twintigste eeuw kwamen treinbeïnvloedingssystemen in gebruik die gebruik maakten van relais, en voor de communicatie van magnetische inductie. Bekende voorbeelden van systemen die in de jaren dertig zijn ontwikkeld en ook nu nog in gebruik zijn, zijn:
Beveiligingen op basis van micro-elektronica.
Vanaf de jaren negentig van de twintigste eeuw ontstonden systemen op basis van micro-electronica. Seingeving en treinbeïnvloeding zijn geïntegreerd. Computers zorgen voor de veiligheidslogica en radiosystemen voor de communicatie. Bekende systemen zijn:

</doc>
<doc id="36745" url="https://nl.wikipedia.org/wiki?curid=36745" title="Jean Bertrand Aristide">
Jean Bertrand Aristide



</doc>
<doc id="36746" url="https://nl.wikipedia.org/wiki?curid=36746" title="Koninkrijk Lankasuka">
Koninkrijk Lankasuka

Het koninkrijk Lankasuka zou volgens Chinese geschriften in de 2e eeuw zijn ontstaan in het gebied van de huidige provincie Pattani. Het zou onder invloed hebben gestaan van handelaren uit India. Onduidelijk is nog of met de door stenen muren omgeven stad de stad Pattani wordt bedoeld. Er is een zeer gedetailleerde beschrijving van deze stad in de Chinese geschiedenis van de Liang dynastie. In het jaar 515 is er een delegatie van het land Lankasuka aan het Chinese hof. Kort daarna is het koninkrijk uit de Chinese geschiedschrijving verdwenen. Vermoedelijk is het in de 8e eeuw in Sri Vijaya opgegaan.

</doc>
<doc id="36748" url="https://nl.wikipedia.org/wiki?curid=36748" title="Kindernet">
Kindernet

Kindernet (later voluit Nickelodeon Kindernet) was een Nederlandse televisiezender met kinderprogramma's. Het was de oudste commerciële zender van Nederland en vroeger ook op plaatsen in Vlaanderen te zien. Kindernet ging van start op dinsdag 1 maart 1988, eerst vier dagen als proef, daarna met een eigen plek op de kabel. Die plek deelde het wel vaak met een andere zender, die verschilde per uitzendgebied. Eind 2004 stopten de uitzendingen.
Op 4 april 2011 maakte de zender een doorstart op het oude kanaal van TMF. De eigenaars waren Nickelodeon en Studio 100. Na de uitzending van 31 oktober 2013 stopte Kindernet echter opnieuw met haar uitzendingen.
Geschiedenis.
Op 1 maart 1988 ging Kindernet van start. Tussen 6:00 en 10:00 uur 's ochtends (zaterdag en zondag tot 12:00 uur) zond de kinderzender uit met onder andere oude tekenfilms en herhalingen van de jeugdserie Bassie en Adriaan.
In 1994 werd de zender overgenomen door ondernemer Dick van Leeuwen (2/3) en de Engelse investeerder Flextech (1/3).
Van mei 1995 - september 1997 werd de zender inhoudelijk geleid door Jan-Willem Bult, die daarna overstapte naar omroep KRO. In de betreffende periode groeide Kindernet uit tot marktleider kindertelevisie (3-12) in Nederland.
Van 2 oktober 1995 tot 28 juni 1996 werd op het kanaal van Kindernet VTV uitgezonden. Op werkdagen van 9:30-11:00 uur kwamen dan programma's voor vrouwen. Een van de bekendste presentatrices van VTV was Léonie Sazias.
Kindernet was een zeer populaire zender. Uit cijfers van bureau Intomart blijkt dat in januari 1999 de zender tijdens de uitzendtijden (7:00 tot 12:00 uur) in de doelgroep 3- tot 12-jarigen marktleider was (44%), gevolgd door Fox Kids met een aandeel van 18% en Cartoon Network met 7%.
In januari 2000 ging Kindernet samenwerken met Net5 en deelden ze samen een kanaal. Op 24 januari 2000 verhuisden de programma's van Kindernet naar de zender van Net5. De naam werd vervolgens veranderd in KinderNet5. Door deze samenwerking kon ook de uitzendtijd worden uitgebreid tot 15:00 uur. De zender moest toen concurreren met Cartoon Network, Fox Kids (later Jetix en vervolgens Disney XD), en Z@ppelin.
Eind 2001 werd Kindernet overgenomen door MTV Networks Benelux. In 2002 kwam er een Nickelodeonblok, dat steeds meer zendtijd in beslag nam. In september 2002 ging de zender samenwerken met Veronica en gingen zij samen een kanaal delen, waardoor de uitzendingen konden worden uitgebreid tot 19:00 uur. Na een dramatische start waarin zij vrijwel alle kijkers verloor, werd de zender in maart 2003 hernoemd naar Nickelodeon. Kindernet was toen nog wel tijdelijk de naam van een peuterblok in de ochtend, maar dat ging na een tijdje "Nick Jr." heten.
Uiteindelijk stopte Veronica op 14 juli 2003 met uitzenden en ging Nickelodeon de vrijgekomen uren opvullen. Hierdoor ontstond een 24-uursprogrammering. Via de satelliet was deze zender ondergebracht op de MTV-transponder en beschikbaar voor Canal Digitaal-abonnees. De kinderzender werd steeds populairder onder de doelgroep. Toch viel op 31 december 2004 (tijdelijk) het doek.
Op 4 april 2011 kwam Kindernet terug op televisie, en wel als onderdeel van het Nickelodeon-portfolio (verder bestaande uit Nick Jr., TeenNick en de digitale kanalen Nick Hits, Nick Toons en Nick Jr.). De zender deelde het kanaal met Comedy Central: Kindernet zond tussen 6:00 en 15:00 uur uit, in de uren daarna was Comedy Central te zien. Vanaf 1 oktober 2012 overhandigde Kindernet al om 9:00 uur haar zendtijd aan Comedy Central.
De kijkcijfers van Kindernet vielen al maanden tegen (onder andere door toenemende concurrentie van RTL Telekids van RTL 8), waarvan het tijdslot tussen 6:00 uur en 9:00 uur 's ochtends (met onder andere de tekenfilmserie Ratjetoe) echter de hoog scorende uitzondering was met regelmatig zelfs tientallen procenten aan marktaandeel, met een gemeten record van meer dan 70.000 kijkers constant tussen 6:00 en 7:00 uur, waarvan de hoge marktaandelen langzaam afbouwden tot aan 8:00 uur, waarna de 'gewone' kijkcijfers weer een beetje merkbaar werden. De zendtijdvermindering had onder andere tot gevolg dat er minder herhalingen te zien waren.
Kindernet zond het laatst uit op 31 oktober 2013. De vrijgekomen tijd werd sindsdien opgevuld door Comedy Central, dat daardoor 24 uur per dag uitzendt.
Programmering 1988-2004.
Hieronder een chronologisch overzicht van de vele populaire kinderprogramma's die Kindernet uitzond:

</doc>
<doc id="36749" url="https://nl.wikipedia.org/wiki?curid=36749" title="Nickelodeon (televisiezender)">
Nickelodeon (televisiezender)

Nickelodeon is een Amerikaans televisiedistributeur en tevens televisienetwerk dat zich voornamelijk heeft toegelegd op het produceren en uitzenden van kinderprogramma's. Het bedrijf is in het bezit van het mediaconglomeraat Paramount Global en beschikt over een wereldwijd netwerk van televisiezenders die dezelfde naam hebben en dezelfde programma's uitzenden. De programma's van Nickelodeon kenmerken zich voornamelijk door geweldloosheid, iets waar Nickelodeon zich in de kern ook mee wenst te onderscheiden van andere kinderzenders. De zender werd opgericht in 1977 onder de naam Pinwheel. Deze naam werd gebruikt tot 1979. Het kanaal is in veel verschillende landen te zien, waaronder Engeland en Duitsland. Daarnaast is Nickelodeon opgedeeld in verschillende blokken, waaronder Nick at Nite, Nick Jr., Hollywood Hang en Nick Play Date. Het algemene kanaal richt zich op kinderen van 7 tot 14 jaar. Nick at Nite is bedoeld voor de jeugd en volwassenen en Nick Play Date richt zich op peuters en kleuters van 2 tot 6 jaar. Hollywood Hang heeft tieners van 10 tot 17 jaar als doelgroep. Sinds 2006 wordt Nickelodeon beheerd door de eigenaar van de Paramount Global Kids &amp; Family Group, Cyma Zarghami. Nick Jr. is er speciaal voor de allerkleinsten.
Geschiedenis.
Nickelodeon ging van start op 1 december 1977 als "Pinwheel" in Columbus, naast het QUBE-kabelsysteem (heden Time Warner Cable). Tijdens de uitzending werden er series als "Pinwheel", "Video Comic Book", "America Goes Bananaz", "Nickel Flicks" en "By the Way" getoond.
Op 1 april 1979 werd het kanaal nationaal uitgegeven, toen ze een zusterkanaal kregen in Buffalo (New York). Nickelodeon presenteerde zichzelf als "Nickelodeon, het eerste kanaal voor kinderen". De uitzending van Nickelodeon stopte om 21.00 uur EST, en de zender droeg haar kanaal over aan de Alpha Repertory Television Service en later aan A&amp;E Network.
Nickelodeon werd vanaf 1982 al snel bekend, voornamelijk door programma's als "Livewire", "", "The Third Eye", "Mr. Wizard's World" en "You Can't Do That on Television". In het laatste programma werd een groen slijm uitgevonden dat zo succesvol was dat het steeds vaker werd gebruikt.
In 1983 werd Geraldine Laybourne, in 1980 begonnen bij het productieteam van Nickelodeon, presidente van het bedrijf.
In december 1984 werd het originele Nickelodeonlogo vervangen door het oranje 'Splat'-logo, dat in vele vormen bekend is. In juli 2009 werd een nieuw logo bekend dat het 'Splat'-logo vervangt; deze vernieuwing kwam er ter gelegenheid van de 30ste verjaardag van Nickelodeon. De stijl van dit logo wordt ook gebruikt op de zusterkanalen (Nick Jr., dat Noggin vervangt, en Nicktoons). Het logo werd gebruikt sinds 28 september 2009, de dag dat de hierboven vernoemde zusterkanalen hun nieuwe naam (en logo) kregen. Sinds 31 maart 2010 is het logo te zien in Nederland. Eerder die maand was het logo ook in Engeland geïntroduceerd. In 2023 werd ook dit logo vervangen.
Nickelodeon reikt elk jaar de Nickelodeon Kids' Choice Awards uit.
Programmering.
Nick Jr..
Nick Jr. was een programmablok op Nickelodeon dat werd opgeheven omdat de peuterzender Noggin de naam Nick Jr. kreeg.
TEENick.
TEENick was een programmablok, dat werd gelanceerd in 2001. Het blok werd uitgezonden op zaterdagavond en bevatte voornamelijk sitcoms als iCarly, Big Time Rush, Drake &amp; Josh en True Jackson, VP. TEENick werd gepresenteerd door Nick Cannon, en later door Jason Everhart. Het blok werd opgeheven in 2009 omdat de tienerzender The N de naam TeenNick kreeg. Dit blok werd in Nederland geïntroduceerd op 14 februari 2011, maar stopte op 1 oktober 2015 omdat Nickelodeon het kanaal deelde met Spike.
Nick at Nite.
Nick at Nite was een avondblok van Nickelodeon, van zondag tot dinsdag van 21.00 uur tot 06.00 uur en van vrijdag en zaterdag van 22.00 uur tot 06.00 uur. Nick at Nite richt zich vooral op de oudere tv-series, voor volwassenen, zoals de "The Cosby Show", "Full House", "Home Improvement", "The Fresh Prince of Bel-Air", "Roseanne" en "Family Matters".
In 1996 werd het kanaal TV Land opgezet door Nick at Nite, dat sitcoms uitzendt die gemaakt zijn in de periode tussen 1951 en 2001.
The Splat.
The Splat is een nachtblok op het kanaal van Nickelodeon dat iedere dag vanaf 00.00 series en cartoons uit de jaren 90 uitzendt, zoals "The Ren &amp; Stimpy Show", "Hey Arnold!", "Kenan &amp; Kel", "Ratjetoe" en "Rocko's Modern Life".
NickMom.
NickMom is een kanaal voor moeders.
Nick HD.
Nickelodeon is begonnen met het uitzenden van televisieprogramma's in High Definition (HD). Nick HD is momenteel te ontvangen via DIRECTV, Cablevision, Bright House Networks, Comcast en Cox.
Nick 2.
Nick 2 is een digitale televisiezender die kan worden ontvangen door digitale kijkers of satellietkijkers.
Nicktoons.
Nicktoons, vroeger bekend als Nicktoons Network en Nicktoons TV is een digitaal kabelnetwerk en satellietnetwerk dat in principe alle cartoons uitzendt die ooit voor Nickelodeon zijn gemaakt. Het kanaal bestaat sinds 1991. Het kanaal is ook te zien in de volgende landen: Canada, Engeland, Frankrijk, Rusland, Polen, Japan en Nederland.
Nick Jr..
Nick Jr. is sinds 28 september 2009 de peuterzender van Nickelodeon. Het is de opvolger van Noggin.
TV Land.
TV Land is een televisiezender, gebaseerd op Nick At Nite. De zender zendt sitcoms uit die gemaakt zijn in de periode tussen 1951 en 2001.
Opgeheven kanalen.
Nickelodeon Games &amp; Sports.
Nickelodeon Games and Sports for Kids (in de volksmond Nickelodeon GAS, Nick GAS of GAS), is een satellietnetwerk, gestart op 1 maart 1999, als een onderdeel van MTV Networks'. Olympisch zwemmer en presentator Summer Sanders is hoofd van het netwerk. Dave Aizer, Mati Moralejo en Vivianne Collins waren de originele presentators. Het netwerk is nu een onderdeel van Dish Network.
Nick GAS verliet het digitale kabelnetwerk op 31 december 2007. Op deze dag nam The N de positie van "Nick GAS" over.
The N.
The N is een televisiezender in de Verenigde Staten, gericht op tieners en jongvolwassenen. Voordat de zender de positie van GAS overnam (zie hierboven), deelde The N zijn kanaal met "Noggin", maar op 31 december 2007 kreeg The N zijn eigen zender. Op 28 september 2009 is de naam van deze zender veranderd in TeenNick.
Noggin.
Noggin is een televisiezender in de Verenigde Staten, gericht op kinderen en kleuters. Noggin deelde eerst een zender met The N, maar kreeg na 31 december 2007 een eigen volledig kanaal. Op 28 september 2009 is de naam van deze zender veranderd in Nick Jr.
TeenNick.
TeenNick was vanaf 28 september 2009 de tienerzender van Nickelodeon. Het was de opvolger van The N. Vanaf 14 februari 2011 was TeenNick ook te zien in Nederland na 21.00 uur. De laatste uitzending van TeenNick was op 30 september 2015.
Media.
Nickelodeon Magazine.
"Nickelodeon Magazine" is een jeugdtijdschrift dat verbonden is aan de televisiezender Nickelodeon. Het tijdschrift werd voor het eerst uitgegeven in 1993. Het bevat artikelen die gerelateerd zijn aan diverse tv-programma's die door Nickelodeon worden uitgezonden.
Nickelodeon Movies.
Nickelodeon Movies is de filmtak van Nickelodeon. De studio heeft verschillende films geproduceerd die geïnspireerd zijn op originele Nickelodeon-programma's en ook projecten die onafhankelijk staan van de zender. De films worden gedistribueerd door Paramount Pictures.
Pretparken, gebouwen en attracties.
Nicktoons Studios.
Nicktoons Studios (voorheen: "Games Animation") is een opname- en bewerkingsstudio in Burbank, Californië. In deze studio worden de huidige Nicktoons geproduceerd. Rondom het gebouw staan verscheidene tekenfilmfiguren opgesteld.
Nickelodeon Universe.
Nickelodeon Universe is een pretpark, onderdeel van The Park at MOA in de Mall of America. Het park opende op 15 maart 2008. Enkele attacties zijn een halfpipe, een SpongeBob SquarePants rollercoaster en een Splat-O-Sphere vrije val.
Nickelodeon Studios.
Nickelodeon Studios was een attractie in het Universal Orlando Resort dat opende op 7 juni 1990. Hier werden alle sitcoms opgenomen. Het gebouw werd gesloten op 30 april 2005, nadat alle producties waren verplaatst naar Burbank. De slijm geiser werd weggehaald in mei 2005 en de logo's werden in januari 2006 van het gebouw verwijderd. Het gebouw is verbouwd naar het huidige Sharp Aquos Theatre, een theater voor de Blue Man Group. Het theater opende op 7 juni 2007.
Hotels en reizen.
Nickelodeon Family Suites.
Nickelodeon Family Suites is een Nickelodeon gerelateerd Holiday Inn hotel in Orlando, naast het Universal Studios Resort en 1,6 km bij het Walt Disney World Resort vandaan. Er zijn kamers voor 1-3 personen. De kamers hebben allemaal een ander thema. Nickelodeon Family Suites heeft ook een Nick at Nite suite voor volwassenen.
Nickelodeon Resorts.
Nickelodeon Resorts, onderdeel van "Marriott International", is een hotelketen in aanbouw, ongeveer gelijk aan het bovenstaande, met een waterpark van 110 duizend vierkante meter groot en 650 hotelkamers. Het eerste hotel is geopend in 2010, in San Diego.
Nickelodeon Family Cruises.
Nickelodeon Family Cruises is een jaarlijkse reis op een cruiseschip, in samenwerking met Royal Caribbean International. Op deze cruise zijn veel Nickelodeonsterren aanwezig en wordt er elke dag een evenement georganiseerd.
Gebieden in pretparken.
Nickelodeon Central.
Nickelodeon Central is een gebied in vele pretparken in de Verenigde Staten, Canada en Australië. In het gebied staan allerlei attracties die in verband staan met de Nickelodeon-figuren, zoals Spongebob en CatDog.
Nickland.
Nickland is een gebied in Movie Park Germany met veel Nickelodeonattracties, waaronder een Spongebob Squarepants "Splash Battle" en een Jimmy Neutron rollercoaster (genaamd Jimmy Neutron's Atomic Flyer).
Nickelodeon Universe.
Nickelodeon Universe was een themagebied in Kings Island met Nickelodeon gethematiseerde attracties. Het is een van de grotere gebieden van het park en is sinds 2001 het "Beste kindergebied" volgens Amusement Today.

</doc>
<doc id="36752" url="https://nl.wikipedia.org/wiki?curid=36752" title="Paul O'Neill (politicus)">
Paul O'Neill (politicus)

Paul Henry O'Neill (Saint Louis, 4 december 1935 – Pittsburgh, 18 april 2020) was een Amerikaans politicus. Hij was van 2001 tot 2003 minister van Financiën onder president George W. Bush. Na zijn ontslag ontpopte O'Neill zich tot een van de grootste critici van Bush.
Carrière.
O'Neill heeft een economische, academische opleiding genoten. Vervolgens was hij ambtenaar, en werkte hij als systeemanalist. Later werd hij directeur van International Paper Company (tot 1985). Tussen 1987 en 1999 was hij president-directeur van Alcoa.
Op 20 januari 2001 werd O'Neill minister van Financiën ("Secretary of the Treasury") in het kabinet van Bush. Hij kreeg onenigheid met de president wegens zijn geringe enthousiasme voor een belastingverlaging van 1,2 biljoen en omdat hij waarschuwde dat een langdurig tekort van 44 biljoen dollar dreigde. Daarop werd hij in december 2002 tot aftreden gedwongen. In 2003 werd hij vervangen door Jack Snow.
Bush-criticus.
In januari 2004 ontstond commotie over een artikel in Time Magazine dat fungeerde als aankondiging van het verschijnen van O'Neills boek "The Price of Loyalty: George W. Bush, the White House, and the Education of Paul O'Neill". In het artikel bekritiseerde O'Neill het economisch beleid van de regering Bush. Het gedrag van Bush tijdens kabinetsbesprekingen beschreef hij als 'een blinde man in een kamer vol doven'. Ook verklaarde hij dat Bush al vanaf het begin van zijn termijn van plan was Irak aan te vallen, en dat de Nationale Veiligheidsraad nooit het bewijs voor verboden wapens in dat land te zien heeft gekregen.
Een woordvoerder van het Witte Huis reageerde door te zeggen dat O'Neill zijn eigen overtuigingen probeerde te rechtvaardigen ten koste van het Amerikaanse volk. De reactie van Bush zelf bleef bij een ontkenning van de door O'Neill gepresenteerde beschuldigingen. Het ministerie van Financiën gaf als reactie opdracht tot een intern onderzoek om uit te zoeken of O'Neill de wet schond door geheime documenten te onthullen in zijn boek.
Privé.
O'Neill trouwde in 1954 met Nancy Jo Wolfe. Het paar had vier kinderen en een twaalftal kleinkinderen. Hij overleed in 2020 op 84-jarige leeftijd.

</doc>
<doc id="36753" url="https://nl.wikipedia.org/wiki?curid=36753" title="Paul van Gorkum">
Paul van Gorkum



</doc>
<doc id="36755" url="https://nl.wikipedia.org/wiki?curid=36755" title="The Lion King (1994)">
The Lion King (1994)

The Lion King (Nederlandse titel: De Leeuwenkoning) is een Amerikaanse animatiefilm uit 1994, geproduceerd door Walt Disney Feature Animation. Het is de 32ste van Disneys animatiefilms. Het verhaal speelt zich af op de Afrikaanse savanne, waar de koning der dieren, de leeuw, heer en meester is.
Verhaal.
De leeuwenkoning Mufasa woont samen met zijn vrouw Sarabi en de andere leeuwen op de Koningsrots en is de trotse heerser over de leeuwen en andere dieren van de savanne. In Mufasa's schaduw staat zijn jaloerse en wrokkige broer Scar, die graag zelf koning wil worden.
Mufasa's zoon Simba wordt geboren. De jonge Simba leert van zijn vader wat het koningschap inhoudt. Scar wijst Simba zogenaamd per ongeluk op het olifantenkerkhof, met de bedoeling hem daarheen te lokken om hem vervolgens te laten doden door hyena's, de verstoten dieren die onder aan de voedselketen staan. Simba en zijn vriendin, de jonge leeuwin Nala, worden nieuwsgierig en gaan stiekem op de verboden plek kijken. De roodsnaveltok Zazoe, die door Mufasa is aangesteld als toeziend voogd voor Simba, kan de twee niet tegenhouden. Zo komen Simba en Nala in aanraking met de hyena's Shenzi, Banzai en Ed, die van Scar de opdracht hebben gekregen om Simba te doden. Simba en Nala weten ternauwernood te ontkomen dankzij Mufasa, die nog net op tijd ter plaatse is.
In een nieuwe poging tegelijk Simba en Mufasa uit de weg te ruimen, ontketent Scar met hulp van zijn hyena's een gigantische stormloop van op hol geslagen gnoes, die recht op de plek afkomen waar Scar Simba eerst met een smoes naartoe heeft gelokt. Mufasa's poging om Simba uit de kloof te redden lukt ternauwernood, maar Mufasa wordt wanneer hij even later zelf hulpeloos aan een rots boven de kloof hangt door Scar weer naar beneden gegooid en sterft. Scar weet Simba hierna wijs te maken dat het diens schuld is dat Mufasa is omgekomen. Hierop maant hij Simba te vluchten en stuurt dan Shenzi, Banzai en Ed achter Simba aan om hem alsnog te doden. Simba weet net te ontkomen.
Wanhopig vlucht Simba naar het tropisch regenwoud, waar het stokstaartje Timon en het winderige knobbelzwijn Pumbaa hem redden. Door hun open en vrolijke karakter trekt hij een beetje bij. Van hen leert Simba de leus "hakuna matata": heb geen zorgen. Simba besluit vervolgens zijn oude leven helemaal achter zich te laten, overtuigd als hij is dat de dood van zijn vader zijn schuld is. Hij leeft een bijna zorgeloos leven in het tropische regenwoud en groeit op van welp tot volwassen leeuw, onder toeziend oog van Timon en Pumbaa.
Ondertussen op de savanne heeft Scar het koninkrijk overgenomen en Sarabi en de leeuwinnen wijsgemaakt dat zowel Mufasa als Simba door een tragisch ongeluk zijn omgekomen. Ook de hyena's doen hun intrede op de Koningsrots, tot groot ongenoegen van de leeuwentroep. De inmiddels volwassen Nala gaat op een dag op jacht naar voedsel en komt terecht in het regenwoud waar Simba verder is opgegroeid. Terwijl ze op Pumbaa jaagt komt ze ineens weer oog in oog te staan met Simba. Nala vertelt Simba dat iedereen op de savanne hem dood waant en het rijk is uiteengevallen, iedereen lijdt nu honger onder Scars waardeloze bewind. Simba, die nog steeds denkt dat Mufasa's dood zijn schuld is, voelt zich echter vooralsnog niet geroepen om zelf koning te worden, totdat Rafiki die Simba ook terugvindt hem middels een visioen van zijn vader uiteindelijk toch tot inkeer weet te brengen. Ook Nala keert terug, samen met Timon en Pumbaa, zodra deze horen dat Simba onderweg is naar zijn geboorteplaats.
Eenmaal aangekomen in zijn geboortestreek ziet Simba hoe de savanne onder het regime van zijn oom tot een onleefbare streek is geworden, waarna hij alsnog is vastbesloten zijn koninkrijk terug te winnen. Hij gaat naar de Koningsrots en komt op voor zijn moeder Sarabi, die door Scar wordt mishandeld. Simba wordt eerst aangezien voor de uit de dood herrezen Mufasa. Als duidelijk wordt dat het om Simba gaat is iedereen verrast, inclusief Scar die dacht dat Simba was gedood door de hyena's. Scar zet een nieuwe troef in: hij beschuldigt Simba er tegenover iedereen nogmaals van Mufasa te hebben vermoord. Simba voelt zich nu weer zo schuldig dat hij niets ontkent.
Als Simba even later hulpeloos aan de rots hangt, dreigt Scar hem naar beneden te gooien en vertelt hem ondertussen in stilte de waarheid. Simba vat opnieuw moed, valt Scar aan en dwingt hem tegenover de hele leeuwentroep te bekennen. De laffe Scar probeert nu alle schuld aan de hyena's te geven. Hierop ontstaat een gevecht tussen de leeuwen en de hyena's. Na een heftige worsteling weet Simba Scar van de rots te gooien, waarna de wraakzuchtige hyena's een einde aan Scars leven maken. Simba eist nu alsnog zijn rechtmatige plek op de Koningsrots op.
Nu er een eind is gekomen aan Scars heerschappij, kan de natuur op de savanne zich eindelijk herstellen. Simba heeft zijn koninkrijk terug en trouwt met Nala. De film eindigt min of meer zoals hij begon: Rafiki laat vanaf de rots alle dieren een welpje zien, dit keer dat van Simba en Nala.
Achtergrond.
Productie.
"De Leeuwenkoning" stond tijdens de productie nog bekend als "King of the Jungle".
Net als bij de film "Bambi" bestudeerden tekenaars echte dieren voor de film. Sommige filmmakers gingen naar Afrika om de dieren daar in het wild te observeren, terwijl andere tekenaars de dieren naar de tekenstudio lieten halen.
Voor het tekenwerk werd op grote schaal gebruikgemaakt van computers, vooral bij de scène met de op hol geslagen gnoes.
De film werd tegelijk geproduceerd met "Pocahontas". Lange tijd dachten tekenaars dat "Pocahontas" de succesvolste van de twee films zou worden, en daarom werd daaraan meer tijd besteed. Hoewel qua opbrengst beide films het goed deden, ontving "De Leeuwenkoning" uiteindelijk gunstiger kritieken van toeschouwers.
Muziek.
Elton John en Tim Rice schreven vijf nieuwe muzieknummers voor de film. Elton John zong zelf "Can You Feel the Love Tonight" in voor de aftiteling. Hans Zimmer in samenwerking met Lebo M verzorgde ook een stuk van de muziek, voorzien van traditionele Afrikaanse muziekelementen.
Drie van de nummers werden tegelijk genomineerd voor een Academy Award: "Can You Feel the Love Tonight", "Circle of Life" en "Hakuna Matata".
Heruitgave in 3D.
Op 16 september 2011 werd de film in Amerika gedurende 2 weken opnieuw in de bioscoop uitgebracht in een speciale 3D-versie. Dit bleek een groot succes en bracht 80 miljoen dollar op. In oktober 2011 verscheen de 3D-heruitgave ook in België en Nederland.
Vervolgen, spin-offs en remake.
De film werd opgevolgd door twee direct-naar-videofilms: "" en "The Lion King III".
Van de film werd een musical gemaakt die in 1997 in première ging.
De personages Timon en Pumbaa kregen na de film hun eigen animatieserie, die 86 afleveringen liep.
Over de jaren zijn een aantal videospellen gebaseerd op de film uitgebracht, waaronder "The Lion King", "" en "Timon &amp; Pumbaa's Jungle Games".
In 2016 verscheen er een televisieserie van Disney Junior, "The Lion Guard", voorafgegaan door een film, "". Deze serie gaat over Simba's welp Kion en zijn vrienden Beshte, Fuli, Bunga en Ono.
Op 9 juli 2019 kwam de realistisch computer-geanimeerde remake "The Lion King" uit.
Controverse.
De film is ook een paar maal onderwerp geweest van controverse.
"De Leeuwenkoning" werd aangeprezen als de eerste Disneyfilm die een origineel verhaal bevatte dat niet zou zijn gebaseerd op reeds bestaande werken. Hier worden echter nog weleens vraagtekens bij gezet. Zo zou de film grote gelijkenissen vertonen met de Japanse anime "Kimba de Witte Leeuw". Een andere bron van inspiratie was wellicht William Shakespeares "Hamlet". In Hamlet gaat het verhaal ook over een koning (Hamlet senior) die wordt vermoord door zijn broer (Claudius). De zoon van de koning (Hamlet junior) moet de dood van zijn vader wreken.
In een scène zingen Timon en Pumbaa enkele stukken uit "The Lion Sleeps Tonight". Dit leidde tot een rechtszaak tegen The Walt Disney Company, aangespannen door de familie van Solomon Linda, die het nummer in 1939 oorspronkelijk had bedacht.
Prijzen en nominaties.
In totaal won de film 36 prijzen en werd de film 29 keer genomineerd.

</doc>
<doc id="36756" url="https://nl.wikipedia.org/wiki?curid=36756" title="Golfsyndroom">
Golfsyndroom

Het Golfsyndroom is de naam die vooral in de media is gegeven aan een aantal psychische en lichamelijke symptomen die zijn geconstateerd bij militairen die gediend hadden in "Operatie Desert Storm" (tijdens de Golfoorlog van 1990 en 1991).
In het algemeen is er na rampen (zoals de bovengenoemde oorlogssituatie, maar bijvoorbeeld ook na de Bijlmervliegramp) vaak sprake van een aantal mensen dat langdurig klachten overhoudt die voor de medische wetenschap moeilijk te plaatsen zijn in de context van de blootstelling van deze mensen.
Omdat meestal ook aansprakelijkheid en geldelijke vergoedingen een rol gaan spelen, zeker in de Verenigde Staten, waar het zowel voor patiënten als voor advocaten zeer lucratief kan zijn om het bestaan van een dergelijk syndroom of ziekte aan te tonen, ontstaan er daarover vaak bittere controverses.
De klachten zijn over het algemeen zeer weinig specifiek: moeheid, lusteloosheid, vergeetachtigheid, chronische pijnen, concentratieproblemen en dergelijke. Er wordt dan gezocht naar systematische verschillen tussen de aanwezigheid van die klachten bij mensen die aan de bedoelde situatie bloot zijn gesteld en een zo goed mogelijk vergelijkbare groep mensen die niet zijn blootgesteld. Over het algemeen levert dat niets op.
Dan wordt er vaak gewezen op specifieke blootstellingen zoals bepaalde vaccinaties, eventueel contact met chemische wapens of oorlogsmaterialen, zoals het in pantserdoordringende projectielen verwerkte verarmd uranium. Vaak zijn de klachten of symptomen die na blootstelling aan dergelijke stoffen of producten kunnen ontstaan bij proefdieren wel goed bekend en die komen in het algemeen in het geheel niet overeen met wat bij de getroffen mensen is waargenomen; maar het is natuurlijk ethisch niet mogelijk bij mensen experimenteel onderzoek te doen hiernaar. Meestal is de getroffen groep ook te klein om uit het incidenteel voorkomen van bepaalde waarnemingen statistisch verantwoorde conclusies te kunnen trekken.
Het Britse ministerie van Defensie heeft een grote analyse gedaan en vond geen correlatie tussen dienstdoen in het Golfgebied en sterfgevallen door ziekten. Nu is sterfte een vrij extreem eindpunt en hierdoor is nog niet uit te sluiten dat er mensen zijn die ziek zijn als gevolg van de Golfoorlog, zowel wanneer dit op psychische als wanneer dit op lichamelijke oorzaken zou berusten.
Symptomen.
De mogelijke symptomen zijn zeer divers, en gaan van chronische vermoeidheid, niet-herstellende slaap, verlies van spiercontrole, visuele, geheugen- en diverse cognitieve stoornissen, zeer sterke hoofdpijn, duizeligheid en evenwichtsverlies, spier- en gewrichtspijn (vooral pijn op de borst), ernstige darmstoornissen, huidproblemen tot depressie en posttraumatische stressachtige problemen.
In 2004 werden in Frankrijk, volgens het Salamon-rapport, bij de respondenten van het onderzoek geen afwijkingen vastgesteld in de frequentie van kanker, aangeboren misvormingen, multiple sclerose of amyotrofische laterale sclerose, maar drie soorten symptoomclusters bleken gecorreleerd en specifieker:
Sinds 2006 worden amyotrofische laterale sclerose, fibromyalgie en hersenkanker door het Amerikaanse ministerie van Defensie en het ministerie van Veteranenzaken erkend als mogelijk verband houdend met de dienst in de Golfoorlog
Oorzaken.
In januari 2004 lekte een vertrouwelijk rapport uit 2001 uit, geschreven door een medische deskundige van het leger, dat stelt dat vaccinaties die de soldaten kregen misschien de oorzaak kan zijn. Deze vaccinaties zouden een 'verboden stof' bevatten. Reden voor het vermoeden was de aanwezigheid van de ziekte bij een militair die uiteindelijk toch niet naar de Golf is uitgestuurd maar wel de vaccinatie heeft gehad.
Andere genoemde mogelijke oorzaken zijn stress, inademing van rook van brandende olievelden, pesticiden, chemicaliën en in wapens verwerkt verarmd uranium.
Tot nu toe heeft het Pentagon nog geen officiële oorzaak gevonden voor het syndroom waarmee Amerikaanse legerveteranen uit de Golfoorlog te kampen hebben. Uit nieuw onderzoek blijkt nu dat zenuwgas de oorzaak zou zijn.

</doc>
<doc id="36757" url="https://nl.wikipedia.org/wiki?curid=36757" title="UK">
UK



</doc>
<doc id="36758" url="https://nl.wikipedia.org/wiki?curid=36758" title="Ariël Sjaron">
Ariël Sjaron



</doc>
<doc id="36760" url="https://nl.wikipedia.org/wiki?curid=36760" title="Hypothenusa">
Hypothenusa



</doc>
<doc id="36765" url="https://nl.wikipedia.org/wiki?curid=36765" title="Aristocraat">
Aristocraat



</doc>
<doc id="36766" url="https://nl.wikipedia.org/wiki?curid=36766" title="Luchtmacht">
Luchtmacht

Een luchtmacht of luchtwapen is een militaire organisatie die voornamelijk opereert in zich in de lucht afspelende oorlogen. Normalerwijze wordt er gebruikgemaakt van een combinatie van gevechtsvliegtuigen, bommenwerpers, helikopters en andere vliegtuigen.
Bij de meeste (maar niet alle) legers wordt er organisatorisch onderscheid gemaakt tussen de landmacht, de zeemacht en de luchtmacht, en zijn het grotendeels onafhankelijke onderdelen. De Sovjet-Unie had zelfs twee luchtmachten: een voor de luchtverdediging en één tactische voor aanvalstaken.
Daar waar een krijgsmachtdeel de luchtoorlog ziet als integraal onderdeel van de eigen oorlogvoering, wenst het controle te hebben over eigen luchteenheden. Daarom beschikken de meeste marines en diverse landmachten over een eigen vliegdienst. Zo kan een luchtmobiele eenheid in de Verenigde staten over eigen landmachthelikopters beschikken en is de eenheid niet afhankelijk van een luchtmachtcommandant. Bij de meeste marines hebben grote schepen vaak helikopters ten behoeve van de onderzeebootbestrijding, een taak waarbij de varende aspecten minstens zo belangrijk zijn als de vliegende. Hetzelfde geldt voor alle vliegdekoperaties vanaf vliegdekschepen. In de Verenigde Staten heeft zelfs het Korps Mariniers eigen luchteenheden.

</doc>
<doc id="36767" url="https://nl.wikipedia.org/wiki?curid=36767" title="Miami (doorverwijspagina)">
Miami (doorverwijspagina)

Gemeenschappen in de Verenigde Staten:
Overige:

</doc>
<doc id="36768" url="https://nl.wikipedia.org/wiki?curid=36768" title="Mekong">
Mekong

De Mekong (Vietnamees: Mê Kông ; Chinees: Méigōng Hé 湄公河) is een rivier in Zuidoost-Azië.
Loop.
De Mekong ontspringt op het Tibetaanse Hoogland bij de stad Chamdo in Tibet en mondt met de "Mekong-delta" uit in de Zuid-Chinese Zee. De rivier is 4909 kilometer lang (sommige bronnen geven een kortere lengte van 4350 km) en wordt beschouwd als een van de belangrijke rivieren in Azië. De rivier loopt achtereenvolgens door de landen China, Laos, Thailand, Cambodja en Vietnam.
Het Chinese deel heet Láncāng Jiāng (澜沧江). Meestal wordt de naam "Lancang" pas gegeven vanaf de samenvloeiing van de Lancang met de Ngon-chu bij de Tibetaanse stad Chamdo in Amdo. Het hogere deel van de Mekong wordt meestal aangeduid met de Tibetaanse naam voor de Mekong: Za Qu of Dza Chu. Een van de nederzettingen op de rechteroever van de Dza Chu is Shorda (Xiāngdá in het Chinees), de hoofdplaats van het arrondissement Nangchen.
Na Amdo stroomt de Lancang door Kham. Vanaf Kham gaat de Lancang eerst langs het Taniantawenggebergte om vervolgens het gebergte van de Hengduan Shan in te duiken. De kloof van de Mekong wordt hier steeds dieper. In het zuiden van het arrondissement Markkam is het stroomgebied van de Mekong, geplet tussen dat van de Salween en Jangtsekiang, soms maar 25 kilometer breed. In het noorden van Yunnan vormt ze een van een reeks parallel stromende rivieren. Gedurende een paar honderd kilometer loopt de Mekong namelijk parallel met twee andere grote rivieren, de Salween in het westen en de Chiang Jiang in het oosten. De waterscheidingen worden gevormd door de bergketens van respectievelijk de Nu Shan in het westen en de Yun Shan in het oosten. UNESCO heeft het beschermd gebied van drie parallelle rivieren (Salween, Mekong en Chiang Jiang) in China opgenomen in de werelderfgoedlijst vanwege de vele zeldzame dier- en plantensoorten en unieke ecologie.
Nadat de Mekong het zuiden van Yunnan heeft doorkruist, gaat de rivier de grens vormen tussen Myanmar in het westen en China en Laos in het oosten. Voor meer dan tweehonderd kilometer vormt de Mekong de grens tussen Myanmar en Laos. De Mekong vormt nog even de grens tussen Thailand en Laos en stroomt dan Laos binnen. Na vijfhonderd kilometer in Laos vormt de rivier opnieuw voor bijna duizend kilometer de grens tussen Laos in het noordoosten en Thailand in het zuidwesten. Op de noordoever ligt hier onder meer de hoofdstad van Laos, Vientiane. Het stroomgebied van de Mekong ligt hier aan de westelijke zijde van het Annamitisch Gebergte.
De Mekong stroomt nog een kleine tweehonderd kilometer door Laos (beide oevers) om dan Cambodja binnen te stromen. Eens Phnom Penh (de hoofdstad van Cambodja) gepasseerd, splitst en vertakt de rivier zich om een ganse delta te vormen, de Mekongdelta op Vietnamees grondgebied. Bij het overschrijden van de landsgrens met Vietnam stroomt de rivier onder andere namen dan "Mekong" door Vietnam. Zo heet de oostelijke vertakking eerst Bassac en wordt dit de Hậu terwijl de westelijkste tak van de Mekong als Tiền door het land stroomt.
De rivier kent sterk wisselende waterstanden. Het Tonlé Sapmeer, waarmee de Mekong door de rivier de Tonlé Sap verbonden is, heeft een belangrijke regulerende functie: in de natte tijd neemt dit veel water op, dat er in de droge tijd weer uit stroomt.
Natuur.
In de rivier leeft de grootste soort meerval ter wereld, die met uitsterven bedreigd wordt en waar in gedeeltes van Thailand, ondanks een verbod, toch op wordt gevist.
Economie.
De Mekongdelta is zeer vruchtbaar voor de rijstbouw.
Scheepvaart.
In de boven- en middenloop is de rivier gedeeltelijk bevaarbaar, in de benedenloop is de rivier bevaarbaar tot Luang Prabang in Laos, en voor kleinere schepen nog wel verder. De watervallen van Khone in Zuid-Laos vormen een hindernis voor de scheepvaart.
Energie.
Met de groeiende behoefte aan elektriciteit in de regio wordt de rivier steeds vaker gebruikt om dit te leveren. In 1993 en 2003 heeft China twee dammen voor elektriciteitsopwekking in de rivier aangelegd en er zijn plannen voor nog eens zes dammen, waarvan vier in Laos, een in Thailand en een in Cambodja. Tegen de bouw is verzet aan de gang. Na de oplevering van de Chinese dammen ontstonden er ongebruikelijke verschillen in de waterstanden van de rivier. Men vreest dat meer dammen een desastreus effect zullen hebben op de visstand en de vruchtbaarheid van de rijstvelden.

</doc>
<doc id="36769" url="https://nl.wikipedia.org/wiki?curid=36769" title="Mekhong">
Mekhong



</doc>
<doc id="36770" url="https://nl.wikipedia.org/wiki?curid=36770" title="Miami">
Miami

Miami is een stad in zuidoostelijk Florida in Miami-Dade County aan de rivier de Miami, tussen de Florida Everglades en de Atlantische Oceaan. In 2010 telde Miami bijna 400.000 inwoners. In 2015 werd het aantal inwoners geschat op 441.003. De agglomeratie telt ruim 5,5 miljoen inwoners. De stad zelf is niet de grootste van de staat Florida (dat is Jacksonville), maar samen met de agglomeratie is dat wel het geval. Evenmin is Miami de hoofdstad van Florida; dat is Tallahassee. De stad is vernoemd naar de Mayaimi, een stam die rond het noordoostelijke Okeechobeemeer leefde.
De Internationale Luchthaven Miami ontvangt jaarlijks meer dan 33 miljoen passagiers.
Bevolking.
Van de bevolking van Miami is 70% hispanic of latino. Zij komen vooral uit landen als Cuba en Mexico. 10% van de bevolking is blank en niet hispanic of latino. Een groot deel van hen bestaat uit gepensioneerde mensen uit de noordelijke staten van Amerika. 19% van de bevolking is Afro-Amerikaans of zwart. 1% van de bevolking is van Aziatische afkomst. In een vergelijking van steden door het UNDP in 2004, bleek bij Miami als enige van de onderzochte steden meer dan de helft van de inwoners in een ander land geboren te zijn: 59% was niet geboren in de Verenigde Staten.
20% van de bevolking is ouder dan 65 jaar. 30% van de bevolking is alleenstaand. 25% van de bevolking leeft onder de armoedegrens. 8% van de bevolking is werkloos.
Sport.
De belangrijkste sportclubs van Miami zijn:
Miami is ook de stad waar de Orange Bowl, een jaarlijks college football-kampioenschap, wordt gehouden. Daarnaast wordt in Miami jaarlijks een belangrijk tennistoernooi voor ATP (heren) en WTA (vrouwen) gehouden. Sinds 2022 wordt er ook jaarlijks een Formule 1-race verreden.
Miami Beach.
Het eiland aan de oostkant van Miami is een aparte gemeente, Miami Beach. Dit is waar de bekende art-deco-hotels staan.
Klimaat.
Miami heeft een tropisch klimaat. Er zijn grofweg twee seizoenen aan te wijzen in Miami, een regenseizoen en een droog seizoen. Het regenseizoen loopt van mei tot oktober, en het droge seizoen van november tot april. Het regenseizoen valt min of meer samen met het orkaanseizoen van de Atlantische Oceaan, dat loopt van 1 juni tot 1 december. In het regenseizoen regent het niet de hele dag, in de namiddag vormen zich regen- en onweersbuien waar veel regen uit valt. Er kan in zo'n regenbui evenveel water vallen als in een maand in Nederland. Deze buien houden niet lang aan en zorgen ervoor dat de drukkende hitte 's middags wat getemperd wordt.
In januari is de gemiddelde temperatuur 19,6 °C, in juli is dat 28,1 °C. Jaarlijks valt er gemiddeld 1420,1 mm neerslag (gegevens op basis van de meetperiode 1961-1990).
De gevoelstemperatuur is in Miami 's zomers ontzettend hoog, waarbij het lijkt dat het ver boven de veertig graden is. In werkelijkheid komt de temperatuur zelden boven de 34 graden uit. De hoogste temperatuur die ooit in Miami gemeten is, is 98°F. Dit staat gelijk aan 36,7 °C.
In de winter is het een stuk kouder in Miami. Toch is het weer in de wintermaanden ook niet onaardig met vrijwel alle dagen zon en met aangename temperaturen overdag van zo'n 20 tot 25 graden. Zelfs 's nachts daalt de temperatuur zelden onder de tien graden. Als het extreem koud is, dan betekent dat voor Miami temperaturen van maar 10 tot 15 graden overdag. In dit geval is lichte nachtvorst ook niet uitgesloten. Dit kan af en toe voorkomen, maar de kans is vrij klein.
Miami wordt met regelmaat getroffen door tropische stormen en orkanen, wat grote overlast veroorzaakt voor de bevolking. Doorgaans zijn het de Kaapverdische stormen die Miami raken, die zich vormen van augustus tot oktober. De piek van het orkaanseizoen ligt op 15 september. De overheden waarschuwen de bevolking als er een storm op Miami afkomt door middel van een Hurricane Watch (kans op orkaan binnen 36 uur) of een Hurricane Warning (kans op orkaan binnen 24 uur). Er zijn openbare schuilkelders op diverse plaatsen waar mensen indien nodig de storm kunnen uitzitten.
Miami en televisie.
Miami was het toneel van de in de jaren tachtig succesvolle serie "Miami Vice" en de afleveringen van ' worden in Miami en omgeving opgenomen. De hit-serie "Dexter", in Nederland onder andere uitgezonden door de VPRO, speelt zich ook af in Miami. Evenals de successerie "Golden Girls". Ook vormde Miami de inspiratiebron voor games als ', ', Grand Theft Auto VI, het eerste spel uit de Driver-reeks en gedeeltelijk '.

</doc>
<doc id="36773" url="https://nl.wikipedia.org/wiki?curid=36773" title="Ruimte">
Ruimte



</doc>
<doc id="36774" url="https://nl.wikipedia.org/wiki?curid=36774" title="Native American">
Native American



</doc>
<doc id="36775" url="https://nl.wikipedia.org/wiki?curid=36775" title="Rousseau">
Rousseau



</doc>
<doc id="36778" url="https://nl.wikipedia.org/wiki?curid=36778" title="Jean-Jacques Rousseau">
Jean-Jacques Rousseau

Jean-Jacques Rousseau (Genève, 28 juni 1712 – Ermenonville, 2 juli 1778) was een baanbrekend filosoof en schrijver. Hij heeft invloed uitgeoefend op de literatuur, pedagogiek en politiek. Rousseau was behalve filosoof en pedagoog ook componist. Hij componeerde zeven opera's en andere muziekstukken. Tevens was hij een liefhebber van plantkunde. Hij is ook bekend om zijn persoonlijkheid. Rousseau begon zijn loopbaan als lakei, secretaris, huis- en muziekleraar.
Tot de meest spraakmakende en invloedrijke staatkundige geschriften uit de achttiende eeuw behoort zijn "Het Maatschappelijk Verdrag", (originele titel 1762: "Du contrat social") dat van invloed was op de Verklaring van de rechten van de mens en de burger uit 1789 in de Franse Revolutie en daarmee indirect op de veel latere Universele verklaring van de rechten van de mens (1948), en de Franse grondwet van 1791.
Vanaf begin deze eeuw zijn wereldwijd discussies op gang gekomen onder het Engelse verzamelbegrip "new social contract". Deze behandelen uiteenlopende maatschappelijke vraagstukken als de noodzaak van hervorming van overheidsbestuur, de maatschappelijke rol van multinationale ondernemingen en de belangenbehartiging van steeds groter wordende groepen burgers die onvoldoende gezien en gehoord worden. Daarmee is de denker ook in onze tijd in figuurlijke dus nog steeds springlevend.
Als een van de eersten schreef hij een literaire autobiografie. Met zijn liefde voor de natuur stond Rousseau aan het begin van de Romantiek. Zijn briefroman "Julie" was in de achttiende eeuw een van de best verkochte boeken. In zijn roman "Emile" zet Rousseau zijn visie op de menselijke natuur uiteen en stelt hij de volgens hem ideale opvoedingsmethode voor. Het boek heeft een enorme invloed gehad op de filosofie van de opvoeding en belangrijke pedagogen. Rousseau kon goed en innemend schrijven; al zijn boeken vallen op door gedenkwaardige openingsscènes.
De filosoof-schrijver Goethe was een van zijn vele bewonderaars, maar de filosoof Voltaire bespotte hem. Rousseau behoorde tot het tijdperk van de Verlichting, maar hield er deels afwijkende meningen op na.
Rousseau was een autodidact. Hij had een moeilijk karakter en zijn hele leven last van urineretentie, een kwaal die hem vaak veel pijn bezorgde. In zijn autobiografie schreef hij over zijn vele leugens, waanvoorstellingen, zijn masochistische neigingen, maar ook over het in zijn kinderjaren met veel plezier lezen van de Griekse filosoof Plutarchus.
Biografie.
Kinderjaren.
De familie van Rousseau komt oorspronkelijk uit Montlhéry, ten zuiden van Parijs. Zijn vader Isaac Rousseau (Genève, 1672 – Nyon, 1747) was horlogemaker, een gerespecteerd en lucratief beroep. Na de geboorte van zijn eerste kind François vertrok hij in 1705 voor zes jaar naar Constantinopel, waar hij naar eigen zeggen als horlogemaker werkzaam was voor de sultan. De ongewone en opvliegende man speelde goed viool. Hij was korte tijd dansleraar, maar dat werd door de calvinistische overheid van Genève verboden.
Zijn moeder Suzanne Bernard (Genève, 1673 – Genève, 1712) was ook het kind van een horlogemaker. Deze overleed toen zij negen jaar oud was. Zij kwam toen onder de hoede van een broer van haar vader, een welgestelde predikant. Zij stierf negen dagen nadat ze van Rousseau was bevallen aan kraamvrouwenkoorts. Jean-Jacques had een min, een meisje van zestien jaar. De eerste tien jaar van zijn leven kwam de jongste zus van zijn vader, Suzanne genaamd, bij het gezin inwonen om te helpen met de opvoeding.
Met zijn vader las de jonge Rousseau romans, soms tot aan het ochtendgloren. Hij haalde graag kattenkwaad uit, zoals het plassen in de kookpot van de buurvrouw. Toen hij tien jaar oud was, kreeg zijn vader ruzie met een landeigenaar. Hij verwondde hem en werd daarvoor veroordeeld. Om aan de gevangenis te ontsnappen vluchtte hij naar de stad Nyon, zijn zonen achterlatend. Toen ook tante Suzanne vertrok, werd Jean-Jacques ondergebracht bij een predikant in het nabijgelegen dorp Bossey.
Madame de Warens.
Vanaf zijn twaalfde was Rousseau in Genève werkzaam als leerjongen bij een notaris. Hij werd ontslagen, omdat zijn patroon vond dat hij nergens goed in was. Hij ging vervolgens in de leer bij een graveur. Het werk beviel hem, maar zijn baas was grof en gewelddadig. Tot tweemaal toe ontving hij een pak slaag, omdat hij op een vrije dag te laat terugkwam en de stadspoorten gesloten vond. Toen hem dit in maart 1728 een derde keer overkwam, wachtte hij de aframmeling niet af en nam voorgoed de benen.
Een pastoor adviseerde hem onderdak te vragen bij de 29-jarige Madame de Warens die jonge protestanten tot de Rooms-Katholieke Kerk wilde doen terugkeren. Zij stuurde hem drie dagen later naar Turijn, waar hij herdoopt werd. Hij werkte er een blauwe maandag als graveur, langere tijd als lakei en keerde na ruim een jaar naar Madame de Warens terug. Zij werd zijn weldoenster, tutor en vanaf de herfst van 1732 zijn minnares. Rousseau schreef aan het eind van zijn leven dat zij hem had ingewijd in de liefde, cultuur en muziek. Volgens Rousseau was hij zonder haar mogelijk een heel ander mens geweest. In zijn autobiografie schreef Rousseau dat hij haar 'maman' ging noemen. Hij zag haar als een moeder, een die hij zelf nooit gekend had.
Ter voorbereiding op een priesteropleiding, ging hij Latijn studeren, maar aangezien hij weinig vorderingen maakte werden de lessen stopgezet. Hij las de klassieken, zong in een kerkkoor en trok een half jaar in bij de plaatselijke alcoholische dirigent om de muzieknotatie onder de knie te krijgen. Hij vestigde zich als muziekleraar in Vevey, trok naar Parijs en Lyon en werkte bij het kadaster in Chambéry.
Rousseau kreeg interesse voor de manier waarop kinderen leerden en werd in 1739 huisonderwijzer voor de zonen van een rechter in Lyon. Daar leerde hij ook hun neef, de filosoof Etienne Bonnot de Condillac, kennen.
Muzieknotatie.
In 1742 trok hij naar Parijs. Hij wilde belangstelling wekken voor een door hem ontwikkelde muzieknotatie die gebaseerd was op getallen, punten en komma's. Hij werd in de intellectuele kringen welwillend ontvangen en ontmoette de natuuronderzoeker René-Antoine Ferchault de Réaumur, de filosoof en pedagoog Bernard le Bovier de Fontenelle, de schrijver Pierre Carlet de Marivaux, de filosoof en schrijver Denis Diderot en de componist Jean-Philippe Rameau.
Zijn notatiesysteem werd afgewezen door de Académie des Sciences. Met zijn systeem kon hij melodie, maar geen harmonie aangeven. De academie stelde verder dat zijn manier van notenweergave al door iemand anders bedacht was. Rousseau werd opnieuw huisleraar.
In juli van dat jaar vertrok hij als secretaris van de Franse ambassadeur Montaigu naar de Republiek Venetië. Rousseau kwam in Venetië in aanraking met de plaatselijke cafés, carnaval, prostituees, theater, de ontvoering van de balletdanseres Barbara Campanini en de opera seria. Hij nam ontslag, naar eigen zeggen omdat de ambassadeur hem beschuldigd had van het verkopen van de code van een geheim cijferschrift.
Thérèse Levasseur.
In 1745 leerde hij in een pension te Parijs Thérèse Levasseur kennen, de jonge dochter van een ontslagen ambtenaar. Hij begon een verhouding met deze wasvrouw, naaister en dienster. Toen zij in 1746 zwanger raakte, haalde hij haar over de baby af te staan aan een tehuis voor vondelingen. Dat was destijds in Parijs niet ongewoon; jaarlijks werden 6.000 kinderen afgestaan. Daarvan stierf zeventig procent. Vier volgende baby's, waarvan de laatste in 1751 geboren werd, werden eveneens afgestaan. Er is geen definitief uitsluitsel dat het om in totaal vijf kinderen zou zijn gegaan. In zijn "Bekentenissen" toonde hij spijt over dit 'noodlottige gedrag', dat in 1764 was onthuld door Voltaire.
Tussen 1746 en 1751 werkte Rousseau als onderzoeksassistent voor monsieur Dupin, eigenaar van het Kasteel van Chenonceau. Nadat hij ontslag had genomen, betrok hij in Parijs een woning aan de Rue Platrière, nu Rue Jean-Jacques Rousseau.
Encyclopédie.
Rond 1749 vroeg Diderot hem mee te werken aan zijn Encyclopédie. Rousseau schreef artikelen over politiek en muziek en nam deel aan de bijeenkomsten die de filosoof Paul Henri Thiry d'Holbach tweewekelijks bij hem thuis hield. Hier ontmoetten de scherpste geesten van de Verlichting elkaar en kwam hij onder andere in contact met de filosoof en wiskundige Nicolas de Condorcet, de filosoof Jean Le Rond d'Alembert en de Duitse diplomaat en auteur Friedrich Melchior Grimm. Er werd vrijelijk gesproken over onder meer gelijkheidsbeginselen, vrijheid van godsdienst en meningsuiting en het ontkennen van het bestaan van God. De radicale filosofie die er tot bloei kwam, is van uiterst groot belang geweest voor de ontwikkeling van het sceptische moderne denken, in een periode waarin twijfelen aan de beginselen van de Rooms-Katholieke Kerk levensgevaarlijk was.
Toneelstukken en opera's.
Rousseau heeft toneelstukken geschreven en komische opera's gecomponeerd. De composities van zijn eerste twee opera's verbrandde hij. Vervolgens herschreef hij op verzoek een deel van een nog niet uitgebrachte opera van Voltaire en Rameau. Zijn opera "Le devin du village" ("De Dorpsziener"), met een nieuw soort recitatieven, werd in 1752 in aanwezigheid van koning Louis XV en zijn maîtresse Madame de Pompadour opgevoerd in het Kasteel van Fontainebleau. Rousseau zat ongeschoren en in zijn gewone plunje in de loge. De koning bood Rousseau na afloop voor de rest van zijn leven een jaargeld aan, maar dat werd door hem geweigerd. De opera leverde Rousseau genoeg geld op om het een aantal jaren rustig aan te kunnen doen.
In 1752/1753 was er een polemiek over de vraag of de Franse of de Italiaanse opera de beste was. De pennenstrijd werd bekend onder de naam Buffonistenstrijd ("Querelle des Bouffons"). Tot dan werd in Frankrijk de Italiaanse muziek omschreven als geleerd en de Franse als natuurlijk en eenvoudig. Rousseau daarentegen wees op de eenvoud van de Italiaanse muziek tegenover de complexiteit van de Franse met haar volle orkestratie, gecompliceerde polyfonie en harmonische zettingen. Hij schreef in zijn "Lettre sur la musique française" dat in opera's de Italiaanse taal gebruikt moest worden, omdat alleen die volgens hem "zacht, klankvol, harmonisch en geaccentueerd" was. Mede door Rousseau werd in Frankrijk melodieuze zingbaarheid als een nieuw ideaal in de muziek beschouwd.
Tuinhuis Madame d'Epinay.
In 1754 keerde Rousseau in zijn geboortestad terug tot het protestantisme. Twee jaar later vestigde hij zich met zijn vriendin Thérèse Levasseur en de 80-jarige "schoonmoeder" in Montmorency. Hij woonde bij Louise d'Épinay, waar hij in haar tuinhuisje zijn belangrijkste werken schreef. Rousseau begon een verhouding met haar nicht Sophie d'Houdetot, wat tot onverkwikkelijke situaties leidde, en raakte bevriend met Karel II van Montmorency, de hertog van Luxembourg en zijn vrouw Madeleine-Angélique. In 1760 steunde hij het hoofd van de belastingen Étienne de Silhouette die de adel en geestelijkheid wilde aanslaan om de schatkist aan te vullen. Deze standen waren tot dan vrijgesteld van het betalen van belastingen.
Omzwervingen.
Op de vlucht.
Het hoogste Franse rechtscollege, het Parlement van Parijs, veroordeelde Rousseau in juni 1762 voor de publicaties van zijn "Emile" en "Contrat Social". Hij zag zich daarop gedwongen Frankrijk te ontvluchten. Overhaast, in een open rijtuig, reed hij vanaf Parijs naar het Zwitserse Yverdon. Nog geen maand later vestigde hij zich in Môtiers, in het Pruisische vorstendom Neuchâtel. Koning Frederik de Grote wilde hem een toelage geven, hoewel hij vond dat Rousseau verkeerde ideeën aanhing. Rousseau weigerde echter het geld en berispte de oorlogvoerende koning.
De bevolking van Môtiers gooide woedend de ramen in van de woning waar Rousseau verbleef, daartoe opgezet door de plaatselijke dominee die niet wilde dat Rousseau bij het avondmaal verscheen. Hij vertrok naar het kleine schiereiland Sankt Petersinsel (Île de Saint-Pierre) aan het Meer van Biel. Op St. Petersinsel wijdde hij zich aan het maken van een herbarium. Aan zijn rustige verblijf hier kwam een einde door inmenging van de regering van Bern, onder druk van Genève, en hij vertrok.
Rousseau beschrijft in een brief in zijn laatste boek "Overpeinzingen van een eenzame wandelaar" zijn verblijf aan het Meer van Biel; volgens onder anderen Leo Damrosch en Cyrille Offermans een hoogtepunt van het Franse proza.
In 1764 werd Rousseau uitgenodigd om een grondwet te schrijven voor Corsica, waar Pasquale Paoli de Italianen van het eiland had verdreven. Op Corsica zou volgens Rousseau de modernisering moeten worden tegengehouden, maar Paoli had andere ideeën.
In maart 1765 beloofde Rousseau zich nooit meer over geloofszaken uit te laten.
In datzelfde jaar kwam hij in contact met de slaveneigenaar Pierre-Alexandre DuPeyrou, die in zijn geboorteland Suriname enkele plantages bezat. Om aan geld te komen, gaf Rousseau hem alle brieven en papieren tot 1760 met de bepaling dat hij die na zijn dood mocht uitgeven.
Met Voltaire kon Rousseau het niet goed vinden. Zij verschilden vaak van mening. Dit was begonnen met de aardbeving van Lissabon in 1755, die Voltaire deed twijfelen aan de theodicee, terwijl Rousseau reageerde dat mensen het over zichzelf hadden afgeroepen door de natuur te verlaten en in steden bijeen te hokken. Voltaire gaf in 1764 onder meer fikse kritiek op het door Rousseau afstaan van zijn kinderen.
Wootton Hall.
Op uitnodiging en in gezelschap van de filosoof David Hume vertrok Rousseau naar Londen. Hume was gewaarschuwd voor Rousseaus onbetrouwbaarheid, maar raakte erg onder de indruk van de man met wie hij de rest van zijn leven had willen slijten. Thérèse Levasseur volgde met de schrijver-advocaat James Boswell, die een kortstondige verhouding met haar begon. In Wootton Hall schreef hij het eerste deel van zijn autobiografie, de Bekentenissen. Rousseau kwam er tot de conclusie: "Het is het verleden dat het heden draaglijk maakt".
Toen Horace Walpole een parodie op Rousseaus eigendunk had geschreven, werd Rousseau razend. Hij beschuldigde Hume hem naar Engeland te hebben gelokt om hem slechts tentoon te stellen. De ruzie werd een publieke zaak. Rousseau verloor door deze affaire diverse oude kennissen en gaf later toe een aanval van krankzinnigheid te hebben gehad. Op 21 mei 1767 keerde Rousseau terug naar Frankrijk.
Parijs.
Rousseau verhuisde naar Trie-Château, 60 km ten noorden van Parijs, en kwam onder bescherming van de prins Lodewijk Frans I van Bourbon-Conti. Rousseau woonde er onder een pseudoniem en ging door voor de broer van Thérèse. Toen Du Peyrou een jichtaanval kreeg, nodigde hij Rousseau uit hem te verzorgen aangezien deze zich destijds bezighield met de verkoop van geneeskrachtige kruiden. Toen Du Peyrou begon te ijlen en dacht dat hij vergiftigd werd, voelde Rousseau zich valselijk beschuldigd.
Rousseau besloot naar Parijs te gaan en zichzelf aan te geven, mogelijk om zich te beschermen tegen reële of ingebeelde vijanden. De prins van Conti, die het symbool was van het verzet tegen het absolutisme, wilde niet dat Rousseau hem in moeilijkheden zou brengen – hun vriendschap was geheim – en liet hem naar Lyon komen, dat evenwel ook onder het Parlement van Parijs viel. Daarom verhuisde Rousseau naar Grenoble en Bourgoin in de Dauphiné, waar hij op 30 augustus 1768 met Thérèse huwde. De feestelijke gebeurtenis vond plaats in een pension in het bijzijn van de burgemeester, twee getuigen, een advocaat en een officier. Het kreeg geen wettelijke status, omdat een huwelijk tussen personen van verschillende godsdiensten wettelijk niet was toegestaan.
Het 'echtpaar' kwam uiteindelijk terecht in een boerderij in Maubec. Daar werkte Rousseau aan het tweede deel van zijn "Bekentenissen". Zijn fantasie sloeg op hol, toen hij enkele brieven miste. Hij had succes in Lyon toen daar zijn op muziek gezette melodrama "Pygmalion" – waarin een standbeeld tot leven komt – en ook de "Dorpsziener" werd opgevoerd.
In juni 1770 besloot Rousseau naar Parijs te gaan. Hij was bereid tot een confrontatie met justitie en zijn vijanden, maar de regering liet hem met rust. Rousseau maakte wandelingen in de Jardin des Plantes en ontmoette er de botanicus René Louiche Desfontaines en sloot vriendschap met de filosoof en botanicus Jacques-Henri Bernardin de Saint-Pierre.
In 1772, na de Tweede Poolse Deling, bood Rousseau de Polen aan hen te helpen, maar gaf het plan voortijdig op. "Zonder staat achtte hij geen beschaving mogelijk".
Rousseau behield zijn onafhankelijkheid met het kopiëren van muziek en bewerkte zijn eerdere muziekartikelen tot een eigen encyclopedie, de "Dictionnaire de musique". De "Dorpsziener" werd in 1770 opgevoerd bij het huwelijk van koning Lodewijk XVI. Rousseau ontmoette de Duitse operacomponist Christoph Willibald Gluck en woonde in 1774 in Parijs diens "Iphigénie en Aulide" bij.
Uiteindelijk trok Rousseau zich als een kluizenaar terug en richtte zijn aandacht op de onbedorven mens en ongerepte natuur. Hij nam steeds meer afstand van zijn rationele en atheïstische vrienden en keerde zich ten slotte geheel van hen af.
Levenseinde.
Bij een ongeval op 24 oktober 1776 liep Rousseau zwaar letsel op toen een Deense dog hem omver liep. Rousseau raakte buiten bewustzijn en het gerucht ging dat hij dood was. Hij herstelde, zij het dat hij nog lang lamenteerde over wat hem was overkomen.
Bijna twee jaar later op palmzondag 1778 begon hij met zijn "Rêveries", dat beschouwd wordt als een commentaar op zijn "Bekentenissen". In mei 1778 werd hij uitgenodigd op het kasteel van de markies René-Louis de Girardin in Ermenonville. Deze wilde de getormenteerde Rousseau tot zichzelf laten komen en laten genieten van de tuinen en een landhuisje dat de markies in de geest van de roman "Julie, ou la nouvelle Héloïse" uit 1761 had laten aanleggen. Het was een van de mooiste perioden in Rousseaus leven. Hij wandelde veel, botaniseerde met de jongste zoon van De Girardin, mengde zich onder de lokale bevolking, speelde geregeld in het kasteel op de piano forte en schreef aan zijn "Rêveries".
Volkomen onverwacht overleed Rousseau zes weken later na een hersenbloeding. Sectie op zijn lichaam – waar Rousseau uitdrukkelijk bij leven om had gevraagd – wees uit dat er geen ziekten konden worden geconstateerd, maar dat tussen schedel en hersenvlies een bloeding was waar te nemen. Desondanks werd er druk gespeculeerd omtrent de doodsoorzaak; vergiftiging werd door velen gesuggereerd, maar even krachtig – zelfs vele jaren later – door de familie De Girardin ontkend. Daar bleek dan ook geen sprake van te zijn geweest.
Zijn hele leven had Rousseau last van urineretentie. Hiervoor had hij een grote voorraad katheters in huis. De kwaal bezorgde hem vaak helse pijnen, met name in de wintermaanden. Soms brak er een naald af in zijn pisbuis. Om te verbergen dat er bij hem een katheter was ingebracht, droeg hij een aantal jaren een traditionele Armeense jas – die dik en wijd zijn. Veel tijdgenoten meenden daarentegen onterecht dat hij die jas droeg om op te vallen of om zich af te scheiden van de maatschappij, mede vanwege de bijbehorende bontmuts. Madame de Warens was een van de weinigen die wist van zijn urineproblemen, maar het grote publiek kwam het pas te weten na de postume publicatie van zijn autobiografie.
Rousseau dacht dat zijn urineretentie te wijten was aan een niersteen die naar zijn blaas was afgezakt en de pisbuis blokkeerde. Ook dacht hij dat zijn urineproblemen verergerd werden door een vergrote prostaat, maar uit het sectierapport bleek dat er op die plaatsen geen mankementen waren. Zeer waarschijnlijk was zijn urineretentie een gevolg van de zeer zeldzame ziekte onder de naam "spierklep" (valvule musculaire), een aandoening die doorgaans ontstaat na een ontsteking en bij een sectie mede door zijn zeldzaamheid gemakkelijk over het hoofd wordt gezien. De klep bevindt zich aan het begin van de pisbuis en is door de ziekte vaak opgezwollen, waardoor bij Rousseau alleen een katheter uitkomst kon bieden. De kwaal beperkte Rousseau ook in zijn seksuele activiteiten. In ieder geval na 1762 heeft hij enkele jaren geen seks gehad, omdat de pijnen anders alleen maar toenamen.
Rousseau was daarnaast een hypochonder en zou last hebben gehad van impotentie. Hij werd in zijn latere leven geplaagd door problemen met zijn galblaas. Daar kwam bij dat Rousseau zich in gezelschap niet op zijn gemak voelde en het idee kreeg dat iedereen het op hem gemunt had. 
Rousseau werd 's nachts op het "Île des peupliers" begraven. Zijn graf werd een bedevaartsoord voor vele bewonderaars, onder wie koningin Marie-Antoinette.
Rousseau als denker.
Winnaar prijsvraag Dijon.
Toen Diderot in 1750 vanwege zijn radicale en atheïstische theorieën voor vier maanden in de kerker belandde, bezocht Rousseau hem dagelijks. Ze bediscussieerden het mogelijke antwoord op een prijsvraag van de Académie van Dijon, die Rousseau won en hem op slag beroemd maakte. De vraagstelling was: "Heeft de vooruitgang van de wetenschap en de kunsten bijgedragen aan het corrumperen of aan het zuiveren van de zeden?" Rousseau, sterk beïnvloed door Diderot, gaf een paradoxaal antwoord. Hij stelde dat de vooruitgang van kunst, letteren en wetenschap ernstige vijanden van de moraal waren en door het kweken van behoeften tevens de bron van slavernij. Rousseau vond dat materiële vooruitgang de mogelijkheid tot oprechte vriendschap ondermijnde en dat die vervangen was door jaloezie, angst en wantrouwen. Hij toonde zich daarmee een tegenstander van de "vooruitgang" die door zijn vrienden werd nagestreefd. Dit grote verschil van inzicht zou leiden tot een breuk met Diderot, Grimm, d'Alembert en Voltaire.
Vertoog over de ongelijkheid tussen mensen.
In zijn "Vertoog over de ongelijkheid tussen mensen" uit 1755, opgedragen aan de Geneefse republiek, stelt hij dat de mens van nature, en voorafgaand aan enige opvoeding, goed is en alleen door ervaringen in de maatschappij gecorrumpeerd wordt. Volgens Rousseau waren "mensen slachtoffers van hun eigen gedrag, niet van de erfzonde".
Vertoog over de politieke economie.
In hetzelfde jaar publiceerde hij in de Encyclopédie een "Vertoog over de politieke economie". Vanuit het idee dat 'het hemd nader is dan de rok' construeerde hij een model voor een betere samenleving, waarin 'eenieder iets heeft en niemand iets te veel' en waarin de burgers 'zo veel mogelijk handelen in overeenstemming met het algemeen belang' zonder dat daarvoor een grote staatsmacht nodig is.
Rousseau over staatsvorm.
Zijn "Du Contrat Social ou principes du droit politique", ofwel "Het Maatschappelijk Verdrag", berust op het idee van de volkssoevereiniteit en de algemene wil als enige en onbeperkte bron van het staatsgezag en daarmee van het recht. Niet meer een contract tussen individuen en de persoon die als soeverein over hen zal heersen (gangbaar tot in de zeventiende eeuw), maar een verdrag van vrije individuen die onderling besluiten een gemeenschap te vormen. Dit "contract" gaat in tegen het absolutisme. Het democratische Genève, een republikeinse stadstaat in de Alpen, werd plotseling de ideale staatsvorm. Het was een door Rousseau geïdealiseerd Genève waarin alle burgers elkaar kennen. Rousseau schreef later:""Zij die pochen dat ze het helemaal begrijpen, zijn knapper dan ik. Het is een boek dat opnieuw zou moeten worden geschreven..."
Rousseau als romanticus.
In 1761 verscheen in Amsterdam zijn liefdesroman in briefvorm "Julie, ou la Nouvelle Héloïse", in het Nederlands "Julie, of de nieuwe Héloïse" over twee geliefden uit verschillende klassen die veel tegenstand ondervinden voor hun wens met elkaar te trouwen. De naam 'Héloïse' verwijst naar de middeleeuwse liefdesgeschiedenis van de theoloog Petrus Abaelardus en de non Héloïse.
"Julie" was een ongekend succes en bracht veel emoties teweeg in het tijdperk van de Preromantiek. Het boek werd zo goed verkocht dat de uitgevers ertoe over gingen de exemplaren per uur uit te lenen. Diverse lezers konden niet of nauwelijks geloven dat het om een tweetal fictieve figuren ging. Rousseau werd een idool en wandelen in de bergen werd mode. Het werk is op de Index Librorum Prohibitorum geplaatst, maar heeft mogelijk een grotere invloed gehad op de Franse Revolutie dan zijn "Contrat Social". Het boek beleefde voor het einde van de achttiende eeuw meer dan zeventig herdrukken.
Rousseau als pedagoog.
Rousseau kwam in 1762 met een roman met een morele strekking. In zijn "Emile, of Over de opvoeding" ("Émile, ou De l'éducation") zet Rousseau zijn visie op de menselijke natuur uiteen en stelt hij de volgens hem ideale opvoedingsmethode voor. In het boek concludeert Rousseau dat ieder mens een uniek karakter heeft en vrijheid nodig heeft om zich te kunnen ontplooien, zonder dwang of straf, ver van het stadsleven en in verbondenheid met de natuur.
De 'Emile' was naar Rousseaus eigen oordeel zijn beste en belangrijkste geschrift. Het boek heeft een grote invloed gehad binnen de filosofie van de opvoeding en beïnvloedde belangrijke pedagogen als Johann Heinrich Pestalozzi en Friedrich Fröbel.
Tijdens het drukken werd het werk aan de Parijse editie stilgelegd. Rousseau, die erg ziek was vanwege een urineretentie en die bovendien aan waanvoorstellingen leed en zich opwond, dacht ten onrechte dat de Jezuïeten het werk in handen hadden gekregen. Vervolgens verdacht hij de Jansenisten, dan zijn voormalige vrienden (de radicale filosofen), maar ook de buren die al zijn gesprekken konden horen, en gemakkelijk in zijn huis konden komen.
De "Emile" kwam uit in Parijs en Den Haag en werd kort na het verschijnen verboden en verbrand, zowel op de trappen van het Parlement van Parijs als in Genève, maar niet om de pedagogische opvattingen. De controverse draaide om de in het boek opgenomen geloofsbelijdenis van een kapelaan. Hierin bepleit Rousseau een deïstische natuurgodsdienst en verwerpt hij centrale dogma's uit de rooms-katholieke en protestantse kerken. Eind juli 1762 werd het boek om die reden ook door de Staten van Holland verboden.
Theorie van de natuurlijke mens.
In de "Discours sur l'origine et les fondements de l'inégalité parmi les hommes" schreef Rousseau: "De eerste man die een stuk land omheinde zei "dit is van mij" en vond anderen naïef genoeg om hem te geloven. Deze man was de ware stichter van de burgermaatschappij. Van hoeveel oorlogen, misdaden en moorden, van hoeveel ellende en armoede zou men niet verlost gebleven zijn wanneer niet iemand de stokken uit de grond getrokken had, de kuilen gevuld had en naar zijn mannen geroepen had: pas op voor deze ellendeling; het zal je einde betekenen als je vergeet dat de vruchten van de aarde van ons allen zijn, en de aarde van niemand."
Zoals veel andere filosofen uit die tijd zag Rousseau een hypothetische natuurtoestand als een normatieve gids. Hij bekritiseerde Thomas Hobbes omdat deze beweerde dat aangezien de mens in de natuurtoestand geen idee van goed had gehad, hij van nature kwaadaardig moest zijn.
Rousseau ging ervan uit dat het stadium van de menselijke ontwikkeling, die geassocieerd werd met primitieve stammen, de beste was en optimaal voor de menselijke ontwikkeling, dat wil zeggen tussen het iets minder perfecte van wilde dieren aan de ene en de decadente maatschappij aan de andere kant. "Niets is zo goed voor de mens in dit primitieve stadium van ontwikkeling, wanneer hij op gelijke afstand staat tussen de stompzinnigheid van de bruten en de fatale aantrekkingskracht van de ontwikkelde mens."
Rousseau schreef: "Hoewel het natuurlijk medelijden al wat verandering had ondergaan moet deze periode in de ontwikkeling van de mens, in een tussenpositie tussen de onverschilligheid van de primitieve staat en de gevaarlijke activiteit van ons egocentrisme, de gelukkigste en meest duurzame zijn geweest. Hoe meer men er over nadenkt, des te meer ziet men dat deze staat het beste was voor de mens en dat hij het slechts verlaten heeft omdat een fatale kans zich voordeed, wat beter nooit had kunnen gebeuren. Het voorbeeld van primitieve stammen, die vrijwel allen in deze staat leven, lijkt te bevestigen dat het menselijk ras was voorbestemd voor altijd in deze staat te blijven. Dat deze staat de jeugd van de wereld vertegenwoordigt; en dat alle daarop gevolgde vooruitgang de mensheid hebben geperfectioneerd en naar het verval van de soort hebben geleid.
Rousseau geloofde dat het stadium van de primitieve mens niet het eerste was maar het derde. Hij geloofde dat het derde primitieve stadium van de menselijke samenleving een optimale was, tussen het extreme van bruut dier zijn en dierachtige aapmensen aan de ene kant en de extreme decadentie en civilisatie aan de andere kant. Hierdoor dachten critici onterecht dat Rousseau het idee van de "nobele wilde" had bedacht, maar Arthur Lovejoy toonde aan dat dit een verkeerde interpretatie van de filosofie van Rousseau is.
De uitdrukking nobele wilde werd voor het eerst in 1672 gebruikt door de Engelse dichter John Dryden in zijn toneelstuk "The Conquest of Granada". Rousseau schreef dat de moraliteit geen sociale uitvinding was maar eerder natuurlijk, een uitvloeisel van de instinctieve afkeer om lijden aan te zien, waaruit weer gevoelens van medeleven of empathie voortkwamen. Dit waren gevoelens die gedeeld werden met dieren, en waarvan het voorkomen zelfs door Hobbes werd erkend. In tegenstelling tot wat veel van zijn aanhangers hebben beweerd, heeft Rousseau nooit gesuggereerd dat mensen in hun natuurlijke staat moreel handelen. Termen als "rechtvaardigheid" en "kwaadaardigheid" zijn onverenigbaar met de voor-politieke maatschappij, zoals Rousseau die zag. Morele waarden, waaronder altruïsme, kunnen alleen ontstaan bij zorgvuldige opvoeding in een burgermaatschappij. Mensen in een natuurlijke staat kunnen handelen met alle willekeur van een wild dier. Zij zijn slechts goed in een negatieve zin, als ze zelfvoorzienend zijn en aldus niet beïnvloed door de waarden van een burgermaatschappij. Feitelijk was de natuurlijke man van Rousseau te vergelijken met een solitair levende chimpansee of andere aap, zoals de orang-oetan, als beschreven door De Buffon. De natuurlijke goedheid van de mens is dus de goedheid van een dier, die niet goed of slecht is. Rousseau betoogde dat, uitgezonderd enige korte momenten van reflectie, de menselijke samenleving altijd kunstmatig was geweest, en er steeds weer ongelijkheid, jaloezie en onnatuurlijke verlangens ontstonden.
Conclusie.
Rousseau is moeilijk in een bepaalde categorie te plaatsen. Hij was zowel een representant als een bestrijder van de ideeën uit de Verlichting. Hij droeg bij aan de Encyclopédie, maar geloofde niet in vooruitgang. Hij wantrouwde de rede die volgens hem de mens met zichzelf en de natuur in conflict bracht. Maar hij was liever een vat vol tegenstrijdigheden, dan een man van vooroordelen. Zo was Rousseau ongegeneerd egocentrisch, maar wilde hij tegelijkertijd een samenleving creëren waarin de burgers weer het gevoel zouden krijgen direct bij gemeenschapszaken betrokken te zijn.
Ulrich Im Hof schreef dat Rousseau voor sommigen dé profeet is van een natuurlijke, vrijere, rechtvaardiger wereld en voor anderen een utopist en warhoofd, zo niet een gevaarlijke extremist.
De meeste experts zijn het erover eens dat Rousseau paranoïde was, maar dat is dan ook alles waarover ze het eens zijn.
Rousseau keerde zich in bijna al zijn werk tegen de cultuur van zijn tijd met haar rationalistische pretenties en optimistische verwachtingen. Zijn doel was om "het authentieke zelf te vinden, dat schuilging onder de lagen van het rollenspel". Rousseau schreef: "Zich vervreemd voelen van de wereld was de waarheid kennen en het zijn de sociaal aangepasten die een niet-authentiek leven leiden". Rousseau was van mening dat we alleen trouw kunnen zijn aan ons eigen authentieke wezen als we respect hebben voor de natuur, maar de prijs was eenzaamheid.
Zijn invloed op het latere politieke, psychologische en pedagogische denken is onmetelijk geweest en houdt nog steeds aan. Claude Lévi-Strauss noemde hem de grondlegger van de menswetenschappen.
Nalatenschap.
Franse Revolutie.
Rousseau was tijdens de Franse Revolutie een idool van de revolutionairen, die in hem hun wegbereider zagen.
Jacques Pierre Brissots formulering van een menswaardiger rechtssysteem door bij rechtszaken het martelen af te schaffen, is sterk beïnvloed door de ethiek van Rousseau.
Bij de besprekingen, voorafgaand aan het opstellen van de Verklaring van de rechten van de mens en de burger werd teruggegrepen naar Rousseau.
In 1790 werd zijn buste en een exemplaar van "Du Contrat Social" in de Assemblée Nationale opgesteld.
De gematigde Franse jurist en politicus Jean-Joseph Mounier noemde het traktaat het slechtste werk ooit over regeren geschreven.
De Duitse filosoof Arthur Schopenhauer noemde hem "de grootste van alle moderne moralisten". Andere bewonderaars waren onder meer de filosoof en dichter Friedrich von Schiller, de schrijver Stendhal en de politicus en schrijver François René de Chateaubriand.
In 1794 liet de Nationale Conventie zijn stoffelijk overschot van het Populiereneiland in een rood geverfde kist op een open wagen naar Parijs brengen. De kist werd bijgezet in het Panthéon. Een kapel speelde muziek uit zijn opera "Le devin du village".
In de meeste literatuur over Rousseau wordt een verband gelegd met de hoofdrolspelers tijdens het schrikbewind van Robespierre en Saint-Just, maar ook met latere totalitaire denkers. De populariteit van Rousseau leidde toen al tot allerlei misverstanden. "In zijn eigen tijd vonden critici dat zijn denken neigde in tegengestelde richting, naar anarchie of op zijn best 'naar een monsterlijke democratie'."
Toen Napoleon het graf van Rousseau bezocht, zou hij gezegd hebben: "Het zou beter zijn geweest voor de vrede van Frankrijk, als deze man nooit had bestaan." "En waarom dan wel, Burger Consul" vroeg Girardin. "Hij is het die de Franse Revolutie voorbereidde," antwoordde Napoleon. "Het schijnt mij toe Burger Consul," zei Girardin, "dat u nauwelijks iets te klagen heeft over de Revolutie." "De toekomst zal laten zien," antwoordde Napoleon, "of het voor de vrede (tranquilité) van de wereld niet beter zou zijn geweest als Rousseau of ikzelf nooit hadden bestaan." Rousseau kan niet verantwoordelijk worden gehouden voor de Franse Revolutie, maar hij droeg ongewild wel de bouwstenen aan voor het revolutionaire bewustzijn en de revolutionaire praktijk.
Volgens Maarten Doorman in zijn boek "Rousseau en ik" scheepte Rousseau de wereld op met het belang van authentiek zijn en eerlijk overkomen.

</doc>
<doc id="36779" url="https://nl.wikipedia.org/wiki?curid=36779" title="Rode Kruis">
Rode Kruis

Het Rode Kruis is een wereldwijde hulpverleningsorganisatie waarvan de werking in zeven basisbeginselen is gegoten: menslievendheid, neutraliteit, onpartijdigheid, onafhankelijkheid, vrijwilligheid, eenheid en algemeenheid (ook wel universaliteit genoemd). Deze beginselen vormen de grondslag voor de activiteiten van het Rode Kruis en worden weerspiegeld in alle acties van de vrijwilligers van het Rode Kruis. Het Rode Kruis is met bijna 100 miljoen leden, vrijwilligers en supporters en 192 nationale organisaties de grootste humanitaire organisatie in de wereld.
Geschiedenis.
Slag bij Solferino.
De aanleiding van de oprichting van het Rode Kruis was de Slag bij Solferino tussen enerzijds het leger van het Koninkrijk Sardinië en het Franse leger onder keizer Napoleon III en anderzijds het Oostenrijkse leger in 1859. Na de veldslag bleven 40.000 slachtoffers op het slagveld achter. Duizenden gewonden stierven, omdat er onvoldoende medische hulp kon worden geboden. Jean Henri Dunant (1828–1910), een Zwitserse bankier, kwam toevallig een dag na de veldslag aan in Solferino. Dunant was zo gechoqueerd over wat hij zag dat hij zelf het initiatief nam en de bevolking opriep, speciaal de vrouwen, om snel hulp te verlenen aan de gewonden en de zieken.
"Een herinnering aan Solferino".
Toen Dunant terugkeerde naar Genève, besloot hij een boek te schrijven over zijn ervaringen in Solferino. Dit boek, genaamd "Un souvenir de Solferino" ("Een herinnering aan Solferino"), werd gepubliceerd in 1862 op Dunants eigen kosten. In het boek beschreef hij zijn ervaringen van de veldslag en de omstandigheden daarna. Hij beschreef ook het idee om in de toekomst een neutrale organisatie op te richten, die de gewonden verzorgde als er een oorlog plaatsvond.
Conferentie van Genève.
Op 29 oktober 1863 eindigt een conferentie van vertegenwoordigers van zestien staten en vier filantropische instellingen in Genève. Ze keuren het voorstel van Henri Dunant goed om verenigingen van vrijwillige hulpverleners op te richten. Deze datum kan beschouwd worden als de geboortedag van het Internationale Rode Kruis. Op 22 augustus 1864 werd het Rode Kruis officieel opgericht.
Rode Kruis in de Tweede Wereldoorlog.
Eind 1945 besloot het bestuur van het Nederlandse Rode Kruis dat er een onderzoek zou komen naar de hulpverlening door het Rode Kruis gedurende de oorlog. Er was vanuit de illegaliteit grote kritiek gekomen op het ontbreken van hulp door het Rode Kruis van hulp aan de Nederlanders in de concentratiekampen. Het grootse verwijt was dat gevangenen van andere landen rijkelijk werden voorzien van voedselpakketten, terwijl vanuit Nederland dit slechts mondjesmaat gebeurde.
Het Rode Kruis stelde zich op het standpunt dat alleen hulp aan krijgsgevangenen en gijzelaars onder de toen heersende conventie van Genève was toegestaan. Men hanteerde een aantal definities betreffende de gevangen Nederlanders in Duitse gevangenissen en concentratiekampen. Krijgsgevangenen, civiele en politieke gevangenen, en gijzelaars. Joden vielen onder geen enkele van deze definities.
Het onderzoek dat toen plaats vond, staat bekend als de "Pakkettencommissie" of de "Commissie Vorrink".
Het rapport werd gepubliceerd op 1 december 1947 en de conclusie was dat het in de oorlog bij het bestuur van het Nederlands Rode Kruis had ontbroken aan fantasie, initiatief en moed, en als zeer formalistisch moet worden omschreven.
Ook de Parlementaire Enquêtecommissie 1940-1945 betrok in haar onderzoek de werkzaamheden van het Rode Kruis. Zij kwam echter ten aanzien van het Rode Kruis niet tot één samengevatte conclusie, maar beperkte zich tot conclusies over incidentele gevallen.
In 2012 erkende de directeur van het Rode Kruis Cees Breederveld dat het Rode Kruis in de Tweede Wereldoorlog niets had gedaan om de Joodse gedeporteerden te helpen.
Hij gaf het NIOD de opdracht om een onafhankelijk onderzoek naar de rol van het Rode Kruis in de Tweede Wereldoorlog uit te voeren.
Cyberaanval en diefstal van gegevens.
Op 19 januari 2022 maakte het Rode Kruis bekend dat een geraffineerde aanval is uitgevoerd gericht op de computerservers waarmee het Rode Kruis werkt. Hierbij zijn persoonsgegevens van meer dan 515.000 "zeer kwetsbare personen" buitgemaakt. Het gaat hierbij bijvoorbeeld om data van het "Restoring Family Links" programma van het Rode Kruis om contacten tussen familieleden te herstellen. Omdat dit veelal gaat om vluchtelingen of slachtoffers van rampen en oorlogsgeweld kan het uitlekken van deze data de veiligheid van mensen ernstig in gevaar brengen. 
Organisatie.
De Internationale Rode Kruisbeweging bestaat uit drie onderdelen:
Binnen elk land kan één nationale Rode Kruis- of Rode Halve Maanvereniging worden opgericht. Deze vervult humanitaire taken die beantwoorden aan de specifieke behoeften van de bevolking in haar land.
Emblemen.
Het Rode Kruis is een embleem dat volgens de Verdragen van Genève aan humanitaire en medische voertuigen en gebouwen bescherming biedt tegen militaire aanvallen. Het werd in 1864 vastgelegd tijdens de eerste Conventie van Genève.
De oprichter van het Rode Kruis, de Zwitserse bankier Henri Dunant, heeft het symbool afgeleid van de vlag van Zwitserland waarop een wit kruis op een rode achtergrond staat maar waarvan hij de kleuren verwisselde. Men noemt het symbool ook wel het "Kruis van Genève".
In 1876 werd voor het eerst een Rode Halve Maan gebruikt in de Russisch-Turkse oorlog. De Rode Halve Maan werd later door verscheidene andere islamitische landen overgenomen, omdat het kruis er werd geassocieerd met de kruistochten en als christelijk symbool onaanvaardbaar bleek. In 1929 werd dit als tweede embleem door de Staten in de Verdragen van Genève erkend. In hetzelfde verdrag werd ook de Rode Leeuw en Zon, die door het toenmalige Perzië werd gebruikt, erkend. Er werd eveneens afgesproken geen bijkomende emblemen op te nemen, om een woekering van emblemen te voorkomen. Heel wat landen wilden immers hun eigen nationaal symbool als embleem erkend zien. Sinds de Islamitische Revolutie in 1979 heeft Iran de voorkeur gegeven aan het gebruik van de Rode Halve Maan.
De keuze voor een van de erkende emblemen is een van de voorwaarden waaraan nationale Rode Kruis- of Rode Halve Maanverenigingen moeten voldoen om in de internationale Rode Kruis- en Rode Halve Maanbeweging opgenomen te worden. Een aantal staten kan zich niet vinden in de erkende internationale emblemen. Staten die verschillende religieuze bevolkingsgroepen hebben, maken liever geen keuze voor een van beide emblemen. Dit is bijvoorbeeld het geval voor Eritrea met aanzienlijke islamitische en christelijke bevolkingsgroepen, dat bij voorkeur zowel de halve maan als het kruis gebruikt.
De bestaande emblemen worden niet overal als neutraal opgevat. Zo bijvoorbeeld in Irak, waar Rode Kruismedewerkers, wegens een te grote associatie met de westerse coalitietroepen, het symbool van hun gebouw hebben verwijderd.
In Israël gebruikt de hulporganisatie Magen David Adom een rode davidster. Dit symbool is in 1949, direct na de oprichting van de staat, afgekeurd als een van de officiële symbolen van de Rode Kruisbeweging. Hierdoor kon de hulporganisatie lange tijd niet toetreden tot de Internationale Rode Kruis- en Rode Halve Maanbeweging. Volgens het Amerikaanse Rode Kruis was de "uitsluiting van de MDA van de Rode Kruisbeweging en de Rode Kruisfederatie, die nu uit de 181 nationale organisaties in soevereine naties bestaat, verraad van de fundamentele principes van het Rode Kruis." De Amerikaanse Rode Kruisorganisatie oefende door het achterhouden van bijdragen druk uit op de Internationale Rode Kruisbeweging om deze situatie op te lossen. Op 22 juni 2006 werd Magen David Adom, tegelijkertijd met de Palestijnse Halve Maan, toegelaten tot de Internationale Rode Kruisorganisatie.
De Rode Ruit.
Na lange onderhandelingsrondes heeft een diplomatieke conferentie op 8 december 2005 besloten om het zogeheten derde aanvullende Protocol bij de Conventie van Genève goed te keuren. Dit protocol heeft als bijkomend embleem ingevoerd een rood kader, vierkant van vorm, op een witte achtergrond. Dit embleem wordt in het genoemde protocol aangeduid als „"emblème du troisième Protocole"” of „"third Protocol emblem"”, in de Nederlandse vertaling is dit het „"embleem van het derde Protocol"”. Het Nederlandse Rode Kruis verwijst naar dit embleem als de Rode Ruit. In het Engels en het Frans wordt de voorkeur aan de benaming "rode kristal" gegeven, daar op die manier de afkorting "RC" evengoed voor "Red Cross", "Red Crescent" en "Red Crystal" respectievelijk "CR" voor "croix rouge", "croissant rouge" en "cristal rouge" kan staan. Net zoals de andere emblemen – het rode kruis en de rode halve maan – is de rode ruit een beschermd embleem.
Het embleem van het derde protocol voldoet aan de vooropgestelde maatstaven: 
In het derde aanvullende protocol werd ook nogmaals bevestigd dat de rode leeuw en zon, hoewel het nergens meer wordt gebruikt, nog steeds erkend wordt als officieel embleem.
De toevoeging van de rode ruit verandert dus niets aan het statuut van de rode leeuw en zon.
Gebruik van het Rode Kruis.
Volgens de Verdragen van Genève mag het Rode Kruissymbool alleen voor de volgende zaken en personen worden gebruikt:
Het gebruik van het Rode Kruisembleem is in Nederland beschermd door het Wetboek van Strafrecht (artikel 435c), in België is het beschermd door het Strafwetboek (artikel 136quater, §1, 29°):
"Nederland:"
"België:"
Afbeeldingen van het Rode Kruissymbool kan men ondanks het hierbovengestelde ook op onderscheidingen of delen van een ridderorde vinden. Het was toegevoegd aan de Pruisische Kroonorde en de Orde van de Rode Adelaar. Het was ook het kruis van de Russische damesorde Orde van het Rode Kruis voor Vrouwen en Meisjes en is opgenomen in het Pruisische Kruis van Verdienste voor Vrouwen en Maagden.
In Nederland is het kruis op een aantal onderscheidingen afgebeeld, bijvoorbeeld de Medaille van het Nederlandsche Roode Kruis, ook wel de "regeringsmedaille" genoemd en de onderscheidingen van het Nederlandse Rode Kruis. Ook op de onderscheidingen van het Belgische Rode Kruis komt het symbool voor.
Humanitair Oorlogsrecht.
Het Rode Kruis is de drijvende kracht achter de ontwikkeling van het internationaal humanitair recht. Dit oorlogsrecht is onlosmakelijk met het Rode Kruis verbonden door grondlegger Henri Dunant.
Veel oorlogsrechtgerelateerde taken van het Rode Kruis zijn opgenomen in de Geneefse Conventies en de Aanvullende Protocollen. Een belangrijk voorbeeld daarvan is de bescherming van, en hulp aan, oorlogsslachtoffers. Ook bezoekt het Internationaal Comité van het Rode Kruis krijgsgevangen en gedetineerde burgers, om na te gaan of hun behandeling in overeenstemming is met het humanitair oorlogsrecht. Gesprekken met deze gevangenen vinden plaats onder vier ogen.
Wanneer het Internationale Rode Kruis constateert dat schendingen van het humanitair oorlogsrecht in een land plaatsvinden, rapporteert het Internationale Rode Kruis dat aan de autoriteiten van dat land. Zulke rapporten zijn strikt vertrouwelijk. In uitzonderlijke situaties zoekt het Internationale Rode Kruis de publiciteit, als dit in het belang is van de gevangenen, om publiekelijk zorg te uiten over een bepaalde situatie.
Een andere taak van het Rode Kruis is het voorkómen van schendingen van het humanitair oorlogsrecht en het opsporen en ondersteunen van oorlogsslachtoffers. Voor en tijdens conflicten dringt het Internationale Rode Kruis bij de strijdende partijen aan op naleving van het humanitair oorlogsrecht. Het Rode Kruis geeft ook onderwijs in het humanitair oorlogsrecht en bevordert onderzoek.

</doc>
<doc id="36781" url="https://nl.wikipedia.org/wiki?curid=36781" title="Akira Kurosawa">
Akira Kurosawa

Akira Kurosawa (Japans, 黒澤 明, "Kurosawa Akira") (Shinagawa (Tokio), 23 maart 1910 – aldaar, 6 september 1998) was een belangrijke Japanse filmregisseur, filmproducer en scenarioschrijver.
Kurosawa is waarschijnlijk Japans bekendste cineast, zeker in het westen mede doordat zijn films in Japan als westers geklasseerd worden. Zijn films hebben over de hele wereld een hele generatie filmmakers beïnvloed. Zijn eerste film (Sanshiro Sugata) werd in 1941 uitgebracht; zijn laatste (Madadayo) verscheen in 1993. Slechts weinig filmregisseurs kunnen bogen op zo'n lange carrière. Kenmerkend voor de films van Kurosawa is de diepmenselijke boodschap: zijn geloof in het goede in de mens en de dienstbaarheid.
Leven en werk.
Tijdens zijn leven zag hij Japan veranderen van een land met militaire ambities tot een meer vreedzame economische macht. Hoewel Kurosawa voornamelijk wordt herinnerd om zijn films uit de jaren vijftig en zestig van de 20e eeuw, ging hij tot zijn dood door met het schrijven en regisseren van films. Hij overleed in Setagaya, Tokio. Kurosawa was ook een getalenteerd schilder. In aanvulling op het script schilderde hij de scènes van zijn films, (storyboard), zoals hij zag dat ze moesten worden verfilmd.
Kurosawa's bekendste films zijn gesitueerd in Japans feodale periode (van de 13e eeuw tot de 17e eeuw). Verschillende van zijn plots zijn bewerkingen van William Shakespeares werk, bijvoorbeeld "Ran" (gebaseerd op "King Lear"), "Troon van bloed" (gebaseerd op Macbeth) en "De slechten slapen goed" (gebaseerd op Hamlet). "De verborgen vesting" ("Kakushi toride no san akunin"), het verhaal van een prinses, haar generaal, en twee ongemanierde boeren, wordt door George Lucas genoemd als een invloed op zijn Star Warsfilms. Andere bekende Kurosawa films zijn "Rashomon" (gebaseerd op een verhaal van Ryūnosuke Akutagawa, favoriete film van de Nederlandse regisseur Paul Verhoeven, winnaar op het filmfestival van Venetië en Oscarwinnaar voor de beste buitenlandse film, waarmee Kurosawa in het westen bekendheid verwierf), "De zeven samoerai" (later opnieuw verfilmd als de western "The Magnificent Seven"), en "Yojimbo" – die de basis vormde voor de western "A Fistful of Dollars". Kurosawa regisseerde ook een verfilming van de Russische roman "De idioot" van Dostojevski en "Hemel en hel", een misdaadfilm, gebaseerd op een roman van de Amerikaanse schrijver Ed McBain, die ook The Birds schreef, verfilmd door Alfred Hitchcock.
In zestien van zijn films, gemaakt tussen 1948 en 1964, komen steeds dezelfde acteurs terug, vooral Toshiro Mifune, met wie hij na "Roodbaard" echter niet meer verder werkte. Na die film begon Kurosawa in kleur te werken, en veranderde hij de stijl en reikwijdte van zijn films, die tot dan toe neigden naar het verhalende. Kurosawa begon aan een Hollywood project: "Tora! Tora! Tora!" over de aanval op Pearl Harbor, met Toshiro Mifune, maar nog voor de film was voltooid liet 20th Century Fox Kurosawa vervangen door Kinji Fukasaku. Zijn volgende film "Dodesukaden", over een groep arme mensen die rond een vuilnisbelt leven, was in Japan geen succes.
Na deze flop deed Kurosawa een poging tot zelfmoord, die hij overleefde. Het had hem gegriefd dat zijn productiemaatschappij Toho zijn films op video had uitgebracht om financiële middelen te recupereren. Hij ging door met filmen, en maakte: "Dersu Uzala" (1975, naar het boek van Vladimir Arsenjev), opgenomen en gefinancierd in de Sovjet-Unie en gesitueerd in Siberië aan het begin van de 20e eeuw; verder ook zonder Toho, maar ditmaal met westers productiegeld "Kagemusha" (1980), het verhaal van een man die de dubbelganger is van een Japanse krijgsheer en diens identiteit aanneemt; "Ran" (1985); en aan het eind van zijn leven "Dreams", "Een dag in augustus" en "Madadayo". De actiefilm "Runaway Train" uit 1985 is de Amerikaanse bewerking van een script van Kurosawa.
Waardering.
De film "The Seven Samurai" staat in de top 250 films aller tijden op IMDb op de 13e plaats genoteerd (september 2011). Andere films van Kurosawa die in dezelfde top 250 staan zijn "Ran", "Rashomon", "Ikiru" en "Yojimbo".
Privé.
Kurosawa huwde in 1944 met actrice Yaguchi Yoko, zij hadden samen twee kinderen.

</doc>
<doc id="36788" url="https://nl.wikipedia.org/wiki?curid=36788" title="Kagemusha">
Kagemusha

Kagemusha (Japans: 影武者) is een historisch oorlogsdrama uit 1980 onder regie van Akira Kurosawa. De film werd genomineerd voor zowel de Academy Award voor beste niet-Engelstalige film als die voor de beste artdirection. Meer dan vijftien andere prijzen werden "Kagemusha" daadwerkelijk toegekend, waaronder twee BAFTA Awards, de Gouden Palm van het Filmfestival van Cannes 1980, een César, twee Premi David di Donatello en drie Blue Ribbon Awards.
Verhaal.
Een 16e-eeuwse Japanse krijgsheer die ervan droomt Japan te verenigen onder zijn leiding, kan niet overal tegelijk zijn, en laat daarom zijn jongere broer als dubbelganger optreden. Deze broer betrapt een dief die als twee druppels water op de krijgsheer lijkt. De dief krijgt de keuze tussen onthoofding of optreden als dubbelganger. Hij kiest voor het laatste, en wordt klaargestoomd voor zijn rol. Als de krijgsheer sterft mag de buitenwereld dit niet weten, en wordt de rol die de dubbelganger speelt permanent. Hij gaat zich steeds meer identificeren met de man voor wie hij moet doorgaan, maar kan niet voorkomen dat de Takeda's worden verslagen door de historische figuur Ieyasu Tokugawa.
Achtergrond.
Kurosawa had na zijn geflopte film "Dodesukaden" tien jaar geen film meer in Japan gemaakt. Zijn laatste film was "Dersu Urzala" geweest, die hij in 1975 in de Sovjet-Unie opnam. In "Kagemusha" buitte hij de mogelijkheden van Dolby Stereo en Panavision uit. De film was in 1980 de duurste film in Japan gemaakt ooit, maar bleek van aanzienlijke invloed op het bedrijfsresultaat van Toho Films. "Kagemusha" wordt beschouwd als generale repetitie voor Kurosawa's "Ran" uit 1985.

</doc>
<doc id="36792" url="https://nl.wikipedia.org/wiki?curid=36792" title="Gewone margriet">
Gewone margriet

De gewone margriet ("Leucanthemum vulgare", synoniem: "Chrysanthemum leucanthemum") is een vaste plant uit de composietenfamilie ("Asteraceae"). De hoofdbloei valt rond juni. De plant heeft een bloemhoofdje met een geel hart bestaande uit buisbloemen, dat wordt omkranst door witte straalbloemen. De stengels zijn meestal niet of weinig vertakt. De wortelstok is meestal gedrongen en vertakt. Het aantal donkergroene bladeren is variabel.
De gewone margriet is karakteristiek voor graslanden die gemaaid worden, zoals bermen en hooilanden. Vaak kiemt de margriet op tijdelijk open plekken in het grasland, zoals molshopen. Koningin Wilhelmina liet indertijd op Paleis Het Loo de gazons tot en met juni ongemaaid waardoor de margrieten konden bloeien. Daarna werden deze terreinen weer als gazon beheerd. Inderdaad blijkt de margriet het in deze hooigazons goed te doen. Waar ze op zandgronden groeit, is de grond vaak vermengd met leem of een ander fijnkorrelige grondsoort. Op klei is het een indicator voor minder grote voedselrijkdom.
De naam margriet komt van het Oudgriekse margarites, dat weer uit het Babylonisch komt en parel betekent. Een andere Nederlandse naam die in vroegere tijden voor de margriet is gebruikt is ganzebloem, die tegenwoordig voor een andere soort wordt gebruikt.
Als tuinplant worden vaak andere "Leucanthemum"-soorten en -hybriden toegepast. Voorbeelden hiervan zijn: "Leucanthemum maximum", "Leucanthemum lacustre × maximum" en "Leucanthemum superbum".
Plantengemeenschap.
Gewone margriet is een indicatorsoort voor het mesofiel hooiland (hu) subtype Glanshavergrasland, een karteringseenheid in de Biologische Waarderingskaart (BWK) van Vlaanderen en het Brussels Hoofdstedelijk Gewest.

</doc>
<doc id="36794" url="https://nl.wikipedia.org/wiki?curid=36794" title="Adellijke familie">
Adellijke familie



</doc>
<doc id="36795" url="https://nl.wikipedia.org/wiki?curid=36795" title="Unicode">
Unicode

Unicode is een internationale standaard (nauw samenhangend met ISO-10646) voor de codering van grafische tekens en symbolen in binaire codes, vergelijkbaar met de ASCII-standaard. De standaard voorziet alle tekens van alle geschreven talen van een naam (in de standaard in hoofdletters geschreven) en een nummer (vaak hexadecimaal geschreven, voorafgegaan door U+). Er is bijvoorbeeld het teken LATIN CAPITAL LETTER A met nummer U+0041 (65), los van de lettertypes waarin het weergegeven kan worden. De grafische weergave per lettertype behoort niet tot de standaard.
De standaard wordt onderhouden door het Unicode Consortium. In tegenstelling tot ASCII (alleen Engels) of Latin-1 (alleen West-Europese talen) heeft Unicode als doel alle gebruikte schriften (zoals het Griekse schrift en Chinese karakters) te ondersteunen. De standaard bevat ruim 100.000 gestandaardiseerde tekens en ongeveer 900.000 voor toekomstig gebruik gereserveerde codes. De Unicode standaard schrijft niets voor over de visuele representatie van een karakter.
Unicode stelt geen beperkingen aan het aantal talen dat in één enkel document gebruikt kan worden. Naast letters en cijfers bevat Unicode ook veel "symbolen", zoals: kruisen, wiskundige tekens, muntsymbolen enzovoort. Unicode bevat geen symbolen die niet in een schrift worden gebruikt, zoals verkeersborden. Enkele "tekens" in Unicode zijn zelf geen grafische tekens, maar hebben betekenis voor de wijze waarop de zichtbare tekens geplaatst worden, zoals carriage return, line feed, spatie en de niet-afbrekende spatie (harde spatie ofwel NBSP, wat staat voor het Engelse "non-breaking space").
Een neveneffect bij omzetting van gegevens die anders gecodeerd waren, is dat bij sorteren op numerieke volgorde een ander resultaat (space, numeric, uppercase, lowercase (SNUL)) dan bijvoorbeeld bij EBCDIC (space, lowercase, uppercase, numeric (=SLUN)) verkregen wordt, omdat de tekens anders gerangschikt zijn.
Geschiedenis.
Bij de eerste computers waren alle teksten (programma's en in- en uitvoer) in hoofdletters, met als verdere tekens cijfers, leestekens en dergelijke, zie bijvoorbeeld GBCD. Later werden kleine letters toegevoegd, zie bijvoorbeeld ASCII. Deze 7-bits code (8-bits zijn samen 1 byte) bevat alleen de Latijnse letters zonder diakritische tekens. Het lag daarom voor de hand ASCII uit te breiden tot "extended ASCII" met een achtste bit, maar er was niet genoeg ruimte voor alle tekens in alle talen met het Latijnse schrift. Daarom kregen veel talen hun eigen variant van extended ASCII en er was ook EBCDIC. Er is geen standaardmethode om aan te geven welke variant gebruikt wordt, zo gebeurt dit in HTML anders dan in e-mail, en in platte tekst kan het al helemaal niet, wat veel spraakverwarring oplevert.
Voor veel schriften, zoals het Chinese, Arabische en Japanse schrift, zijn 256 tekens niet voldoende. Voor deze uitgebreidere tekenverzamelingen worden traditioneel al andere coderingen gebruikt, die ruimte voor meer tekens bevatten.
Zelfs met al deze verschillende coderingen voor de verschillende talen was het nog niet mogelijk om over een vreemde taal te schrijven. Wanneer men in een Chinese tekst over het Arabisch wilde schrijven, kon men dat niet in de standaard-Chinese codering: de Arabische letters zijn daarin namelijk niet opgenomen. Unicode en de daarvoor beschikbare coderingen bieden voor al dit soort problemen uitkomst.
Versies.
De Unicodestandaard is ontstaan op initiatief van een aantal organisaties die orde wilden scheppen in de chaos van tekencoderingen. In 1991 lanceerden zij hun eerste standaard: Unicode 1.0.
Unicode 1.1 had ruimte voor 65.536 (= 216) tekens. Dit aantal bleek echter te weinig om alle schriften van de wereld te kunnen ondersteunen. Zo bestaat alleen het Chinese schrift al uit zo'n 25.000 tekens.
In Unicode 2.0 werd het aantal codes uitgebreid naar ruim een miljoen, zie ook onder.
Codering.
De Unicodestandaard kent aan elk teken een nummer toe, codepunt genoemd, dat geschreven wordt als U+"xxxx", waarin de "x"'en de hexadecimale cijfers van het codepunt zijn (minimaal vier, zo nodig met voorloopnullen, maximaal zes). De codepunten die gekoppeld zijn of kunnen worden aan een teken (de zogenaamde "Unicode scalaire waarden") lopen van U+0000 (0) tot en met U+D7FF (55.295) en van U+E000 (57.344) tot en met U+10FFFF (1.114.111). Dat zijn 55.296 + 8.192 = 63.488 (0xF800) tekens met een codepunt tot en met twee bytes, plus 1.048.576 (0x100000) andere, in totaal 1.112.064 (0x10F800). De onderbreking bestaat uit 2048 (0x800) codepunten die ten behoeve van gunstige eigenschappen van de UTF-16-codering niet gebruikt worden; ze worden "surrogaatcodepunten" genoemd.
Unicode biedt verschillende coderingsvormen ("encoding forms") om de scalaire waarden te representeren, onder andere:
Aangezien computers de data in een code-eenheid die meerdere bytes beslaat, op verschillende wijzen kunnen opslaan, zijn er van UTF-32 en UTF-16 twee varianten mogelijk, namelijk big-endian, waarbij de meest significante byte zich op het laagste adres bevindt, en little-endian, met de minst significante byte eerst.
De 256 tekens van ISO-8859-1 zijn in Unicode onder dezelfde codes opgenomen: U+0000 t/m U+00FF. De tweede 128 hiervan worden echter in Unicode in geen van de drie coderingsvormen in één byte gerepresenteerd. Ook andere codepagina's van ISO 8859 vindt men in Unicode terug, waarbij de oorspronkelijke tekenvolgorde gehandhaafd is.
Sorteren.
Het sorteren van tekens op basis van de scalaire waarde komt bij UTF-32 en UTF-8 overeen met het sorteren op de daarbij behorende (big-endian) bytereeksen (in de zin dat 0x01 0x00 vóór 0x02 komt omdat 0x01 vóór 0x02 komt). Dit geldt voor UTF-16 niet wanneer er tekens van zowel het Basic Multilingual Plane als van een ander plane vergeleken worden.
Gebruik.
In HTML- en XML-documenten kunnen Unicode-tekens die niet worden ondersteund in de gebruikte karaktercodering, worden ingevoegd via karakter-entiteitreferenties. Zo wordt de hoofdletter A weergegeven door &amp;#65; (decimaal) of &amp;#x41; (hexadecimaal).
Schriften.
In september 2020 voorziet Unicode in tekens voor 154 schriften, onder andere de onderstaande:
Het aantal schriften wordt nog voortdurend uitgebreid. Ook veel historische schriften worden opgenomen. De volledige lijst kan worden geraadpleegd op de Unicode-website.

</doc>
<doc id="36796" url="https://nl.wikipedia.org/wiki?curid=36796" title="Claudia Pechstein">
Claudia Pechstein

Claudia Pechstein (Oost-Berlijn, 22 februari 1972) is een Duits langebaanschaatsster, de succesvolste Duitse schaatsster op de Olympische Winterspelen ooit en na de Olympische Winterspelen 2022 de tweede sporter in de geschiedenis die voor de achtste keer aan de Olympische Winterspelen heeft meegedaan. Tevens was de toen 49-jarige de oudste vrouwelijke deelnemer aan Olympische Winterspelen ooit. Pechstein is gespecialiseerd in de lange afstanden (3000 en 5000 meter).
Pechstein is geboren in Oost-Berlijn in de toenmalige DDR. Gedurende zestien jaar was ze de pupil van Joachim Franke, de coach met wie zij al haar Olympische succes boekte. Na het seizoen 2006/2007 kwam aan deze samenwerking een einde en ging ze bij Peter Mueller trainen die de nationale selectie van Noorse schaatsers trainde. Bij wedstrijden wordt ze bijgestaan door een Duitse coach op de ijsbaan.
Pechstein is werkzaam als sergeant bij de Duitse federale politie, de Bundespolizei.
Kampioenschappen.
Aanvankelijk was Pechstein vanaf 1976 kunstrijdster, maar vanwege haar afkeer van de ballettraining stapte ze in 1982 over op de langebaan, bij club "Eisbären Juniors Berlin". Het eerste succes van Pechstein was in 1986 toen ze in de JWdF-wedstrijd in Sanjon als 14-jarige de 3000 meter won in 4.52,00. Destijds werd ze getraind door oud-wereldkampioene Ruth Schleiermacher.
WK Junioren.
Haar eerste internationale succes was een tweede plaats bij het wereldkampioenschap voor junioren van 1988 in Seoul. In de twee daarop volgende jaren, 1989 en 1990 werd ze vierde op dit kampioenschap.
Olympische Spelen.
Pechstein won op vijf achtereenvolgende Olympische Spelen (1992-2006) een medaille op de 5000 meter (respectievelijk brons, 3× goud en zilver). Ze is daarmee de tweede sporter op de winterspelen die vijf medailles wist te behalen op een discipline, haar landgenoot Georg Hackl was haar bij het rodelen hierin voorgegaan. Op de spelen van Turijn in 2006 won zij ook haar vijfde gouden medaille, op de ploegenachtervolging, eerder won ze er één op de 3000m (2002) en drie op de 5000m (1994, 1998 en 2002). In 2010 nam ze door omstandigheden niet deel; in 2014 greep ze op de 3000 meter net naast een podiumplaats. In 2022 nam ze voor de achtste keer deel aan de winterspelen waar ze uitkomt op het onderdeel massastart samen met landgenote Michelle Uhrig. Bij de openingsceremonie op 4 februari droeg ze namens Duitsland de vlag. Uiteindelijk werd ze als reserve ook ingeschoven op de 3000 meter, ze eindigde op deze afstand als laatste. Op de massastart eindigde ze in de finale als negende.
WK Allround.
Pechstein nam in de periode van 1992 tot en met 2022 een recordaantal van 25 keer deel aan de WK Allroundtoernooien. Van 1996 tot en met 2006 stond ze elf opeenvolgende jaren op het erepodium bij WK Allround (1-8-2) en daarmee is zij de enige vrouw die dit heeft bereikt, Gunda Niemann (10x) en Stien Kaiser (8x) kwamen het dichtst bij deze prestatie. Na vier keer tweede te zijn geworden achter Niemann pakte Pechstein in 2000 op de Amerikaanse ijsbaan van Milwaukee haar enige titel, ten koste van Niemann. Ze veroverde 28 afstandmedailles op het WK Allround (5-18-5), 6 op de 1500m, 11 op zowel de 3000m als 5000m.
Voor het WK Allround 2008 in haar geboortestad Berlijn vroeg ze haar voormalige coach Franke om de rol van coach nog één keer op zich te nemen, ze hoopte met hem haar gewenste succes om de wereldtitel in eigen stad te veroveren te volbrengen. Het resultaat, de zevende plaats, was een grote teleurstelling voor haar. Haar zeventiende WK Allround kon ze niet voltooien, wegens een blessure kwam ze op de tweede dag niet aan de start.
EK Allround.
Aan het EK Allround nam ze van 1992 tot en met 2017 21 keer deel. De EK van 1998, 2006 en 2009 sloot ze af als Europees kampioene. Ze werd zes keer tweede (1999, 2001, 2002, 2003, 2004, 2012) en twee keer derde (1996, 2005).
Op 11 januari 2009 werd ze, 36 jaar en 324 dagen oud, de oudste winnares van een Europees kampioenschap. Ze won de drie kilometer in 4.04,41 en werd op de overige drie afstanden tweede.
WK Afstanden.
Sinds de invoering van dit toernooi nam ze, op 2009 na, elke editie deel op de 3000 en 5000 meter. Op de 1500 meter nam ze vijf keer deel. Ze won hier individueel 27 medailles (5-13-9), op de 1500 meter drie (1-1-1), op de 3000 meter acht (2-5-2) en op de 5000 meter vijftien (2-7-6). Haar laatste medaille was zilver op de 5000 meter in 2017 op de "Gangneung Science Oval". In 2007 en 2008 won ze met de ploegenachtervolging beide keren de bronzen medaille. Op 16 maart 2003 won ze na de Olympische Spelen van 2002 goud op de 5000 meter in haar eigen geboorteplaats.
Wereldbeker.
In de wereldbekercyclus won ze 21 wedstrijden (5× de 1500, 12× de 3000 en 4× de 5000 meter). In de seizoenen 2002/03, 2003/04 en 2004/05 werd ze eerste in het eindklassement van de 3000/5000 meter. Op dezelfde afstanden werd ze acht keer tweede en één keer derde in het klassement, de laatste keer in 2015 (tweede). Op de 1500 meter werd ze vijf keer tweede en één keer derde in het klassement.
Op 22 november 2008 won ze in Moskou tijdens de derde wereldbekerwedstrijd de 5000 meter. Met haar 36 jaar en 274 dagen werd ze de oudste winnares van een wereldbekerwedstrijd. Vier jaar later, op 25 november 2012, won ze in Kolomna tijdens de tweede wereldbekerwedstrijd de 3000 meter met haar 40 jaar en 277 dagen. Ook haar eigen baanrecord in Seoul op de 5000 meter verbeterde ze; op 21 november 2014 reed ze naar 7.07,77. Drie jaar later, op 19 november 2017, won ze in Stavanger de enige 5000 meter in WB-verband in een baanrecord: 6.56,60, haar 7e overwinning op deze afstand. Het was haar 111e wereldbekermedaille. Hiermee scherpte ze haar eigen record verder aan en staan er in de lijst met vijftig oudste World Cup-overwinningen veertien zeges op naam van Pechstein waaronder de volledige top elf.
DK Allround en Afstanden.
Ze werd dertien keer nationaal kampioene. Zeven keer werd ze Duits allround kampioene (1996, 2000, 2002, 2004, 2006, 2009 en 2013) en vijf keer eindigde ze als tweede. Ze werd zeven keer afstandkampioene (2× op de 1500 en 5× op de 3000 meter) en won twee keer zilver op de 1000 meter, één keer zilver op de 3000 meter en twee keer brons op de 1500 meter. In het laatste weekend van juli 2012 leidden na de eerste dag van de "Sommer-Premiere" Jenny Wolf en Pechstein op een deelnemersveld van acht dames. Pechstein noteerde op de 500m 40,80 en de drie kilometer in 4.09,95. Hiermee behaalde ze op haar 40e haar zevende allroundtitel. Ook een jaar later, in 2013, werd ze allroundkampioene; haar achtste titel.
Doping.
De tuchtcommissie van de internationale schaatsunie ISU maakte op 3 juli 2009 bekend Pechstein te hebben betrapt op bloeddoping naar aanleiding van een controle begin februari 2009 tijdens de wereldkampioenschappen allround in Hamar. Op de tweede dag van dit toernooi meldde Pechstein zich af. De straf, een schorsing van twee jaar -per 9 februari 2009-, vloeide voort uit een serie onderzoeken, waarbij sprake was van abnormale bloedwaarden en abnormale wijzigingen in de bloedwaarden. De dopingzaak wordt in hoger beroep beoordeeld door het sporttribunaal CAS in Lausanne.
De bloedwaarden.
De exacte bloedwaarden die bij de betrokken dopingtests in Hamar zijn gemeten, zijn samen met een beperkt aantal eerder gemeten bloedwaarden (4-2-2000 tot en met 18-2-2009) openbaar gemaakt, en daarna gepubliceerd door Bild (zie deze grafiek met meetwaarden en dit artikel). De originele Bild-grafiek, gebaseerd op de WADA-gegevens, toont dat er eerder meerdere overschrijdingen van de toegestane waarde zijn geweest, maar dat pas op het wereldkampioenschap in Hamar is overgegaan tot schorsing. Uit gegevens zoals vermeld op de website van Pechstein blijkt dat slechts een deel van de in deze 9 jaar uitgevoerde bloeddopingtesten (29 van de 114) gebruikt zijn voor deze grafiek. Grafiek 4 hieronder toont dat er meer bloedcontroles zijn geweest. Dat zijn dus vooral bloedcontroles (85 controles) waarvan de meetwaarden niet bekend zijn gemaakt en niet zijn opgenomen in de Bild-grafiek. Voor sporters waarbij schommelende of (te) hoge waarden van nature al voorkomen - iets waar Pechstein zich op beroept, zie hieronder - is het van belang dat óók in de zomer gemeten wordt, zodat een vergelijking mogelijk is met de winterperiode waarbij deze sporters ook voordeel zouden kunnen hebben van het eventuele dopinggebruik. De waarden die Pechstein mogelijkerwijs vrij zouden kunnen pleiten, óf juist het dopingbewijs tegen haar sterker zouden kunnen maken, worden niet gemeten en/of niet gevisualiseerd in de originele Bild-grafiek. Grafiek 1 en 2 hieronder tonen dezelfde gegevens als die in de originele Bild-grafiek staan, echter met een andere tijdas, waardoor de varabele tijdsduur tussen de metingen door in de juiste verhouding wordt weergegeven. Te zien is dat de bloedwaarden van Pechstein flink schommelen, zowel bij trainingen als bij wedstrijden.
Het vervolg.
Pechstein eiste op 3 november 2009 het vertrek van het hoofd van de Medische Commissie van de ISU, Harm Kuipers, omdat naast Pechstein nog een schaatser verdacht werd van "abnormale bloedwaarden", maar die persoon in tegenstelling tot Pechstein een medisch attest kreeg. Deze eis werd niet ingewilligd; Kuipers bleef in functie.
Het CAS bevestigde op 25 november het oordeel van de ISU waardoor de schorsing van Pechstein gehandhaafd bleef en ze de Olympische Spelen zou missen. Op 29 november kondigde Pechstein aan deze beslissing aan te vechten bij de Zwitserse burgerrechter. Die bepaalde dat de schorsing opgeheven moest worden en dat Pechstein mocht starten tijdens de wereldbekerwedstrijden in Salt Lake City. Pechstein startte op de 3000 meter via een "wildcard" en eindigde als 13e. Een plaats bij de beste acht was nodig om te voldoen aan de Duitse kwalificatie-eis voor de winterspelen.
Op 15 maart 2010 stelden artsen van de Duitse vakvereniging van hematologen en oncologen (DGHO) dat Claudia Pechstein een milde vorm van sferocytose heeft. Ze zou deze ziekte hebben geërfd van haar vader. Bij sferocytose worden volwassen rode bloedcellen vervroegd afgebroken door de milt, waardoor het beenmerg meer reticulocyten aanmaakt. Volgens de artsen was niet doping maar deze ziekte de reden dat Pechstein meermalen de toegestane waarde van 2,4% aan reticulocyten overschreed.
Op 1 oktober 2010 wees het Hoge Gerechtshof in Zwitserland het beroep van Pechstein tegen haar schorsing af. Haar advocaten kondigden daarop aan naar het Europese Hof voor de Rechten van de Mens in Straatsburg te stappen. In "Die Welt" beweerde Pechstein excuses te hebben gekregen van ISU-vice voorzitter Jan Dijkema, maar hij ontkende dit op zijn beurt in "De Telegraaf". Op 6-12-2011 publiceerde het NRC Handelsblad, in een interview met chemometricus Klaas Faber ("Faillissement voor ISU?"), dat bij een uiteindelijke uitspraak in het voordeel van Pechstein, de ISU door een claim van Pechstein wellicht op een faillissement zou afstevenen. Eveneens werd betoogd dat de toegestane grenswaarde van 2,4% gebaseerd zou zijn op een zowel procedureel onjuiste als niet wetenschappelijk onderbouwde bandbreedte.
Doorbraak.
Op 25 september 2013 diende het proces tegen de ISU en de Duitse schaatsbond DESG voor rehabilitatie, waarin Thomas Summerer een schadevergoeding eiste van 3,5 miljoen euro vanwege gederfde inkomsten en vierhonderdduizend euro vanwege aantasting van haar goede naam. Meer dan 100 collega-schaatsers ondertekenden een verklaring/petitie, waaronder Shani Davis, Ivan Skobrev en Jenny Wolf, maar ook speerwerpster Christina Obergföll en discuswerper Robert Harting. De rechter in München vroeg de DESG en ISU tot een financiële schikking te komen en schortte de zaak op tot 29 januari 2014. Daarnaast deed Pechstein op 14 oktober 2013 aangifte bij de dopinginstanties WADA, het Duitse dopingagentschap NADA en de Duitse schaatsbond DESG en de ISU vanwege afwijkende bloedwaarden. De ISU liet op 21 oktober 2013 op haar beurt weten te blijven bij het standpunt dat er in de periode 2009-2011 sprake moest zijn van afwijkende waarden door een verboden middel en niet door een erfelijke afwijking; een milde anomalie waaraan ook haar vader lijdt.
Bij de nationale kampioenschappen per afstand in Inzell uitte "Detlef Beckert", de vader van haar concurrente Stephanie Beckert, verdachtmakingen omtrent vermeend dopinggebruik toen Pechstein goud won op de 5000 meter: "Liever een eerlijke derde plaats, dan een oneerlijke eerste". Hierop besloot Pechstein aangifte te doen wegens smaad en laster. Op 16 januari 2014 uitte Anni Friesinger kritiek op de bondsvoorzitter Gerd Heinze voor het verval van het Duitse langebaanschaatsen, zoals het conflict Pechstein-Beckert in de ploegenachtervolging.
Op 15 januari 2015 werd bekend dat een Duitse burgerrechter in München zich ontvankelijk verklaarde en de zaak zou behandelen vanwege het sport gerelateerde karakter van het CAS. Tevens werd er aangevoerd dat de schorsing op basis van het bloedpaspoort onvoldoende was. Een reactie van de ISU volgde op 9 juli 2015 waarin zij stelde dat Pechsteins publieke stellingnames incorrect en misleidend waren. De rechtszaak werd hervat op 8 maart 2016 bij het gerechtshof in Karlsruhe. Op 7 juni 2016 oordeelde het Hooggerechtshof in Karlsruhe de zaak niet ontvankelijk, omdat de uitspraak van het CAS als bindend moest worden gezien: het CAS is immers het hoogste rechtsorgaan in de sport. Na de uitspraak liet Pechstein weten haar strijd te zullen voortzetten. Ze had daartoe nog de mogelijkheid bij het Constitutionele Hof in Zwitserland, waar zowel het CAS als de ISU zetel houden.
Comeback.
Op 14 januari 2011 liet Pechstein weten dat ze als doelstelling had om te starten in eigen land voor thuispubliek tijdens de WK Afstanden. Daarvoor moest ze als limiet 4.15 rijden op de 3 kilometer waardoor ze in Salt Lake City kon starten voor daadwerkelijke WK-kwalificatie. Met 4.10,05 voldeed ze ruim aan die eisen waarna ze op 18 februari mocht starten. Pechstein startte in de B-groep en reed naar een tijd van 6.51,62 wat de snelste tijd van die B-groep was en de derde tijd van de dag. Ze plaatste zich daarmee voor de WK Afstanden. Daar behaalde ze op de 5 kilometer een bronzen medaille.
Op 25 juli 2013 maakte het management van Pechstein bekend met een eigen team het Olympische seizoen in te gaan onder "Mission Sochi 2014". Hierna deed Pechstein samen met Ralf Grengel een oproep om een Nederlandse atle(e)t(e) toe te voegen aan het Duitse schaatsteam, met onder meer Isabell Ost en Will Koschel onder leiding van Uwe Hüttenrauch, om samen met "levende legende Claudia" te werken richting Pyeongchang in 2018. Op 16 januari 2016 liet Pechstein weten opnieuw met Mueller te gaan samenwerken en met "Team Pechstein - the internationals" waar ze met buitenlandse schaatsers zal samenwerken richting 2018. Al eerder stond hij haar bij; tussen 2007 en 2009.
In aanloop naar haar zevende Olympische Winterspelen maakte RBB Fernsehen een documentaire over Pechstein.
Met haar deelname aan een achtste Olympische Winterspelen in 2022 evenaarde Pechstein het record van de Japanse schansspringer Noriaki Kasai. De op dat moment 49-jarige Duitse is de oudste vrouw die ooit deelnam aan Winterspelen. Namens Duitsland mocht Pechstein, één dag voor de 3 kilometer waarop ze als laatste zou eindigen, wel de vlag dragen tijdens de openingsceremonie. Bij de massastart wist Pechstein zich te plaatsen voor de finale, waar ze de negende plaats behaalde. In maart 2022 deed Pechstein op 50-jarige leeftijd mee aan het WK allround, waar ze op de 13e plaats eindigde. Pechstein is de oudste schaatsster die ooit deelnam aan het WK Allround, dit record bezat ze al sinds 2018, toen ze het record overnam van Nieuw-Zeelandse Ans Kremer.
In 2023 wist Pechstein zich nog in de A-divisie te plaatsen voor de Wereldbeker 5 op de 3000 meter.
Pechstein kwalificeerde zich voor het WK afstanden 2023 op de 5.000 meter en massastart. Op de 5.000 meter eindigde Pechstein op 51-jarige leeftijd op de tiende plaats. Op de massastart werd ze in de halve finale negende van de twaalf deelnemers en plaatste zich niet voor de finale.
In het seizoen 2023-2024 deed Pechstein nog mee aan een aantal wereldbekerwedstrijden op de 3.000 en 5.000 meter in de B-groep.
Politiek (2021-heden).
Pechstein stelde zich voor de Bondsdagverkiezingen op 26 september 2021 kandidaat namens de CDU verkiesbaar in het Berlijnse district Treptow-Köpenick, maar legde het af tegen Gregor Gysi van Die Linke. Pechstein kreeg 13,2 procent van de stemmen tegen Gysi op 33,5 procent.
Op 17 juni 2023 gaf Pechstein een speech tijdens het congres van de CDU in Berlijn waar ze aanstipte dat de partij zich meer moet inzetten voor families en veiligheid. Voor een volle zaal kreeg ze applaus. Sebastian Fiedler van de SPD en Petra Pau van Die Linke uitten kritiek om het feit dat Pechstein deze toespraak deed in politie-uniform. Hierop besloot de Duitse federale politie een onderzoek te starten.
Records.
Adelskalender.
Pechstein heeft twee korte periodes aan de top van de Adelskalender gestaan: eerst van 13 maart tot 14 maart 1998 (1 dag) en een tweede keer van 2 maart tot 9 maart 2001 (7 dagen). Zij was op 4 maart 2001 de eerste schaatsster, die de grens van 160,000 punten doorbrak. In totaal heeft Pechstein 8 dagen aan de top van de Adelskalender gestaan.
Hieronder staan de persoonlijke records (PR's) waarmee Pechstein aan de top van de Adelskalender kwam en de PR's die zij had staan toen zij van de eerste plek verdreven werd. Tevens zijn de gegevens weergegeven van de schaatssters die voor en na haar aan de top van de lijst stonden.

</doc>
<doc id="36797" url="https://nl.wikipedia.org/wiki?curid=36797" title="Pieter Claesen">
Pieter Claesen

Pieter Claesen (21 maart 1971) is een Belgisch schaker. In 1996 speelde hij mee in de Schaakolympiade te Jerevan en in 1998 werd hij internationaal FIDE meester.

</doc>
<doc id="36798" url="https://nl.wikipedia.org/wiki?curid=36798" title="Francisco van Jole">
Francisco van Jole

Francisco van Jole (Rotterdam, 30 juni 1960) is een Nederlands journalist, presentator en internetdeskundige. Hij is hoofdredacteur van de BNNVARA-website Joop.nl. 
Jeugd en opleiding.
Van Jole groeide op in Beijerland in een katholiek gezin als de zoon van een Argentijnse arbeider in een spiegelfabriek. Nadat hij op 18-jarige leeftijd zijn MAVO-3-diploma behaalde heeft hij zijn dienstplicht voltooid bij de Luchtmacht in Nijmegen.
Loopbaan.
Van Jole begon zijn loopbaan begin jaren 1980 als fotojournalist. Later stapte hij over op het schrijven van artikelen voor onder meer "Het Vrije Volk", waarvoor hij in 1986 een serie verhalen over de taxioorlog maakte. Hij was medewerker van weekblad "De Tijd", het weekblad "Delta" van de Technische Universiteit Delft en sinds 1990 voor "de Volkskrant", aanvankelijk als wetenschapsjournalist. In 1993 was Van Jole medewerker van het eerste uur voor het blad "Blvd." en van 1994 tot 1996 hoofdredacteur van "De Dagkrant" van het Film Festival Rotterdam. 
Van Jole was de eerste Nederlandse journalist die full-time gebruik maakte van het internet. Wat hem een pionier maakte op het gebied van internetjournalistiek. Daarnaast was hij in de tweede helft van de jaren 1980 medeoprichter en systeembeheerder van "De Zwarte STer", een bulletin board system dat zich richtte op hackers en alternatieve cultuur. Ook schreef hij voor het "Personal Computer Magazine". Door in zijn verslaggeving naar on-line bronnen te verwijzen maakte hij zijn verslaggeving inzichtelijker voor de lezer dan tot dan toe gebruikelijk was. 
In 1991 bedacht Van Jole samen met Harry-Jan Bus en Roland Vonk de satirische theatershow ZieNN, dat maandelijks vanuit Tejatro Popular in Rotterdam werd "uitgezonden". Beelden uit het Rotterdamse nieuws werden daarin op de hak genomen door Van Jole als het typetje "Robbie Parasita".
Van 1995 tot 1998 verzorgde hij de "Daily Planet", een dagelijkse nieuwsbrief van internet provider Planet Internet die de Nederlandse internetgebruiker wegwijs moest maken. Deze had ongeveer 30.000 abonnees en werd dagelijks 7.000 keer bekeken in de webversie. In de laatste maanden van de "Daily Planet" konden bezoekers hem aan het werk zien via zijn webcam. Het vele verkeer hiervoor leidde er toe dat Planet Internet de website meerdere keren automatisch offline haalde. Dit was voor Van Jole reden om ontslag te nemen. 
Toen in 1998 Michiel Frackers, de baas van Planet Internet, het internetbedrijf BitMagic oprichtte was Van Jole daar ook kort bij betrokken. Omdat ook daar de samenwerking moeizaam verliep vertrok hij echter al snel. Over zijn ervaringen met dit bedrijf schreef Van Jole de sleutelroman "Blink".
Zijn radiocarrière begon Van Jole bij de VARA. Van 1995 tot 2010 was hij presentator en eindredacteur van TROS Radio Online. Verder presenteerde Van Jole in de jaren negentig een interviewprogramma op de Rotterdamse zender StadsTV. Ook was hij presentator van het lunchprogramma "de VIP-show" bij Radio Rijnmond.
Vanaf oktober 2005 tot het einde van dat jaar was Van Jole, afwisselend met Matthijs van Nieuwkerk, presentator van het VARA-programma "De Wereld Draait Door". Vanaf september 2005 maakte hij voor de toen nieuwe omroep LLiNK het radioprogramma "De Geitenwollensokkenshow", waarin idealisten werden geïnterviewd. Van januari 2005 tot september 2009 een column bij het VARA-televisieprogramma "De Leugen Regeert". In 2007 presenteerde hij voor de VARA het tv-programma "Is dat eigenlijk wel zo?". Van september 2006 tot 2008 was hij een van de presentatoren van het politiek-culturele Radio 5 programma "Desmet Live". Sinds november 2009 is Van Jole hoofdredacteur van de nieuws- en opiniewebsite Joop.nl.
In 2017 publiceerde de website GeenStijl een audiobestand waarin een vrouw Van Jole confronteerde met een vermeend geval van aanranding dat zich enkele jaren eerder zou hebben voorgedaan. De vrouw beschrijft hoe Van Jole haar, toen zij 23 jaar oud was, tegen haar wil zoende en enkel gekleed in een witte onderbroek op haar ging liggen. In een uitzending bij het programma De Nieuws BV van NPO Radio 1 bevestigde Van Jole de authenticiteit van de opname en zijn ontmoeting met de vrouw, maar ontkende dat er sprake was geweest van dwang of intimidatie. BNNVARA publiceerde hierop een verklaring waarin de omroep stelt dat de vrouw, zo zij wil, haar zaak aan "de daartoe geëigende instanties" dient voor te leggen.
Bij De Nieuws BV bekommentarieerd hij samen met Peter Kee elke woensdag de Haagse politiek.
Persoonlijk.
Van Jole woont samen en heeft geen kinderen. Hij zegt vegetariër te zijn omdat hij varkens leuk vindt. Zijn gebruikersnaam op Twitter, 2525, is een verwijzing naar het lied "In the Year 2525".

</doc>
<doc id="36799" url="https://nl.wikipedia.org/wiki?curid=36799" title="Darmstadtium">
Darmstadtium

Darmstadtium is een scheikundig element met symbool Ds en atoomnummer 110. Het is een overgangsmetaal.
Ontdekking.
Darmstadtium is voor het eerst geproduceerd op 9 november 1994 in het "Gesellschaft für Schwerionenforschung" (GSI) in Darmstadt, Duitsland onder leiding van Sigurd Hofmann. Door 208Pb-kernen te bombarderen met 62Ni-kernen ontstond er een fusiereactie waaruit enkele atomen met een atoomgetal van 110 en een massa van 269 ontstonden die na een fractie van een milliseconde weer uiteen vielen.
In 2001 werd de ontdekking bevestigd door IUPAC en sinds 16 augustus 2003 wordt de naam darmstadtium officieel erkend. De naam is afgeleid van de plaats waar het element voor het eerst werd geproduceerd.
Toepassingen.
Er bestaan geen toepassingen van darmstadtium.
Opmerkelijke eigenschappen.
De levensduur van het element en het minuscule aantal atomen dat ooit is geproduceerd maakt het onmogelijk om serieus onderzoek te verrichten naar de eigenschappen van darmstadtium. Uit theoretische afleidingen kan met redelijke zekerheid bijvoorbeeld de elektronenconfiguratie worden voorspeld. Een andere eigenschap waarvan sterke vermoedens bestaan, maar welke niet kan worden aangetoond is dat de aggregatietoestand vermoedelijk vast is bij standaardtemperatuur en druk.
Verschijning.
Op aarde komt darmstadtium van nature niet voor. Op kunstmatige basis kunnen extreem kleine hoeveelheden worden geproduceerd.
Isotopen.
Er zijn meer dan tien radioactieve darmstadtium isotopen bekend met atoommassa's variërend van 267 tot en met 282 u. De halveringstijden bedragen enkele microseconden, zoals bij 267Ds, tot 1,1 minuut voor 282Ds.
Toxicologie en veiligheid.
Over de toxicologie van darmstadtium is niets bekend.

</doc>
<doc id="36800" url="https://nl.wikipedia.org/wiki?curid=36800" title="Filmfestival van Cannes">
Filmfestival van Cannes

Het Filmfestival van Cannes (Festival de Cannes) is een prestigieus internationaal filmfestival. Het wordt sinds 1946 elk jaar in de Franse stad Cannes gehouden in het Palais des Festivals et des Congrès op de La Croisette. In 1948 en 1950 werd het festival niet gehouden, en in 1968 werd het afgelast wegens het mei-oproer in Parijs. Het vindt jaarlijks plaats in de derde week van mei.
Omdat het festival veel aandacht van de media krijgt, wordt het door veel filmsterren bezocht en is het een populaire gelegenheid voor filmproducenten om hun nieuwe films te presenteren en deze aan distributeurs te verkopen.
De meest prestigieuze prijs die in Cannes wordt toegekend is de "Palme d'Or" (Gouden Palm) voor de beste film; deze wordt soms gedeeld door meerdere films in hetzelfde jaar.
De filmsterren worden in luxueuze limousines vervoerd tot aan de beroemde rode loper, waarna zij de trappen bestijgen, om vervolgens aan de blikken van het grote publiek te worden onttrokken.
Voor de film "Mr. Bean's Holiday" is gefilmd bij het filmfestival in Cannes.
Jury.
De prijzen in Cannes worden toegekend door een meerkoppige jury, die doorgaans bestaat uit ervaren en gelauwerde professionals uit de filmwereld.

</doc>
<doc id="36805" url="https://nl.wikipedia.org/wiki?curid=36805" title="Plantijn">
Plantijn

De drukkerij van Plantijn (Officina Plantiniana) werd in 1555 in Antwerpen gesticht door Christoffel Plantijn, die uit Frankrijk afkomstig was en zich in 1548 of 1549 in de Scheldestad vestigde. Het bedrijf werd een van de grootste boekdrukkerijen van Europa.
Plantijn was een handig zakenman en drukte boeken voor humanisten, katholieken en protestanten. Hij werkte niet alleen voor koning Filips II van Spanje maar ook voor Justus Lipsius, de belangrijkste humanist na Erasmus. De drukkerij Plantijn verwierf het monopolie voor de druk en uitgave van missalen en brevieren voor alle landen onder de kroon van Filips II. Andere belangrijke werken waren het "Dictionarium Tetraglotton" (1562) een woordenboek met Latijnse, Griekse, Nederlandse en Franse woorden. In 1568-1572 werd door het huis Plantijn de "Biblia Regia" in vijf talen en in acht delen gedrukt.
In 1573 verscheen "Thesaurus Theutonicae linguae. Schat der Neder-dutscher spraken", het eerste Nederlandstalige woordenboek. Een van de auteurs was Cornelius Kiliaan, die in de drukkerij werkzaam was als proeflezer en corrector. Van 1576 tot 1585 was Plantijn werkzaam als drukker van de Universiteit Leiden.
Na de dood van Plantijn in 1589 werd de boekdrukkerij overgenomen door zijn schoonzoon Jan I Moretus. Vanaf deze tijd werden er voornamelijk nog boeken gedrukt voor de katholieke Contrareformatie. In 1866 werd de drukkerij gesloten en in 1876 werd het een museum, het Plantin-Moretusmuseum, dat in 2005 door de UNESCO werd opgenomen op de lijst van het werelderfgoed.
Stamboom.
De stamboom van de familia Plantijn-Moretus met de opeenvolgende meesters van de Officina Plantiana.

</doc>
<doc id="36807" url="https://nl.wikipedia.org/wiki?curid=36807" title="Eduard VI van Engeland">
Eduard VI van Engeland

Eduard VI (Engels: "Edward VI") (Hampton Court Palace, 12 oktober 1537 — Greenwich, 6 juli 1553) was koning van Engeland van 1547 tot 1553 en stamde uit het Huis Tudor.
Achtergrond.
Eduard was de enige overlevende wettige zoon van Hendrik VIII. Twee eerder geboren zoons waren ruim twintig jaar voor zijn geboorte al op zeer jonge leeftijd gestorven. Eduards moeder was Hendriks derde vrouw Jane Seymour, die enkele dagen na zijn geboorte in het kraambed overleed.
Hendrik hertrouwde spoedig, in de hoop meer mannelijk nageslacht te krijgen, maar uit zijn drie volgende huwelijken werden geen kinderen geboren. Eduard werd samen met zijn oudere halfzus Elizabeth (geboren 1533) grotendeels opgevoed door de gematigd protestantse Catharina Parr, Hendriks zesde en laatste vrouw, met wie deze in 1543 trouwde. In januari 1547 stierf Hendrik.
Koningschap.
Toen de 9-jarige Eduard de troon besteeg werd zijn oom Edward Seymour, de hertog van Somerset (1506 – 1552), zijn regent. Die wist de rol van de jonge koning te beperken tot een zuiver ceremoniële. Somerset werd uit zijn ambt gezet door toedoen van John Dudley, de graaf van Warwick en latere hertog van Northumberland. Dudley nam de macht over en Seymour werd terechtgesteld wegens verraad.
Een andere belangrijke figuur was Thomas Cranmer, de aartsbisschop van Canterbury. Mede door zijn toedoen werd Eduard in feite de eerste protestantse koning van Engeland. Hoewel zijn vader al met Rome had gebroken, werd tijdens Eduards regering de beslissende overgang bereikt van de katholieke naar de Anglicaanse Kerk. Het eerste gebedenboek in het Engels werd uitgegeven in 1548: "The Book of Common Prayer".
William Scrots was hofschilder van zowel Eduard als van diens vader, Hendrik VIII.
Eduard werd gekroond op 19 februari 1547 in Westminster Abbey.
Levenseinde.
Tegen het eind van zijn korte leven maakte Eduard zich al zorgen om zijn opvolging. Hij was protestants opgevoed en wilde niet dat het land na zijn dood zou terugkeren tot het katholicisme. Daarom steunde hij de aanspraken op de troon die John Dudley deed gelden ten gunste van zijn schoondochter Jane Grey en ten nadele van Eduards eigen halfzuster Maria.
Eduard werd ziek in januari 1553. Na aanvankelijke verbetering werd zijn toestand ernstiger in juni van dat jaar. Over zijn doodsoorzaak bestaat onzekerheid. In de zestiende eeuw werd door velen vermoed dat de jonge koning vergiftigd was, maar daar is geen bewijs voor. De Venetiaanse ambassadeur rapporteerde dat Eduard was gestorven aan tuberculose, en veel historici zijn het daarmee eens, zo ook Eduards biograaf Chris Skidmore. Volgens Jennifer Loach duiden de symptomen eerder op bronchiale longontsteking. Eduard VI werd begraven in Westminster Abbey.
Fictie.
Een bekend maar verzonnen verhaal over Eduard wordt verteld in het boek "De prins en de bedelaar" van Mark Twain.

</doc>
<doc id="36813" url="https://nl.wikipedia.org/wiki?curid=36813" title="Noorderkerk (Amsterdam)">
Noorderkerk (Amsterdam)

De Noorderkerk aan de Noordermarkt in Amsterdam is gebouwd naar een ontwerp van Hendrick de Keyser (1565-1621). De kerk wordt gebruikt door de Noorderkerkgemeente van de Protestantse Kerk Amsterdam, onderdeel van de PKN.
Protestants.
De kerk is gebouwd tussen 1620 en 1623 in de zogenaamde centraalbouw, de kerkplattegrond vormt een Grieks kruis, in de oksels zijn driehoekige dienstwoningen gebouwd. Naar dit voorbeeld is onder andere in Groningen de Nieuwe Kerk gebouwd.
Net als de Westerkerk, zo'n 700 meter ten zuiden van deze kerk, is het gebouw neergezet om de in de 17e eeuw snel groeiende bevolking van de Westelijke Grachtengordel en Jordaan een protestantse kerk te bieden.
Toren.
De kleine vieringtoren is het werk van stadstimmerman Hendrick Jacobsz. Staets en de toenmalige stadsmetselaar Cornelis Danckertsz. de Rij. Dat deze beide vaklieden het werk van Hendrick de Keyser, na diens dood samen met diens zoon Pieter, hebben voltooid wijst op betrokkenheid van het stadsbestuur omdat kerkenbouw in Amsterdam in die tijd weinig prioriteit had.
Heden.
De Noorderkerk is gerestaureerd tussen 1993 en 1998. Bij de grotendeels door de gemeente Amsterdam en het rijk betaalde restauratie is bedongen dat de kerk ook voor culturele activiteiten wordt gebruikt. Er worden regelmatig concerten gehouden. Sinds 1999 vinden er elke zaterdagmiddag de Noorderkerkconcerten plaats.
Aan de zuidelijke buitenmuur van de kerk zijn twee bronzen plaquettes aangebracht; één ter nagedachtenis aan tijdens de Tweede Wereldoorlog gevallen buurtgenoten, de tweede plaquette herinnert aan de Februaristaking in 1941. De oproep tot de staking werd gedaan tijdens verboden bijeenkomsten op de Noordermarkt. Een monumentje naast de ingang van de kerk herinnert aan het Jordaanoproer van 1934.
De kerk is in gebruik bij de Noorderkerkgemeente, een wijkgemeente met een Gereformeerde Bonds-signatuur. De gemeente wordt gediend door ds. Johan Visser en ds. Dick Wolters.

</doc>
<doc id="36818" url="https://nl.wikipedia.org/wiki?curid=36818" title="Rotgans">
Rotgans

De rotgans ("Branta bernicla") is een vogel uit de familie van de eendachtigen (Anatidae). De wetenschappelijke naam van de soort werd in 1758 als "Anas bernicla" gepubliceerd door Carl Linnaeus. Hij nam de naam 'bernicla' over van diverse eerdere auteurs (o.m. Conrad Gesner, Ulisse Aldrovandi, John Jonston, Francis Willughby, Michael Bernhard Valentini en John Ray), die de naam als geslachtsnaam gebruikten.
De rotgans heeft een karakteristieke, ver klinkende roep "rrot-rrot". In de wintermaanden is een van de drie ondersoorten, "B. b. bernicla", aan de kusten van de Noordzee aan te treffen.
Veldkenmerken.
De rotgans is een kleine gans, ongeveer 60 centimeter lang met een korte, stompe bek. De onderkant van de staart is puur wit en de bovenkant is zwart en erg kort (het kortst van alle ganzen). Hij heeft ook een witte vlek in de hals.
Verspreiding en ondersoorten.
Er worden drie ondersoorten onderscheiden met onderling verschillende broedgebieden:
"B. b. bernicla (de Zwartbuikrotgans)" broedt in het noordwesten van Europees Rusland en West-Siberië en overwintert in West-Europa, waarbij de ene helft in Engeland neerstrijkt en de andere helft in het gebied tussen het noorden van Duitsland en het westen van Frankrijk.
"B. b. hrota" (de witbuikrotgans) broedt in Noordoost-Canada, Groenland en Spitsbergen en overwintert in Denemarken, Noordoost-Engeland, Ierland, Frankrijk (Manche) en de Atlantische kust van de Verenigde Staten.
"B. b. nigricans" (de zwarte rotgans) broedt in Noordoost-Siberië, Alaska en Noordwest-Canada en overwintert in Japan, Korea, en aan de westkust van de Verenigde Staten.
Status.
De rotgans heeft een enorm groot verspreidingsgebied en daardoor is de kwetsbaarheid voor uitsterven gering. De grootte van de populatie wordt geschat op 560.000 individuen. Er is geen aanleiding te veronderstellen dat de soort in aantal achteruit gaat. Om deze redenen staat de rotgans als niet bedreigd op de Rode Lijst van de IUCN.

</doc>
<doc id="36820" url="https://nl.wikipedia.org/wiki?curid=36820" title="Battenoord">
Battenoord

Battenoord is een gehucht in de gemeente Goeree-Overflakkee. Het ligt centraal op het eiland Overflakkee, in de Nederlandse provincie Zuid-Holland. 
Het gehucht ligt ook aan de dijk met het Grevelingenmeer, een zoutwatermeer bezocht door verschillende watervogels zoals grauwe ganzen, rotganzen, scholeksters en grote zaagbekken.
Vlak naast de jachthaven overwintert jaarlijks een kolonie flamingo's. Deze zijn vanaf de dijk goed te zien.
Naast de vaste bewoners verblijven er vooral gedurende de zomer gasten op de diverse campings. Er is een aangelegd bos met een kreek en een kleine haven voor pleziervaartuigen.
Battenoord speelt een belangrijke rol in het boek Oosterschelde; Windkracht 10 van Jan Terlouw.
Dorpen in de buurt.
Herkingen, Dirksland, Middelharnis, Nieuwe-Tonge, Sommelsdijk en Stad aan 't Haringvliet.

</doc>
<doc id="36822" url="https://nl.wikipedia.org/wiki?curid=36822" title="Miami, Florida">
Miami, Florida



</doc>
<doc id="36823" url="https://nl.wikipedia.org/wiki?curid=36823" title="Shohei Imamura">
Shohei Imamura

Shōhei Imamura (今村昌平, "Imamura Shōhei" ; Tokio, 15 september 1926 - Tokio, 30 mei 2006) was een Japans filmregisseur.
Imamura werd geboren als derde zoon van een arts. Door een oudere broer raakte hij geïnteresseerd in modern theater. Toch wilde hij aanvankelijk landbouwwetenschappen studeren. Hij zakte echter voor het toelatingsexamen, en om de militaire dienstplicht te ontlopen ging hij maar naar een technische school. Ten slotte studeerde hij aan de Waseda-universiteit af in Oosterse geschiedenis.
In 1951 begon Imamura als assistent regisseur bij de Sochiku Studios. Hij werkte onder meer mee aan drie films van Yasujiro Ozu, maar hij vond dat Ozu zich te veel concentreerde op hoe Japan zichzelf graag zag, en te weinig op het onderlichaam en de onderklasse. Omdat hij bovendien weinig promotiekansen kreeg, stapte hij in 1954 over naar de Nikkatsu Studios, waar hij als scenarioschrijver met regisseur Yuzo Kawashima werkte die hij nog kende van Sochiku. In 1958 mocht hij zijn eerste film regisseren "Nusumareta Yokujo" (Stolen Desire), over een groep rondreizende kabuki-spelers die optreden voor de lagere klassen.
Tot 1966 volgden een aantal films met vaste cameraman Shinsaku Himeda. In 1965 richtte hij een eigen productiebedrijf op (Imamura Producties), en in 1974 stichtte hij het "Televisie en Filminstituut" in Yokohama, waar hij lange tijd les gaf.
Imamura werd twee keer onderscheiden met de prestigieuze Gouden Palm, in 1983 voor "Narayama bushiko" (De ballade van Narayama), en in 1997 voor "Unagi" (De aal). Verder ontving hij vijf Japanse Academy Awards.

</doc>
<doc id="36825" url="https://nl.wikipedia.org/wiki?curid=36825" title="Vermiljoen">
Vermiljoen

Vermiljoen is een rood-oranjeachtig pigment. Het bestaat uit kwik(II)sulfide, HgS, en wordt in de natuur gevonden als het mineraal cinnaber. Dat is tevens een van de vormen waarin kwikerts wordt gevonden. De kleur van de rode baan van de Nederlandse vlag wordt in de wet aangeduid als "helder vermiljoen", hoewel de wettelijke gedefinieerde tint afwijkt van de kleur van het pigment.
Het pigment heeft een felrode kleur. Het is sterk dekkend. De kleurkracht is groot. Het is op zich goed lichtecht. Onder invloed van een combinatie van licht en waterstofsulfide kan het echter snel verdonkeren. Het is wegens de kwikcomponent giftig, hoewel het kwik in verbinding met zwavel niet snel door het lichaam opgenomen wordt.
De naam vermiljoen komt uit het Latijn "vermiculus", wat "kleine worm" betekent. Deze naam komt voort uit een verwarring met kermes, een ander rood pigment dat uit kleine insecten (schildluizen) gemaakt wordt en waarvan het kleurende bestanddeel karmijnzuur of kermeszuur is. Het normale Latijnse woord voor vermiljoen was "minium". Het eerst werd vermiljoen beschreven door de Griek Theophrastus in 315 voor Chr. Hij gebruikte daarbij het woord κιννάβαρι, "kinnabari".
Vermiljoen werd al in China toegepast in het tweede millennium v. Chr. Het is aangetroffen in inscripties in orakelbotten. Bijna even oud zijn toepassingen in Assyrië en Egypte. Bronnen van cinnaber zijn zeldzaam en daarom was vermiljoen oorspronkelijk buitensporig kostbaar. In het Romeinse Rijk was de verkoop een keizerlijk recht. De Romeinen wonnen vermiljoen uit mijnen bij Sisapo in Zuid-Spanje, die reeds door Carthago werden geëxploiteerd. Het mineraal werd vergruizeld en gezuiverd door wassen en verhitten. Daartoe werd het erts eerst in verzegelde vaten naar Rome getransporteerd zodat tussenhandelaren er niets aan konden verdienen. Volgens Plinius de Oudere werd ieder jaar tienduizend pond erts per jaar aangevoerd en tegen een vaste prijs van zeventig sestertiën per pond verkocht. In de Middeleeuwen was het gebruik van vermiljoen net zo duur als vergulden. Ook nu is echte Chinese vermiljoenolieverf nog zeer kostbaar. Een tube van 225 ml kan £200 kosten (US $300). De hoge prijs komt tegenwoordig niet meer voort uit de zeldzaamheid van het natuurlijke mineraal, maar doordat de productie ongewoon is geworden.
Sinds minstens de achtste eeuw kan vermiljoen synthetisch worden aangemaakt, getuige recepten in Arabische bronnen zoals het werk van Jabir ibn Hayyan. Vondsten uit China doen al een synthetische fabricage vermoeden die zo oud is als de vierde eeuw v. Chr; vermoedelijk bereikte deze methode via India het Midden-Oosten. Bij dit proces werden vijf delen kwik en één deel zwavel samen verhit tot "moorzwart", een zwart kwiksulfide. Dat werd verder verhit in aardewerken potten, waardoor het rode kwiksulfide sublimeert. Ook in Europa was deze methode bekend, maar zeker tot en met de zestiende eeuw werd natuurlijk bergvermiljoen gewonnen. Het was een van de belangrijkste rode pigmenten in de schildertechniek. In de zeventiende eeuw kwam een belangrijke Nederlandse fabricage op gang. Dit deed de prijs aanzienlijk dalen. De moderne industriële productie begon in 1785. Tegenwoordig zijn verschillende manieren bekend om het kwiksulfide te synthetiseren waaronder precipitatie, een methode die al in 1682 ontdekt werd. Vermiljoen kan zowel in water- als in olieachtige schilderstechnieken gebruikt worden.
Het pigment werd ook gebruikt in drukinkt, om als contrast te dienen ten opzichte van de verder in zwart gedrukte tekst. Christoffel Plantijn, vanaf midden zestiende eeuw drukker in Antwerpen, voerde vermiljoen in vanuit de kwikmijnen in Spanje en besteedde daar een voor die tijd aanzienlijke som geld aan. Drukinkt was tot ver in de negentiende eeuw niet veel meer dan gekookte lijnolievernis, vermengd met pigment. Vermiljoen-inkt moest telkens vers gemaakt worden, doordat het mineraal de droging van lijnolievernis aanzienlijk versnelt.
Een nadeel van de toepassing is de in de praktijk slechte kleurechtheid van vermiljoen. Onder invloed van licht, vooral energierijke blauwe en ultraviolette golflengten, kan vermiljoen overgaan in een zwart product, een stabielere, zwarte kwiksulfidemodificatie. Als er bovendien een overmaat aan chloride aanwezig is, verkleurt het zwarte product weer tot een wit. Dat heeft tot gevolg dat er op oude schilderijen een grijze waas, of stipjes zwart over het vermiljoen heen komen. Verder zijn er problemen bekend bij het combineren van vermiljoen met andere pigmenten. Wordt het zwavelhoudende vermiljoen vermengd met loodwit, dan kan het loodwit vervallen tot een grauwe kleur. Ook is het niet stabiel met ultramarijn te mengen. Deze problemen waren van oudsher bekend, maar er was voor het pigment geen alternatief. De verkleuringen probeerde men te voorkomen door onderliggende lagen vermiljoen te isoleren met een glacis van karmijn. Dat maakte de kleur dieper en beperkte de inwerking van licht en lucht. Op veel eeuwenoude schilderijen is de kleur zo goed bewaard gebleven. Ook vleeskleuren in menging met loodwit hebben de tand des tijds vaak goed doorstaan. De problemen zijn over het algemeen minder in de olieverftechniek, waar het bindmiddel het pigment beschermt tegen schadelijke invloeden en de bovenste vernislaag een verdere barrière vormt. Bij aquarel en fresco is vermiljoen veel kwetsbaarder. De Romeinen schijnen hun muurschilderingen in vermiljoen, zoals in Pompeii aangetroffen, beschermd te hebben met een laag bijenwas.
Tegenwoordig wordt het historisch belangrijke pigment vrijwel niet meer gebruikt in de schilderkunst. Sinds de vroege twintigste eeuw is vermiljoen vervangen door een variant van cadmiumrood, dat zeer lichtecht is en te vermengen met alle pigmenten. Dat gebeurde het eerst in de industriële productie; omdat het een traditioneel pigment was, werd vermiljoen in de schildertechniek nog tot diep in de twintigste eeuw toegepast.
Vermiljoenstokerijen in Nederland.
Vermiljoen werd in potten gestookt uit een mengsel van zwavel en kwikzilver. Het laatste werd ingevoerd vanuit de kwikmijnen van Almadén in Spanje en Idrija in het Habsburgse Rijk. Omstreeks 1650 was Amsterdam een van de factoors (agenten) die het Habsburgse kwik op de markt brachten. In deze stad werden ook veel kwikzouten en vermiljoen geproduceerd. De Hollanders hadden een voordeel: zij konden vermiljoenpotten maken van hoge kwaliteit. Vanaf 1786 kwamen vermiljoenfabrieken in Idrija in bedrijf en slonk de betekenis van de Nederlandse vermiljoenindustrie. Zo stond in 1791 de "extraordinaire en alom bekende vermiljoen- en mercurialienstookery, genaamd Werkhoven", gelegen te Amsterdam aan het Kuiperspad, te koop.
In 1915 worden nog twee Nederlandse bedrijven gemeld die ook vermiljoen produceerden: Avis in Westzaan en Vettewinkel in Amsterdam. Niet duidelijk is of deze het fabriceerden dan wel enkel leverden.

</doc>
<doc id="36828" url="https://nl.wikipedia.org/wiki?curid=36828" title="Almeria">
Almeria



</doc>
<doc id="36829" url="https://nl.wikipedia.org/wiki?curid=36829" title="Cordoba">
Cordoba



</doc>
<doc id="36830" url="https://nl.wikipedia.org/wiki?curid=36830" title="Komintern">
Komintern

De Communistische Internationale of Derde Internationale, in het Russisch afgekort tot Komintern, was een wereldwijd samenwerkingsverband van communistische partijen onder aanvoering van de Communistische Partij van de Sovjet-Unie (CPSU). De Komintern werd gevormd op aandringen van Lenin en de CPSU als opvolger van de Tweede Internationale. Het oprichtingscongres vond plaats in Moskou van 2 tot 6 maart 1919.
Lenin had al eerder geschreven te zijn teleurgesteld, dat de Europese sociaaldemocraten hadden nagelaten zich tegen de Eerste Wereldoorlog uit te spreken en had in het bijzonder kritiek op figuren als Karl Kautsky en Ramsay MacDonald. Het falen van de Tweede Internationale was aanleiding voor de bolsjewieken om de naam 'sociaaldemocraat', die zij zelf ook hanteerden, te vervangen door 'communist' en de Komintern op te richten.
Het centrale punt van het beleid van de Komintern was, dat over de gehele wereld communistische partijen moesten worden opgericht om de internationale proletarische revolutie ter vestiging van de dictatuur van het proletariaat te steunen, zowel als het idee van democratisch centralisme, hetgeen sterke controle van de communistische partij in de kern betekende. Hoewel de Komintern werd verondersteld een internationale organisatie te zijn, werd het in feite effectief door de Sovjet-Unie onder de duim gehouden.
De politiek van de Komintern streefde met alle dienstige middelen naar wereldwijd communisme. Het was de Internationale met de meest gecentraliseerde structuur.
Alle congressen werden in Moskou gehouden. Lenin, Trotski en Stalin voor de USSR, Wilhelm Pieck (Duitsland), Maurice Thorez (Frankrijk), Palmiro Togliatti (Italië), David Wijnkoop (Nederland) en Georgi Dimitrow (Bulgarije) traden bij deze Derde Internationale op de voorgrond.
Aan de Komintern was de Rode Vakbondsinternationale gelieerd, waarin radicale vakbonden en vakcentrales als het Nederlandse NAS zitting hadden. Jeugdbewegingen waren verenigd in de Communistische Jeugd Internationale.
Het Presidium van het Uitvoerend Comité besloot op 15 mei 1943, tijdens de heerschappij van Jozef Stalin, tot opheffing van de Komintern vanwege de Tweede Wereldoorlog. In 1947 werd het Cominform opgericht, dat als een Europese opvolger kan worden beschouwd. Na de destalinisatie in de Sovjet-Unie en het resulterende rode schisma was de oprichting van een wereldwijde communistische internationale met zowel de Communistische Partij van China als die van de USSR onmogelijk geworden.

</doc>
<doc id="36831" url="https://nl.wikipedia.org/wiki?curid=36831" title="Karl Kautsky">
Karl Kautsky

Karl Johann Kautsky (Praag, 16 oktober 1854 – Amsterdam, 17 oktober 1938) was een Tsjechisch-Oostenrijks marxistisch theoreticus van de sociaaldemocratie. 
Kautsky was in de periode tussen 1880 en 1920 de belangrijkste persoon die de theorieën van Karl Marx (en Friedrich Engels) in West-Europa verspreidde. Al gedurende zijn eigen leven werd zijn werk in dertig talen vertaald. Hij correspondeerde met de leiders van nagenoeg alle socialistische partijen ter wereld, niet alleen in Europa, maar ook in Noord- en Zuid-Amerika, Azië, Noord-Afrika en het Midden Oosten. Jarenlang gold hij wereldwijd als de belangrijkste theoreticus van het marxisme. Hij schreef veel, over een breed scala van onderwerpen op historisch, economisch en politiek terrein. Van 1883 tot 1917 was hij redacteur van "Die Neue Zeit". In dat tijdschrift schreven alle vooraanstaande theoretici van het marxisme.
Na de oorlog werd Kautsky een uitgesproken criticus van Bolsjewistisch Rusland. Hierbij polemiseerde hij met Vladimir Lenin, Leon Trotski en Jozef Stalin over de aard van de Soviet-Unie.
Biografie.
Karl Johann Kautsky werd op 16 oktober 1854 in Praag geboren als oudste kind van Minna Jaich (1837–1912) en Johann Kautsky (1827–1896). Minna Jaich was een in Duitsland geboren actrice en schrijfster van sociale romans. Johann Kautsky was een Tsjechische decorschilder. Johann Kautsky kreeg in 1863 een aanstelling als decorschilder aan het Hoftheater in Wenen.
De jonge Karl kreeg tot zijn tiende les van een huisonderwijzer. Van 1864 tot 1866 was hij leerling op het internaat van het Benedictijner klooster van Melk. Daarna gaat hij in Wenen naar het Akademisches Gymnasium Wien.
Kautsky studeerde geschiedenis en filosofie in Wenen.
In januari 1875 werd hij lid van de Sociaaldemocratische Arbeiderspartij van Oostenrijk. Kort daarna verschenen zijn eerste bijdragen aan de Duitse socialistische bladen "Der Volksstaat" en "Vorwärts" en aan de Oostenrijkse bladen "Gleichheit" en "Der Sozialist."
In 1881 ontmoette hij Karl Marx. In 1883 richtte hij het tijdschrift "Die Neue Zeit" op, dat uitgroeide tot het meest gezaghebbende theoretische orgaan van de Tweede Internationale. Van 1885 tot 1890 verbleef hij in Londen waar hij nauw bevriend werd met Friedrich Engels. Samen met Engels redigeerde en publiceerde hij postuum de werken van Karl Marx. Reeds in 1888 had Engels hem gevraagd de "Theorien über den Mehrwert" te redigeren. Dat kolossale karwei aan "het vierde deel van "Das Kapital"" werd pas afgerond met de publicatie in de periode 1905–1910 van het werk in drie banden.
In 1891 was Kautsky een van de opstellers van het "Erfurter Programm" van de Sozialdemokratische Partei Deutschlands (SPD). Dat werd het eerste marxistische partijprogramma van de SPD en daarmee van de meest invloedrijke partij in de Tweede Internationale. Kautsky schreef een zeer uitgebreide toelichting op het programma, die in boekvorm verscheen.
Na de dood van Friedrich Engels in 1895 werd Kautsky een van de belangrijkste en invloedrijkste theoretici van het socialisme. Samen met August Bebel vormde hij het marxistische centrum van de partij. Tot 1917 was Kautsky redacteur van "Die Neue Zeit." Daarna nam Heinrich Cunow deze taak over. Kautsky schreef in 1909 een boek "Der Weg zur Macht". Lenin oefent in zijn boek "Staat en revolutie" sterke kritiek uit op Kautsky, die hij sociaal chauvinisme verwijt.
Na de Eerste Wereldoorlog begon Kautsky steeds meer tussen wal en schip te geraken. Enerzijds volgden leninisten Lenins oordeel dat Kautsky een afvallige marxist was, terwijl anderzijds sociaaldemocraten Kautsky slechts zagen als een historisch figuur uit de eerste, "pre-historische" dagen van hun partij en beweging.
Kautsky woonde jarenlang in Berlijn-Friedenau, waar zijn echtgenote Luise Ronsperger zeer bevriend was met Rosa Luxemburg. Thans herinnert een gedenkplaat in de Saarstrasse 14 in Friedenau aan Karl Kautsky. 
In 1938 overleed hij in ballingschap te Amsterdam. Zijn persoonlijk archief wordt bewaard bij het Internationaal Instituut voor Sociale Geschiedenis te Amsterdam.
Contacten met Nederlandse marxisten.
Kautsky onderhield heel veel buitenlandse contacten, waaronder ook met Nederlandse marxisten, zoals Anton Pannekoek, Herman Gorter en Henriette Roland Holst.
"Die Neue Zeit" (DNZ) — het tijdschrift dat Kautsky redigeerde — vormde een belangrijke inspiratiebron voor Nederlandse marxisten (niet toevallig heette het theoretisch orgaan van de SDAP, dat in 1896 werd opgericht ook "De Nieuwe Tijd"). Veel Nederlanders publiceerden in DNZ.
Veel werk van Kautsky werd in het Nederlands vertaald.
Kautsky's denkbeelden.
Kautsky's denkbeelden zijn vaak verkeerd begrepen, zowel door zijn tegenstanders, als door degenen die tot zijn vrienden gerekend moeten worden. Onder aanvoering van Lenin (die schreef over "de renegaat Kautsky") werd hij door de communisten vanaf 1918 in de ban gedaan. Omgekeerd hebben zijn (vaak Angelsaksische, en vaak ongeveer even dogmatische) opponenten ter rechterzijde hem verweten dat hij te radicaal en rigide was in theoretische kwesties, en daarmee verhinderde dat de SPD zich kon ontwikkelen tot een brede democratische partij.
In de studie van Jukka Gronow (2016) ligt de nadruk op de betekenis van Kautsky voor de ontwikkeling van de marxistische theorie over het kapitalisme. En alhoewel Kautsky ook uitvoerig over historische onderwerpen en ethiek schreef, stonden filosofische vraagstukken met betrekking tot het (dialectisch) materialisme en politiek vraagstukken over de sociale democratie bij Kautsky minder op de voorgrond; die werden in de tijd van de Tweede Internationale eerder door bijvoorbeeld Plechanov behandeld. Al wekt een titel zoals die van een van de belangrijke werken van Kautsky, "Die materialistische Geschichtsauffassung" (1927) dan ook de indruk gewijd te zijn aan het historisch materialisme – de geschiedenisopvatting van Marx en Engels – hier wordt toch, aldus Gronow, eerder een evolutionistische geschiedenisopvatting gegeven.
Bibliografie.
Tot de in de Nederlandse taal gepubliceerde werken van Kautsky behoren:

</doc>
<doc id="36832" url="https://nl.wikipedia.org/wiki?curid=36832" title="Arbeider">
Arbeider

Een arbeider of arbeidster is in het algemeen iemand die zijn of haar arbeid en vaardigheden aanbiedt in ruil voor een beloning, meestal loon geheten. Tegenwoordig werken arbeiders, ook wel bekend als "werknemer", in Nederland doorgaans in loondienst, in vroeger tijden was het normaal om incidenteel, per week, per dag of zelfs nog korter te werken voor een werkgever. Hier komt het begrip "dagloner" vandaan. In andere landen is dit nog steeds zeer gebruikelijk. Voor vrouwelijke arbeiders wordt soms het woord "arbeidster" gebruikt. Volgens sommige definities is een arbeider altijd iemand die met zijn/haar handen werkt. Anderen gebruiken hiervoor het woord "handarbeider" of "handwerker" en kennen daarnaast het begrip "hoofdarbeider".
In veel landen zijn politieke partijen opgericht die tot doel hadden op te komen voor de rechten van arbeiders. Deze partijen worden wel arbeiderspartijen genoemd en hun (aanvankelijke) uitgangspunt wordt vaak getypeerd als socialisme. 
Marxisme.
Het moderne concept van arbeider, zoals dat van ondernemer, ontstaat met de Eerste Industriële Revolutie in de negentiende eeuw en wordt geconsolideerd tijdens de zogenaamde Tweede Industriële Revolutie. Deze sociale, economische en productieve tweedeling zou de verschillende sociale klassen vestigen: de kapitalistische klasse (het concept van bourgeoisie wordt al sinds de zeventiende eeuw gebruikt) en de arbeidersklasse (proletariaat of lagere klasse). In het Communistisch Manifest definiëren Marx en Engels alle afhankelijke arbeiders als het proletariaat:
Met proletariërs wordt de klasse van moderne loonarbeiders bedoeld, die, beroofd van hun eigen productiemiddelen, gedwongen worden hun arbeidskracht te verkopen om te kunnen bestaan. In de marxistische theorie is de arbeider, in tegenstelling tot de bourgeoisie, de sociale klasse die de productiemiddelen niet bezit. Daarom is de enige bron van inkomsten voor de proletariërs de verkoop van hun arbeidskracht.
Juridisch begrip.
Nederland.
In Nederland werd vroeger onderscheid gemaakt tussen arbeiders, die meestal een weekloon kregen en "beambten" of "employees" die een maandsalaris genoten. Sinds de jaren 1960 is dit verschil echter uit vrijwel alle cao's verdwenen. 
België.
In het Belgisch sociaal recht wordt nog steeds onderscheid gemaakt tussen arbeiders en bedienden. Er is onder andere een onderscheid in ontslagregeling, vakantieregeling, ziekteverzuim, overuren. De lonen van arbeiders worden per uur bepaald en die van bedienden per maand.
In het arrest van 7 juli 2011 stelde het Grondwettelijk Hof dat het verschil in behandeling tussen arbeiders en bedienden op het vlak van opzeggingstermijnen en de carensdag in strijd is met het gelijkheidsbeginsel (art. 10 Grondwet). De wetgever kreeg twee jaar (tot 8 juli 2013) om deze discriminatie weg te werken.
Sinds 1 januari 2014 is het verschil tussen arbeider en bediende weggewerkt op het vlak van proefperiode, opzegtermijnen en carensdag.

</doc>
<doc id="36833" url="https://nl.wikipedia.org/wiki?curid=36833" title="C.H.D Buys Ballot">
C.H.D Buys Ballot



</doc>
<doc id="36834" url="https://nl.wikipedia.org/wiki?curid=36834" title="Buys Ballot">
Buys Ballot



</doc>
