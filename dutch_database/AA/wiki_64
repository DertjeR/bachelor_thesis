<doc id="21148" url="https://nl.wikipedia.org/wiki?curid=21148" title="Bob Dylan">
Bob Dylan

Bob Dylan, geboren als Robert Allen Zimmerman (Duluth (Minnesota), 24 mei 1941) is een Amerikaans singer-songwriter en kunstenaar. Hij wordt beschouwd als een van de grootste songwriters van de Verenigde Staten in de twintigste eeuw. Op 13 oktober 2016 werd hem de Nobelprijs voor Literatuur toegekend omdat hij "de grootse Amerikaanse liedtraditie met nieuwe dichterlijke expressiemogelijkheden heeft uitgebreid".
Plaatsbepaling.
Dylan heeft een omvangrijk oeuvre op zijn naam staan, dat door sommigen op één lijn wordt gesteld met dat van Stephen Foster, Irving Berlin, Woody Guthrie en Hank Williams, die deel uitmaken van het Amerikaanse culturele erfgoed. Vanwege zijn grote betekenis voor de Noord-Amerikaanse muziekcultuur werd hem in 2012 de Presidential Medal of Freedom toegekend door president Barack Obama. Erkenning als dichter volgde in 2016 door de toekenning van de Nobelprijs voor Literatuur. Omdat hij in 2001 een Academy Award won voor "Things have changed", de titelsong van de film "Wonder Boys", is Dylan samen met George Bernard Shaw de enige persoon die zowel een Oscar als een Nobelprijs heeft gewonnen.
Dylans carrière begon al tijdens zijn middelbareschooltijd in het midden van de jaren 1950, maar kreeg vorm vanaf 1961 toen hij zich in de New Yorkse wijk Greenwich Village begon te manifesteren als folksinger in het idioom van artiesten als Woody Guthrie. Op zijn tweede album bleek zijn talent in het schrijven van liedteksten, hetgeen toen uitzonderlijk was, muziek werd geschreven door professionele liedjesschrijvers (Tin Pan Alley) en niet door muzikanten zelf, folkmusici konden putten uit een rijk arsenaal van traditionals. De onderwerpen van Dylans liedjes waren naast liefde, mensenrechten, burgerrechten, oorlog en sociale misstanden, meestal aangeduid als protestlied. Al snel annexeerde de beweging voor de burgerrechten en de vredesbewging zijn liedjes als "Blowin' in the Wind", "Masters of War" en "A hard rain's a-gonna fall". Niet veel later omarmden miljoenen jongeren zijn "The Times They Are a-Changin'" (1964). Deze nummers zijn voorbeelden van Dylans vermogen om de tekst zodanig abstract te houden dat het lied een algemene zeggingskracht krijgt. Dat was nog maar het begin van een carrière die hem wereldroem bracht.
Met de toename van zijn muzikale en literaire faam ontwikkelde Dylan echter een krachtige weerzin tegen pogingen hem te bestempelen tot "stem van een generatie", "boegbeeld van de onrust in de Amerikaanse samenleving" en soortgelijke etiketten. Zijn carrière is doortrokken van die aversie: hij is de confrontatie aangegaan met zijn bewonderaars door al hun pogingen om hem op een voetstuk te plaatsen dwars te zitten. In zijn oeuvre heeft dit geleid tot tientallen liedjes waarvan het ontstaan mede uit deze weerzin kan worden verklaard. Dit is als het ware een nieuw genre in de liedkunst, waarop Dylan het patent heeft en dat vóór hem eenvoudig niet bestond. Dylans dubbeltalent van tekstschrijver en muzikant, maar ook zijn persoonlijk leven is in hoge mate beïnvloed door dit zelfverkozen verzet tegen de bewieroking die hem ten deel viel. Het is wel als zijn tragiek beschouwd dat hij de confrontatie verloren heeft. Achteraf gezien kón hij die alleen maar verliezen. Voor een goed begrip van de man en zijn werk lijkt het vermoeden gewettigd dat hijzelf de strijdbijl pas na een forse creatieve impasse omstreeks 1989 begraven heeft. Daarmee heeft hij de verschrikking van de wereldroem definitief aanvaard. Het lijkt geen toeval dat hij sindsdien wereldwijd met méér dan graagte uit zijn omvangrijke oeuvre voordraagt tijdens de circa tachtig tot meer dan honderd optredens per jaar sinds hij in 1988 is gestart met wat Dylan gewoonlijk zijn “Never Ending Tour” noemde.
Het is vaker gezegd: Elvis gaf de popmuziek een lichaam, Bob Dylan schonk haar de geest. In dat opzicht werd hij spoedig nagevolgd door Joni Mitchell, Cat Stevens, Ray Davies en vele anderen. In zijn eerste jaren introduceerde hij sociaal en politiek commentaar, vaak gekruid met absurdistische humor, toen velen nog over bloemetjes en bijtjes zongen. Vanaf 1964 opende hij nieuwe wegen in zijn meer persoonlijke teksten voor de weergave van het complexe gevoelsleven van de mens, door gebruik te maken van beeldspraak, maar ook van losse gedachten en invallen. Deze literaire techniek wordt wel stream of consciousness genoemd: het noteren van een veelvoud aan indrukken die zich spontaan opdringen aan het bewustzijn. Dylans teksten, waaruit ook nogal eens een somber levensgevoel blijkt, onttrekken zich aldus vaak aan een eenvoudige omschrijving of uitleg. Zij kunnen op meerdere manieren worden geïnterpreteerd. Over sommige regels en zelfs hele liedjes breken kenners zich al jaren het hoofd. Hoewel Dylan over zijn werk eens kernachtig gezegd heeft "I am my words", heeft het er alle schijn van dat ook hijzelf van sommige frasen de oorsprong of feitelijke betekenis niet (meer) weet. Hoe dan ook: dergelijke teksten waren tot begin 1965 volstrekt onbekend in de popmuziek, die door Dylans talent en zeer eigen muziekopvatting dan ook voorgoed is veranderd en sindsdien als waarachtige kunstvorm kan worden beschouwd.
Dylans tekstuele vernieuwing stoelt op een geheel eigen combinatie van twee pijlers. De ene is zijn zeer brede belangstelling voor de rijke tradities van het Amerikaanse lied, van folk en countryblues tot rock-'n-roll en rockabilly, tot aan Keltische balladen, zelfs jazz, swing en Broadway. De andere is zijn literaire belezenheid, waardoor zijn teksten vol met allusies zitten naar onder meer de bijbel en Shakespeare, Dante en Melville, en hij zich bedient van middeleeuwse structuren tot modernistische stream-of-consciousness procédés. Het resultaat is een gevarieerd oeuvre, uiteenlopend van protestsong en teksten die niet meer dan een opsomming van een lijst zijn ("Rainy day women nos 12 &amp; 35", "Gotta serve somebody"), via parabels ("All Along the Watchtower") en surrealistische teksten ("Changing of the Guards") tot volledige short stories in liedvorm ("Hurricane", "Tangled Up in Blue").
Levensloop en werk.
Jeugdjaren.
Dylan werd geboren als Robert Allen Zimmerman in St. Mary's Hospital in Duluth, Minnesota op 24 mei 1941. Zijn vader was Abe Zimmerman, zijn moeder Beatrice Stone, door iedereen Beatty genoemd. Acht dagen na zijn geboorte werd hij naar Joods gebruik besneden en kreeg hij zijn Joodse naam "Shabtai Zisel ben Avraham". Zijn grootouders van vaderskant waren aan het eind van de 19e eeuw uit Trabzon in het huidige Turkije naar Odessa in Oekraïne verhuisd, maar moesten in 1905 vluchten voor de pogroms van de tsaar. Zij vestigden zich in Duluth, een havenstadje aan het Bovenmeer. Zijn moeder kwam uit de vooraanstaande Joodse familie Edelstein uit Hibbing, een mijnstadje gelegen honderd kilometer ten noordwesten van Duluth en 160 kilometer van de Canadese grens. Háár grootouders waren Litouwse Joden, die in 1902 emigreerden.
Begin 1946 kreeg Abe Zimmerman poliomyelitis, waardoor hij zijn werk bij Standard Oil verloor. Zonder werk was het gezin Zimmerman gedwongen te verhuizen naar Hibbing waar Abe's broers Paul en Maurice sinds 1941 een winkel in witgoed hadden. In Hibbing bracht Bob zijn jeugd door. Als tiener luisterde hij vaak naar alle mogelijke radiomuziekstations die vanuit de zuidelijke staten hun blues en country, en later in de jaren vijftig rock-'n-roll, uitzonden en die in de avond in het noorden ontvangen konden worden. Dankzij zijn fabelachtig geheugen voor tekst en melodie zou hij een encyclopedische kennis ontwikkelen. Jaren later, in 2022, publiceerde hij de neerslag hiervan in een boek, "The Philosophy of Modern Song".
Op de middelbare school, Hibbing High School, vormde Dylan zijn eerste bandje, The Golden Chords. School vond hij vervelend en soms deprimerend, en na zijn diploma-uitreiking zocht hij een baantje als ober in Fargo (North Dakota). Onder het pseudoniem Elston Gunnn speelde hij op proef enkele concerten mee als pianist bij Bobby Vee and the Shadows, maar Vee besloot hem niet op te nemen in zijn band.
In september 1959 schreef Dylan zich aan de University of Minnesota in Minneapolis in voor de studie letteren, met als hoofdvak muziek. Hij ging wonen in een huis van de joodse studentenvereniging Sigma Alpha Mu, maar na een semester staakte hij zijn studie. In de aan de campus grenzende wijk Dinkytown maakte hij kennis met plaatselijke folkmuzikanten, kocht een gitaar en begon de kunst af te kijken en sloeg ook ditmaal alle folk-traditionals in zich op.
Hier introduceerde hij zich als Bob Dylan. Er is vaak verondersteld dat deze naam een eerbetoon was aan de Welshe dichter Dylan Thomas. Dylan heeft dit ontkend ("Ik heb het een en ander van Thomas gelezen, maar dat is toch weer anders dan wat ik doe") en zei dat hij zich genoemd had naar een oom die Dillion heette (die echter nooit bestaan heeft). In zijn autobiografie "Chronicles, Vol. One" (2004) erkent Dylan het belang van Dylan Thomas voor de keuze van zijn artiestennaam echter wel, maar geeft hij geen bevestiging van een invloed of eerbetoon. Hij zegt alleen dat 'Dylan' klinkt als 'Allen', zijn tweede voornaam, ook de oorspronkelijke keuze voor een klinkende artiestennaam, maar terzijde geschoven omdat er in die tijd een bekende tv-persoonlijkheid was met de naam Robert Allyn.
Begin 1960 gaf hij zijn studie op en vertrok naar New York om zijn aan het ziekbed gekluisterde idool Woody Guthrie te bezoeken en voor hem te spelen. Hij trad voor weinig geld op in kleine gelegenheden, altijd met gitaar en een mondharmonica, die aan een kleerhanger om zijn nek hing. Weldra kende hij er muzikanten en andere artiesten. Hij trok van het ene naar het andere logeeradres en verbleef van mei tot september 1961 bij het echtpaar Eve en Mac McKenzie en hun zoon Peter. Hij las daar wat hij van zijn gading kon vinden en luisterde naar hem onbekende grammofoonplaten. Op vrijdag 29 september 1961 verscheen in "The New York Times" een lovende kritiek van criticus Robert Shelton, met een foto van Dylan, waarvan hij het knipsel dol van trots aan iedereen liet zien. Dit artikel leidde er ook toe dat hij een contract bij Columbia Records kon tekenen. Hier kwam Dylan terecht onder de hoede van John Hammond, een zeer bekende talentscout, die eind 1961 de opnames voor Dylans eerste album produceerde, dat in maart 1962 uitkwam. Zijn latere manager Albert Grossman raakte zeer geïnteresseerd, en in juni 1962 nam Grossman een eerder managementscontract van Dylan bij Roy Silver over. Op 30 augustus 1962 tekenden Dylan en Grossman een managementsovereenkomst voor 4 jaar waarin Grossman Dylans exclusieve manager werd tegen een honorarium van 20%, met daarbovenop 25% van de omzet uit de platenverkoop. Grossman verzorgde een contract van Dylan met muziekuitgever M. Witmark &amp; Sons, gevestigd aan Madison Avenue, waar Dylan een groot aantal demoversies van zijn composities opnam. De opnames zijn in 2010 uitgebracht als "".
In die periode waren zijn stem, zijn beheersing van muziek en het schrijven van liedjes reeds in ruwe vorm ontwikkeld. Zijn bijzondere manier van optreden, zoals zijn eerste Columbia-album, "Bob Dylan" (1962), bestond uit traditionele folk, blues en gospelmuziek, die hij met een paar eigen composities afwisselde, waaronder een "Song to Woody". In dat jaar nam hij voor "Broadside" – een folkmuziek-magazine dat zo nu en dan ook platen uitbracht – enkele liedjes op onder het pseudoniem Blind Boy Grunt en liet hij op de wettelijk juiste wijze zijn naam in Robert (Bob) Dylan veranderen.
Succes als componist.
Dylans eerste lp, die uitgekomen was in maart 1962, had weinig succes. In die periode werden er niet meer dan 2500 exemplaren van verkocht, en sprak men binnen CBS van Hammonds dwaasheid. Met Dylans debuutsingle "Mixed-Up Confusion" ging het nog slechter, hij werd al snel uit de handel genomen. Tegen de tijd van zijn tweede lp, "The Freewheelin' Bob Dylan" (1963) begon hij als zanger en liedjesschrijver naam te maken. Het liedje uit die tijd dat belangrijk was voor de doorbraak van Dylan is "Blowin' in the Wind" (1963), waarvan de melodie deels is overgenomen van het slavenlied "No More Auction Block", met een tekst die vraagtekens zet bij de sociale en politieke status quo. Grossman had in juni 1962 het folktrio Peter, Paul and Mary opgericht, dat hits scoorden met "Lemon Tree" en "Hammer Song" en liet het trio "Blowin' in the Wind" op single uitbrengen. Hun versie bereikte een 2e plaats in de Billboard hitlijst en maakte Dylan als componist beroemd. Het nummer werd door vele anderen opgenomen en was wereldwijd een hit. Dat schiep een precedent: vele andere artiesten namen voortaan liedjes van Dylan op in hun repertoire.
Op "The Freewheelin' " album staat ook het ruim zeven minuten durende "A hard rain's a-gonna fall", een apocalyptisch visioen dat in 2016 op plaats 2 stond in de lijst van 100 beste Dylannummers volgens het blad Rolling Stone. Volgens dat blad is dit de eerste keer dat de einde-der-tijden – thematiek die Dylans werk zou gaan domineren, verwoord wordt. De nadruk kwam te liggen op protestliederen, aanvankelijk in de stijl van Guthrie, gaandeweg droeg hij in eigen stijl voor. Voor velen bleef te midden van de protestliederen op "The Freewheelin"' de mix van subtiele bitterzoete liefdesliedjes ("Don't Think Twice, It's All Right", "Girl From the North Country") en koddige, vaak surrealistische rap-blues ("Talking World War III Blues", "I Shall Be Free") onopgemerkt. Deze eclectiek zou het grootste deel van zijn carrière kenmerken.
Ondanks zijn succes als componist werden de slordige presentatie, onvoorspelbaarheid en vermeend linkse instelling van Dylan door de entertainmentwereld niet aantrekkelijk genoeg geacht voor een grote doorbraak naar het kapitaalkrachtig wordende teenybopper-publiek. Veel van zijn materiaal bereikte het publiek dan ook door de vertolking van anderen. Joan Baez, een vriendin en bij tijd en wijle minnares, bracht als single "Don't Think Twice, It's All Right" en "A Hard Rain's A-Gonna Fall" uit. The Byrds hadden een nr 1-hit met "Mr. Tambourine Man", The Hollies zongen in "Hollies sing Dylan" een hele lp vol, Manfred Mann had een hit met "If You Gotta Go, Go Now". Er verschenen zoveel covers in de jaren 1960, dat CBS hem begon te promoten met de slagzin: "Niemand zingt Dylan als Dylan".
Keerzijde van het protest.
Tegen 1963 was Dylan een prominente vertegenwoordiger van de burgerrechtenbeweging. Hij zong op bijeenkomsten zoals de Mars op Washington, waar Martin Luther King jr. zijn historische speech "I Have a Dream" hield. Op het volgende album "The Times They Are a-Changin"' komt een uitgekiende, gepolitiseerde en cynische Dylan aan het woord. De sober klinkende plaat, die de moord op een voorvechter van de burgerrechtenbeweging Medgar Evers en de wanhoop waarin de boeren- en mijnwerkersstand als gevolg van eerdere crisissen waren gedompeld, tot onderwerp heeft ("Ballad of Hollis Brown", "North Country Blues"), wordt verluchtigd met een bijzonder (anti-)liefdesliedje "Boots of Spanish Leather". In "The Lonesome Death of Hattie Caroll", een hoogtepunt van het album, wordt de dood beschreven van een vrouwelijke bediende door toedoen van een rijkeluiszoontje. Hoewel dit niet expliciet wordt genoemd, laat dit protestlied tegen racisme er geen twijfel over bestaan dat de dader blank is en het slachtoffer zwart.
Op het einde van dat jaar voelde Dylan zich gemanipuleerd en in zijn vrijheid beperkt door de folk/protestbeweging. Tijdens de uitreiking van de Tom Paine Award die hem – vlak na de moord op John F. Kennedy – door de Emergency Civil Liberties Committee werd toegekend, verscheen een dronken Dylan. In een onsamenhangend dankwoord vroeg hij zich af wat nu eigenlijk de rol was van het comité; om de grappige opmerkingen die Dylan maakte over de ouderdom en de kaalheid van sommige van de aanwezigen kon men nog lachen, maar dat ging later over in tumult toen hij vertelde dat hij wel iets van zichzelf herkende in Lee Harvey Oswald, de vermoedelijke moordenaar van de president.
De boodschap was niettemin duidelijk, zowel van de kant van Dylan als van degene die hem uitjouwden: Dylan en de burgerrechtenbeweging waren bezig uit elkaar te gaan. Sommigen vonden dat de scheiding niet ideologisch bepaald was, maar eerder een gevolg van Dylans begrijpelijke weerzin om de titel "Stem van zijn generatie" te dragen. Of, zoals Dylan veel later stelde, de ceremoniemeester van zijn generatie.
Het was daarom onvermijdelijk dat zijn volgende album "Another Side Of Bob Dylan" (1964) een ommekeer was ten opzichte van zijn voorgaand werk. De titel werd verzonnen door producer Tom Wilson. Dylan zelf was niet blij met de titel, hij zag zichzelf nooit als protestzanger. Het album opent met "All I really want to do", een latere hit van The Byrds en Cher. De cabareteske Dylan treedt opnieuw op in "I Shall Be Free # 10" en "Motorpsycho Nightmare". "Spanish Harlem Incident" en "To Ramona" zijn liefdesliedjes. "Ballad in Plain D" is een vrijwel letterlijk verslag van Dylans kapotgelopen relatie met Suze Rotolo (Susan Elizabeth Rotolo, 1943–2011), met wie hij nog gearmd op de fotohoes staat van "Freewheelin"'. Ook "I Don't Believe You" is een liedje over een vluchtige liefde. Muzikaal was Dylan veranderd. "Another Side" is het eerste album waarop hij piano speelt (hoewel slechts een nummer, "Black Crow Blues"). De maatvoering en de bas door zijn linkerhand kondigt al de terugkeer aan naar de folkrockmuziek het jaar daarop.
Misschien van meer belang voor de latere ontwikkeling waren twee andere nummers. "Chimes of Freedom" was het eerste van een nieuw soort Dylanliedje: voor een poplied van lange duur en zeer impressionistisch van aard. Het lied behoudt weliswaar een element van sociaal commentaar, maar de actualiteit zoals die te herkennen is uit Dylans vroegere werk, is hier verdrongen door een verdicht metaforisch landschap, een stijl die later door Allen Ginsberg werd gekarakteriseerd als een 'keten van aan en uit flitsende beelden'.
"My Back Pages", in dezelfde stijl maar persoonlijker, bevat een vernietigende aanval op het zwart-witdenken, de eenvoud en de bloedige ernst van zijn eigen eerdere werk. Bij wijze van excuus, of zelfs verdediging, zingt Dylan: "Ah, but I was so much older then/I'm younger than that now". ("Ach, maar ik was zo'n stuk ouder toen, veel jonger ben ik nou"). Weinigen hebben de overgang in zijn werk en zijn denken van 1963 tot 1965 beter verbeeld dan hijzelf.
Doorbraak.
Dylans artistieke ontwikkeling verliep in 1965 zo heftig, dat critici en fans steeds een paar passen achterliepen. "Bringing It All Back Home", dat in maart 1965 verscheen, is een volgende stilistische hink-stap-sprong na "Another Side Of Bob Dylan". De eerste kant van de elpee lijkt zeker onder invloed van The Beatles en door de rock-'n-roll uit Dylans eigen jeugd tot stand te zijn gekomen. The Beatles op hun beurt raakten beïnvloed door Dylans muziek en teksten (John Lennon verklaarde dit later met zoveel woorden in interviews). De lp bevat met "Subterranean Homesick Blues" en "Maggie's Farm" Dylans eerste originele uptempo rockliedjes.
De muziek op de A-kant van het album is nu volop elektrisch en voor het eerst met sessiemuzikanten. Dylan had die al lang gewild, maar kon deze nu eindelijk betalen. Er is alles voor te zeggen om in deze lp een nieuwe start te zien. In tekstueel opzicht zijn de liedjes typisch Dylan-materiaal: droog-geestig, een reeks van groteske, beeldsprakerige beschrijvingen. Het rap-achtige eerste nummer "Subterranean Homesick Blues", enigszins schatplichtig aan Chuck Berry's "Too Much Monkey Business", is te zien in het begin van D.A. Pennebakers "Don't Look Back" (en veel later op MTV). De clip, met een cameo van de dichter Allen Ginsberg en roadmanager Bob Neuwirth op de achtergrond, werd op 8 mei 1965 opgenomen in "Savoy Steps", een steegje bij het Savoy Hotel in Londen. Deze avantgardistische documentaire omvat een verslag van Dylans tournee door Europa in 1965. De film werd in de jaren zestig elk jaar opnieuw vertoond in bepaalde Nederlandse bioscopen (Sinterklaasavond 1976 was de eerste keer dat er überhaupt iets van Dylan op de Nederlandse televisie te zien was).
Kant B van het album is van een andere orde en bestaat uit vier lange akoestische liederen. De onconventionele, politieke, sociale dan wel persoonlijke inhoud is rijk opgetuigd met dichterlijke beeldtaal. Een van deze liedjes, "Mr. Tambourine Man", bezorgde The Byrds een grote hit in hun eigen karakteristieke samenzang en met een arrangement van Roger McGuinn voor 12-snarige gitaar. Het wordt beschouwd als een van Dylans klassieke composities.
"Bringing It All Back Home" was Dylans eerste album, waarmee hij in de VS de top 10 behaalde, de single "Subterranean Homesick Blues" was Dylans eerste, die de hitlijsten haalde met een piekpositie op nummer 39. In het Verenigd Koninkrijk piekte de single naar nummer 9, in Nederland werd de 26e plaats gehaald in week 29 van de Nederlandse Top 40. Met opvolger "Like a Rolling Stone" zou Dylan internationaal doorbreken.
Creatief hoogtepunt.
In 1965 kocht Dylan Hi Lo Ha, een huis in Byrdcliffe, anderhalve kilometer van Woodstock en nabij het huis van de Grossmans in Bearsville, maar hij verbleef er nog weinig. Zijn beroemdste song "Like a Rolling Stone" schreef hij in New York. "Like A Rolling Stone" werd op 16 juni 1965 aldaar door Tom Wilson opgenomen met Mike Bloomfield op gitaar en met het beroemde orgelintro van Al Kooper, die eigenlijk helemaal geen organist was. De single werd een hit in de Verenigde Staten (en het voor Nederland betrekkelijk hoge nummer 7). Het nummer bevestigde opnieuw Dylans reputatie als liedjesschrijver. Met een lengte van meer dan zes minuten overschreed het de betamelijke grenzen van de hitparade van die tijd en was ongeschikt voor de radio. Het kenmerkende, volle 'bandeloze' geluid en de simpele orgelriff zouden Dylans volgende album "Highway 61 Revisited" karakteriseren.
In de zomer van 1965 trad Dylan voor het eerst in het openbaar op met begeleiding van een band tijdens het Newport Folk Festival, waar hij al eerder in 1963 en 1964 akoestisch had opgetreden. Zijn band bestond uit Mike Bloomfield, Al Kooper en andere leden van de Paul Butterfield Blues Band waaronder drummer Sam Lay. Er bestaan twee uiteenlopende verslagen van de reactie van het publiek op dat pophistorisch vermaarde optreden van Dylan in 1965. Feit is dat Dylan een heksenketel van toejuichingen én gescheld over zich heen kreeg toen hij het podium al na drie liedjes verliet. Het ene verhaal wil dat de scheldpartijen afkomstig waren van buiten zinnen geraakte folkfans die zich volkomen vervreemd voelden van een Dylan met een elektrische gitaar. Het andere verhaal luidt dat de fans gewoon genoeg hadden van de slechte geluidskwaliteit, en het korte optreden niet konden waarderen. Wat het ongenoegen van het publiek ook veroorzaakte, Dylan keerde spoedig terug naar het podium en zong twee akoestische nummers, die veel beter ontvangen werden.
Maar het belang van deze gebeurtenis in Newport vestigde zich in het bewustzijn van de nieuwe rusteloze generatie. Bedachtzame akoestische muziek leek niet langer te bevredigen, zelfs niet van traditiebewuste zangers als Dylan. De tijden waren veranderd, en in deze ongecontroleerde toestand leek slechts met elektrische power de juiste expressieve snaar geraakt te worden.
Highway 61 Revisited.
De titel van Dylans zesde lp, "Highway 61 Revisited" is een verwijzing naar de weg die van Dylans geboortegrond, Minnesota, rechtstreeks voert naar het muziekparadijs New Orleans. Ook refereert de titel aan bluesliederen zoals Mississippi Fred McDowells "61 Highway". De liedjes malen door dezelfde muzikale groeven als zijn hit "Like a Rolling Stone": het zijn stuk voor stuk surrealistische litanieën "à la grotesque", opgesierd door Bloomfields bluesgitaar, Al Koopers orgel en een vaste ritmesectie. Een aantal opnames vonden plaats op 15 en 16 juni, een tweede sessie vond plaats tussen 29 juli en 4 augustus, ditmaal onder leiding van producer Bob Johnston. Dylans plezier tijdens de opnamen is hoorbaar. De elektrische versterking en de beat van de blues-rock beheersen het album en allen die nog hoop hadden Dylan te mogen rekenen tot de "nieuwe folk"-categorie komen bedrogen uit. Het indrukwekkende lied "Desolation Row" ademt een sombere apocalyptische visie met tal van verwijzingen naar figuren uit de westerse cultuur.
Om het album te promoten werd Dylan geboekt voor twee concerten in de VS, en begon hij een band samen te stellen. Bloomfield wilde de Butterfield Band niet verlaten, Dylan wist echter twee sessiemuzikanten te interesseren, Al Kooper en Harvey Brooks, evenals Robbie Robertson en Levon Helm, leden van The Hawks, de begeleidingsband van Ronnie Hawkins. In augustus 1965 werd de groep in Forest Hill Auditorium door een behoorlijk deel van het publiek, ondanks Newport, uitgejouwd. De roep om de akoestische troubadour van de voorgaande jaren klonk opnieuw luid. Toch kreeg het optreden op 3 september in de Hollywood Bowl weer een goed onthaal.
Kooper en Brooks wilden niet vast met Dylan op tournee. Dylan slaagde er ook niet in om een favoriete begeleidingband van Johnny Rivers met gitarist James Burton en drummer Mickey Jones over te halen zijn gewone verplichtingen voor een poosje in de steek te laten. Dylan huurde toen voor zijn komende tournee The Hawks, naast Robertson en Helm bestaande uit de multi-instrumentalisten Rick Danko (bas en viool), Garth Hudson (orgel, saxofoon en accordeon) en Richard Manuel (piano en drums). Met hen (de latere groep The Band, maar met Bobby Gregg als vervanger van Levon Helm) voerde hij een aantal studiosessies uit, ook in een poging om een opvolger van "Highway 61 Revisited" op te nemen, maar Dylan was met het resultaat niet tevreden.
Op 2 november 1965 huwde Dylan in het geheim Sara Lownds. Hij adopteerde haar dochter uit een eerder huwelijk Maria Lownds (21 oktober 1961). Dylan en Lownds kregen vier kinderen: Jesse (9 januari 1966), Anna, Samuel en Jakob (9 december 1969). In de jaren negentig werd Jakob Dylan, bekend als leadzanger van de band The Wallflowers. Jesse Dylan werd filmregisseur en succesvol zakenman. Dylan en Lownds scheidden in juli 1977, hoewel ze nog vele jaren lang contact hielden, volgens sommige berichten nog steeds.
Blonde on Blonde.
Terwijl Dylan en The Hawks op de tournee een steeds welwillender publiek meemaakten, stagneerden de vorderingen in de studio. Op een suggestie van John Hammond bracht Bob Johnston Dylan naar Nashville voor plaatopnamen. Hij werd hier begeleid door de beste sessiemuzikanten uit Nashville onder leiding van Charlie McCoy. Alleen Robertson en Kooper kwamen uit New York mee over en speelden een meer bescheiden rol. De Nashville-muzikanten slaagden erin het "ijle kwikzilveren geluid", voort te brengen, zoals Dylan het later zou noemen, en een plaat die als een van de klassiekers uit de Amerikaanse populaire muziek wordt beschouwd, "Blonde on Blonde" (1966).
Dylan begon vervolgens aan een ambitieuze "world tour". Deze leidde hem en The Hawks in het voorjaar van 1966 door Australië en Europa. Het stramien was dat het eerste deel van de avond akoestisch verliep, daarna volgde elektrisch rockgeweld. Er waren 24 shows in totaal. Dylan sliep weinig, gebruikte speed en was prikkelbaar. Rauw was de confrontatie met het publiek in de Manchester Free Trade Hall in Engeland. De opname van dit optreden, abusievelijk steeds het "Royal Albert Hall"-concert genoemd, werd officieel eerst in 1998 uitgebracht. Vlak voordat hij aan het laatste lied wilde beginnen, schold een boze folkfan, die het niet kon accepteren dat Dylan met elektrisch versterkt geluid aan de gang was gegaan, hem uit voor "Judas". Dylan zei dat hij daar niets van geloofde en noemde hem een leugenaar: "You're a liar!". Tegen de band zei hij "Play fuckin' loud!", en die zette daarop keihard het laatste nummer van die avond in, "Like a Rolling Stone".
Einde van de protestzanger.
Dylan voelt zich al lange tijd gegijzeld door de vasthoudende folkfans, maar ook door de linkse studenten die hem een politieke leidersrol toedichtten, en, na de burgerrechtenbeweging, hem nu het liefst vooraan zagen lopen in anti-Vietnamdemonstraties. De immense Amerikaanse Star en Stripes, opgehangen achter op het podium van een Parijse concertzaal, is duidelijk een van Dylans protestacties tegen de voortdurende, politieke aanspraken op zijn persoon. De vlag is de politieke, visuele, tegenhanger van het vocale protest "Play it fuckin' loud", tegen een muziekgezelschap dat hem bij zich wil houden. Maar hoe hard zijn protesten ook klinken of tonen, het dringt niet door; Dylan blijft de ongewilde held van zijn generatie, of, zoals hij later zelf zal opmerken: "de woordvoerder van een generatie". De protesten in zijn liedjes zijn in deze tijd allang niet meer maatschappelijk geïnspireerd, maar een vertolking van verknoeide liefdesrelaties, verraden verwachtingen, of een absurd levensgevoel.
Dylan keerde na de tournee terug naar New York. De druk op hem bleef groot. Zijn uitgever drong aan op het manuscript van de novelle/het gedicht "Tarantula". Manager Albert Grossman had alvast een slopende concerttoer gepland voor de duur van de zomer en de herfst. In dit tempo dreigde Dylans leven, privé en professioneel, geheel uit de bocht te vliegen. Op 29 juli 1966 kreeg hij, na slapeloze nachten, een ongeluk met zijn Triumph T100-motorfiets. De feitelijke toedracht, en wat hij precies mankeerde, is onduidelijk gebleven. Dylan was op bezoek geweest bij zijn manager Grossman en zijn vrouw Sara Lowndes reed achter hem. Zowel een olievlek op de weg, als de zon die Dylan verblindde worden als oorzaak genoemd. Dylan vertelde later in zijn "Chronicles, volume 1" (2004), dat hij aan het jachtige bestaan van het sterrendom wilde ontkomen: "Truth was that I wanted to get out of the rat race". Na het ongeluk zou het acht jaar duren voordat Dylan weer een nieuwe tournee zou beginnen, maar die periode was geen impasse in zijn creatieve werk.
Toen Dylan zijn creatieve werkzaamheden weer kon hervatten, begon hij aan de montage van "Eat the Document", waarop hij besloot een aantal extra filmopnamen te maken waarvoor hij leden van de Hawks uitnodigde. De film moest de opvolger worden van "Don't Look Back", de documentaire die D.A. Pennebaker maakte van een vorige Dylan-tournee door Engeland, maar het project werd geen succes. Belangrijker was dat hij weer muziek ging maken met The Hawks in de kelder van hun gehuurde huis "Big Pink" in West Saugerties in Woodstock (New York). In een zeer ontspannen sfeer werd in de zomer van 1967 een groot aantal liedjes opgenomen, die eerst op bootlegs verschenen. Dylan schreef teksten en de muziek kwam improviserend tot stand. In 1968 verscheen het album "Music from Big Pink" van The Band, waarop Dylans compositie "I Shall Be Released " verscheen alsmede twee nummers die hij samen met leden van The Band schreef: "Tears of Rage" en "This Wheel's on Fire". In oktober van 1967 had Dylan al een demotape met 14 songs van de sessies in "Big Pink" laten vastleggen bij zijn muziekuitgeverij "Dwarf Music". De Britse band Manfred Mann coverde "Mighty Quinn (Quinn the Eskimo)" begin 1968 en had er een wereldhit mee, anderen die hits hadden met versies van de in "Big Pink" gemaakte demotape waren The Byrds met "You Ain't Goin' Nowhere", Peter, Paul and Mary met "Too Much of Nothing" en Julie Driscoll samen met Brian Auger met "This Wheel's on Fire". Dylan en The Band brachten "Mighty Quinn" op het Isle of Wight Festival in augustus 1969 ten gehore. Pas veel later, in 1975, toen The Hawks als gevestigde rockgroep allang The Band heette, werd een deel van de basementsongs door Columbia uitgebracht als "The Basement Tapes". Nog veel later, in 2014, verschenen de complete opnamen als "The Bootleg Series Vol. 11" onder de titel "The Basement Tapes Complete". Het zijn oude en nieuwe liedjes die klinken als een onwaarschijnlijk authentieke dwarsdoorsnede van de Amerikaanse muziekgeschiedenis; folksongs, hillbilly's en blues. De teksten zijn dramatisch geladen, maar nemen soms ook een kolderieke en vrolijke wending.
Ommekeer.
Niets van dit al openbaarde zich op het eerstvolgende officiële, weer in Nashville in oktober en november 1967 in 3 sessies opgenomen album "John Wesley Harding". Deze plaat markeert echter een ommekeer in Dylans carrière. De plaat ademde rust uit, de liedjes en ballades hebben een beschouwelijk karakter en de productie stond haaks op de surrealistische muziek die in de Summer of Love gemaakt werd. Dylan las het laatste jaar, levend binnen de veste van zijn gezin, veel in de Bijbel, en dat had zijn weerslag op de tekst. De structuur van de muziek was eenvoudig met een begeleiding van slechts 3 sessiemuzikanten: Charlie McCoy op basgitaar, Kenny Buttrey op drums en Pete Drake op steelgitaar, Dylan zelf speelde waarschijnlijk op zijn akoestische Gibson. Sommige critici zagen een subtiel indirect protest van Dylans tegen de immer meer psychedelisch wordende popcultuur, die de muzikale vervolmaking zoekt door middel van een escalerend duizelingwekkend orkestratie en instrumentarium. Dylan hield dit voor gezien.
Woody Guthrie stierf in oktober 1967. Dylan trad te zijner nagedachtenis - voor het eerst na zijn motorongeluk in 1966 - op met de Hawks tijdens twee concerten in Carnegie Hall op 20 januari 1968. Hij gaf wel te verstaan voorlopig geen concerten te geven. In 1969 gaf Dylan acte de présence op het Isle of Wight Festival; de artiest leek een metamorfose te hebben ondergaan, in een smetteloos wit pak en met getrimde haren gaf hij een korzelig optreden weg, het leek wel een protest tegen de flodderige wijze waarop de hippies zich uitdosten. Op het beroemde grotere festival dat hier in 1970 plaatsvond was Dylan niet aanwezig.
Dylan werd door regisseur John Schlesinger gevraagd een nummer te schrijven voor zijn film Midnight Cowboy. Het werd Lay Lady Lay, dat opgenomen werd voor Dylans volgende album "Nashville Skyline". De opnames vonden plaats in februari 1969 in Nashville. Als plaat is deze evenzo atypisch te noemen, want het countrygenre past hoegenaamd niet in dit post-hippietijdperk. Dylan zingt een duet met Johnny Cash, die in dezelfde studio aan zijn eigen plaat werkte. De plaat, voor het eerst een minder baanbrekende in zijn carrière, is voor veel popliefhebbers meer een vloek in de kerk. Dylan lijkt met een ander -nasaal- stemgeluid aan te willen geven dat het gedaan is met de mythe Dylan; de magisch formulerende leider-met-boodschap voor de nieuwe generatie. Opnieuw verwarring bij weer een nieuwe generatie fans, die nog onder de indruk van een vorige Dylan verkeerde. Naar Nashville maatstaven was het echter geen countryplaat volgens Charlie McCoy, die net als "John Wesley Harding" de sessiemuzikanten leidde. De muziekrechten van de nummers voor het nieuwe album werden ondergebracht in een bedrijf dat Dylan onafhankelijk van Albert Grossman opgericht had, teneinde de grip van Grossman op Dylans werk te verminderen.
Meer klassiek werk.
De vroege jaren 70 behoorden tot de moeilijkste in Dylans carrière. Hij wilde een goede huisvader zijn voor zijn vrouw en kinderen en was het hele gedoe rond zijn persoon meer dan beu, hoezeer hij de roem op zich overigens wel op prijs stelde. Verschillende keren moest hij verhuizen omdat hij telkens weer opgejaagd werd door fans, maar zijn verhuizing naar MacDougal Street in Manhattan hielp natuurlijk niet. Bovendien kreeg hij grote problemen met zijn manager Albert Grossman over royalties, omdat hij contracten had afgesloten zonder ze te lezen. Grossman diende een eis voor achterstallige royalties in bij de rechtbank. 
Begin 1970 kwam Dylan het album "Self Portrait", dat vol staat met covers ("Blue Moon", "Let It Be Me", "The Boxer"), traditionals ("Alberta", "Days of 49", "Little Sadie") en herwerkte versies van zijn eigen nummers. Grossman kreeg enkel geld voor nummers geschreven door Dylan, dus aan deze plaat kreeg hij vrijwel geen inkomsten uit auteursrechten. De eerte opnames voor "Self Portrait" vonden plaats in april en mei 1969 in Nashville, met vrijwel dezelfde sessiemuzikanten als van "Nashville Skyline". In maart 1970 volgden een aantal opnames met andere begeleiders, waaronder Al Kooper, een aantal strijkers, achtergrondzangeressen en muzikanten, die met Elvis Presley hadden gewerkt, zoals Bob Moore. Aansluitend werd in Nashville aan de overdubs gewerkt. Door de critici werd het album slecht ontvangen. Greil Marcus schreef "wat is dit voor rotzooi?", maar commercieel was het album een succes.
Hetzelfde jaar, in de zomer van 1970, nam Dylan het album "New Morning" op; een lp met hoogwaardige nummers. Het werk van producer Bob Johnston werd geleidelijk overgenomen door Al Kooper, maar zijn naam werd niet als producer vermeld. Op 1 mei 1970 had Dylan met George Harrison aan een twintigtal nummers gewerkt, die op 1 en 2 juni werden opgenomen. Vier 4 nummers hiervan verschenen op "New Morning", de overige nummers werden op de volgende dagen en in begin augustus op het album gezet. Door deze plaat geloofden zijn criticasters weer in hem. Het werd een van zijn best verkopende platen ooit, zeker ook doordat het publiek koopkrachtiger was dan ooit tevoren.
In 1972 en 1973 werkte Dylan aan de muziek voor de film Pat Garrett and Billy the Kid van Sam Peckinpah. Hij speelde ook een kleine bijrol. Het belangrijkste nummer dat hij voor de film schreef was "Knockin' on Heaven's Door, vaak door hem live uitgevoerd en gecoverd door talloze artiesten, onder andere Eric Clapton en Guns N' Roses. Op 13 juli 1973 kwam het gelijknamige studioalbum met de soundtrack van de film uit. Het hoofd van de muziekdivisie van Columbia, Clive Davis, had Dylan een riant minimumhonorarium van 400.000 dollar voor dit album en zijn twee volgende toegezegd. Na slechte recensies over het album trok Columbia de 400.000 dollarclausule in en ontsloeg Clive Davis. Dylan reageerde door een contract te tekenen bij het Asylumlabel van David Geffen. CBS reageerde en bracht als wraak een album "Dylan" uit met niet eerder uitgebrachte nummers, waarvan de meeste stammen van de "New Morning"-sessies.
David Geffen beloofde Dylans nieuwe album begin 1974 uit te brengen en de release te combineren met een tournee met The Band. In november 1973 vonden de opnames plaats voor "Planet Waves" in Los Angeles. Dylan en The Band speelden alsof het een live-album was, er werden geen overdubs toegepast. Er werd geen producer vermeld, het opnamewerk werd verzorgd door geluidstechnicus Rob Fraboni, en de mix deed Fraboni samen met Robbie Robertson. Het bekendste nummer van het album werd "Forever Young". De bijbehorende tour startte op 3 januari 1974 in Chicago en eindigde halverwge februari in Los Angeles. Opnames van de tour verschenen samen met speciale opnamesessie op het live-album "Before the Flood". "Planet Waves" bereikte wel de nummer 1-positie in de Billboard Album 200, en "Before the Flood" een nummer 3, maar financieel was de samenwerking met Geffen teleurstellend, waarna Dylan besloot terug te keren naar Columbia. De tour op zich was soms chaotisch maar toch zeer hoogstaand.
Ondertussen ging het bergafwaarts met zijn huwelijk. De spanningen met Sara liepen hoog op en dit kon hij ook voor de buitenwereld niet langer verbergen. Hoogstwaarschijnlijk was Dylan zelf de grootste aanleiding voor alle problemen aangezien hij geregeld een slippertje maakte en naar het schijnt soms onuitstaanbaar was om mee samen te wonen. Toch deed de scheiding hem zeer veel pijn. Dylan bracht zonder zijn vrouw een groot deel van de zomer van 1974 door in Minnesota, waar Dylan een boederij gekocht had voor zijn broer David. Tijdens die periode schreef hij de meeste teksten voor "Blood On The Tracks", zijn album dat in januari 1975 uitkwam en een van de sterkste platen uit zijn carrière werd. Op deze plaat legt hij bij moment zijn hart en ziel bloot. De hele plaat is een blauwdruk van zijn huwelijk en geeft een mix van emoties weer. In "Shelter From The Storm" vertelt hij over hun eerste ontmoetingen en in "You're A Big Girl Now" laat hij de indruk na dat hij zich neerlegt bij de situatie. De opnames vonden plaats in september 1974, maar Dylan was niet tevreden met het resultaat. Hij nam een aantal nummers opnieuw op in de Sound 80 Studio's in Minneapolis. Het album kwam uit op 20 januari 1975.
In de zomer van 1975 werkte Dylan aan de opvolger: "Desire". Drie mensen hielpen hem bij het maken van dit album: Jacques Levy, schrijver en theatermaker, accepteerde een uitnodiging van Dylan om samen songs te schrijven, Scarlet Riviera, een violiste, die hij in een opwelling uitnodigde mee te werken en Emmylou Harris, die gevraagd werd als zangeres. De plaat bevatte weer andere elementen als zijn voorganger met nummers als het exotische "Mozambique" en het Spaans getinte "Romance in Durengo", maar ook protestsongs als "Hurricane" en "Sara" over zijn verloren liefde. "Sara" is een ode aan zijn vrouw en tegelijkertijd een soort van afscheid. Gedurende The Rolling Thunder Revue speelde hij het nummer enkele keren. "Hurricane" is een protestlied over de rechtspraak rond Rubin Carter, een Afro-Amerikaanse bokser die ten onrechte was veroordeeld voor drievoudige moord, wat in 1985 werd bekrachtigd door zijn definitieve vrijspraak. De opnames voor het album vonden plaats in juli 1975, het album kwam uit op 5 januari 1976. 
 Eind 1975 ging hij weer op tournee. Het moet wel de excentriekste tournee zijn uit de hele jaren 70. Dylan had de bedoeling om met een soort karavaan door de Verenigde Staten te trekken en her en der kleine plaatsen aan te doen. Vele muzikanten gingen mee in zijn kielzog. De shows waren dan ook veel meer dan optredens van Dylan. Joan Baez, Roger McGuinn, T-Bone Burnett zijn slechts enkele van de namen die steevast met hem op het podium stonden. De shows duurden dikwijls tegen de vier uur en waren ronduit fantastisch te noemen. Enkele hoogtepunten zijn tegenwoordig verkrijgbaar op The Bootleg Series 5. Gedurende de tournee nam hij ook een nieuwe film op, "Renaldo en Clara". Vreemd genoeg speelde hij hier de rol van Renaldo en de rol van Clara wordt gespeeld door... jawel zijn (ex-)vrouw Sara. Een centraal nummer in de tournee was "Hurricane" (1976). Hiermee probeerde hij de bokser Rubin Carter uit de gevangenis te krijgen, die ten onrechte was veroordeeld voor een drievoudige moord. Hij organiseerde hiervoor twee benefietconcerten. Carter werd uiteindelijk in 1985 vrijgesproken.
Bekering tot het christendom.
Een reeks platen, uitgebracht eind de jaren zeventig en begin de jaren tachtig, waren christelijk geïnspireerd. Op zijn album "Street-Legal", dat opgenomen werd in april en mei 1978 verschenen songs als "Señor", dat gezien kan worden als een teken van Dylans bekering., "Changing of the Guards" en "Where Are You Tonight? (Journey Through Dark Heat)" hebben een prominente rol voor de 3 achtergrondzangeressen en hebben een gospelachtige sfeer. Dylan was voor een korte, maar zeer creatieve periode aanhanger van de pinkstergemeente-achtige kerkgemeenschap de "Vineyard Fellowship" in Californië geworden. Samen met zijn vriendin Mary Alice Artes volgde hij een bijbelcursus en liet zich dopen. Het geloof inspireerde Dylan voor zijn nieuwe songs op zijn album "Slow Train Coming", dat opgenomen werd in mei 1979 in de Muscle Shoals Sound Studio en geproduceerd werd door Jerry Wexler. Wexler nodigde het toen net ontdekte talent Mark Knopfler uit als gitarist. Basgitarist Tim Drummond werd Dylans nieuwe bandleider, Carolyn Dennis, Helena Springs en Regina Havis vormden het achtergrondkoor. "Slow Train Coming" kreeg positieve kritieken en was ook commercieel een succes. De er op volgende tour was echter minder succesvol, de meeste critici vonden het een flop. Dylan vervolgde met het eveneens in Muscle Shoals opgenomen album "Saved" in 1980, dat geen succes werd en in 1981 volgde deel 3 van zijn christelijke trilogie "Shot Of Love". Dit laatste album bevatte "Every Grain Of Sand", dat door velen als hoogtepunt uit Dylans oeuvre wordt beschouwd.
In de jaren 1980 veranderde de muziekindustrie met de komst van de compact disc en televisiezender MTV. Teneinde een modern geluid te krijgen voor zijn nieuwe album vroeg Dylan in 1983 Mark Knopfler als medeproducent. Met "Infidels" keerde Dylan ook terug naar niet-christelijke onderwerpen. Knopfler vroeg ex-Rolling Stone Mick Taylor als medegitarist en het duo Sly and Robbie als ritmesectie. Er bestaan veel outtakes en bootlegs van de opnamessessies, waarvan "Blind Willie McTell" de bekendste is. Van het album werd de single "Jokerman" getrokken, waarvoor een clip met Dylan zingend en afgewisseld met beelden uit de kunstgeschiedenis gemaakt werd. 
In 1984 tekende Dylan voor een stadiontour door Europa bij impressario Bill Graham. Dylan vroeg Mick Taylor een ervaren rock-'n-rollband samen te stellen. Naast Dylan en Taylor bestond de band uit Ian McLagan, Colin Allen en Greg Sutton. Op zijn volgende album "Empire Burlesque", met alleen "Dark Eyes" als akoestisch slotnummer probeerde Dylan het moderne geluid vast te houden, maar de verkoopresultaten waren bedroevend.
Dylan raakte publicitair wat op de achtergrond en ook het album "Knocked Out Loaded" (Brownsville Girl) uit 1986 bleef kwalitatief onder de maat. In 1985 sloot Dylan, samen met Keith Richards en Ron Wood, het benefietconcert Live Aid af. Hoewel het optreden bemoeilijkt werd door de podiumopbouw achter het gordijn, leverden de drie een goed optreden af waarin vooral de gedreven versie van "When The Ship Comes In" indruk maakte. Eind 1985 maakte Dylan deel uit van de gelegenheidsband Artists United Against Apartheid, geïnitieerd door Little Steven; deze band bracht het album "Sun City" en de gelijknamige single uit.
In het najaar van 1985 bracht Columbia de box "Biograph" uit, een compilatie van 35 Dylan songs op eerder uitgebracht werk, aangevuld met 18 nooit eerder uitgebrachte opnames. De box werd goed verkocht. In januari 1986 beviel Carolyn Dennis, een van zijn achtergrondzangeressen, van een dochter van Dylan. In juni 1986 trouwde zij in het geheim met Dylan. Als een van de achtergrondzangeressen - waaronder ook haar moeder - maakte zij deel uit van zijn tournees en zong ook mee op "Knocked Out Loaded".
Artistieke wedergeboorte.
Eind jaren 1980 zocht George Harrison een studio voor de opname van een 12-inch single ter promotie van zijn album "Cloud Nine". Producer Jeff Lynne vroeg Dylan gebruik te mogen maken van Dylans thuisstudio. Lynne was ook bezig met een album voor Roy Orbison (dat postuum uitgebracht werd) en nodigde hem uit om in Dylans studio mee muziek te maken. Zo ontstond de Traveling Wilburys, waar ook Tom Petty deel van uitmaakte. De gelegenheidsformatie trad niet live op, maar bracht twee albums uit, waarvan vooral "Traveling Wilburys Vol. 1" dankzij de medewerking van Orbison een groot succes was. Op 6 december 1988 overleed Orbison aan een hartstilstand, de opvolger "Traveling Wilburys Vol. 3" (een grapje van Harrison) had geen succes. Dylan nam zelf het album "Down in the Groove" op, net als "Selfportrait" een mix van eigen nummers, covers en traditionals. Hoewel vele topmusici (Mark Knopfler, Eric Clapton, Jerry Garcia, Ron Wood) aan het album meewerkten, werd het geen succes. 
In 1988 ging de zogenoemde 'Never Ending Tour' van start, een tot op heden niet aflatende reeks optredens, waarbij Dylan jaarlijks zo’n 80 tot meer dan 100 keren per jaar optreedt. Hij streefde naar een intieme setting nadat hij had rondgetoerd met gerenommeerde bands als The Grateful Dead en Tom Petty and the Heartbreakers. Er speelden ook financiële motieven, Dylan was wel vermogend, maar voor zijn lopende uitgaven had hij zijn inkomsten uit optredens nodig. Met een kleine band beperkte hij de kosten, zodat hij startte met een trio bestaande uit gitaar, bas en drums. Als leider werd gitarist G.E. Smith aangeworven, de leider van de huisband van de tv-show Saturday Night Live (SNL). Smith nam Kenny Aaronson op bas en zijn SNL-collega Christopher Parker op drums mee. In de beginperiode speelden vaak beroemde muzikanten mee als gast of invaller: Neil Young, Jerry Garcia, George Harrison, Ringo Starr, Van Morrison.
Het oorspronkelijke trio begeleiders vertrok na enkele jaren. In mei 1989 werd de ziek geworden Aaronson vervangen door bassist Tony Garnier, ook afkomstig van SNL. Garnier werd (officieus) bandleider, nadat Smith in 1990 wegging omdat de combinatie van de vaak buitenlandse tournees met de SNL-verplichtingen te veel energie kostte. Drummer Parker volgde zijn voorbeeld om dezelfde reden. In de loop der jaren is de bezetting diverse malen gewisseld en is de band ook uitgebreid, maar Garnier leidt Dylans band in 2024 nog steeds. Bekend als jarenlange leden van Dylans band werden onder meer de gitaristen Charlie Sexton en Larry Campbell en multi-instrumentalist David Herron. Deze band diende in eerste instantie uitsluitend voor de 'Never Ending Tour', want voor studio-albums werkte Dylan samen met steeds andere muzikanten. Vanaf "Time Out of Mind" in 1997 gaat hij doorgaans met zijn tourband als vaste begeleiders de studio in, naar behoefte aangevuld met anderen.
Dylans terughoudende presentatie (hij heeft nog nooit met een "Hello Berlin!" of iets dergelijks zijn publiek verwelkomd en betrekt de mensen geen seconde bij de show) en de voortdurende bewerking van zijn eigen liedjes brachten vele critici ertoe te zeggen dat Dylan zelf de slechtste vertolker van zijn eigen songs is. Anderen beschouwen hem als een van de beste zangers die de folk-blues heeft voortgebracht. Door zijn stijl en eindeloos repertoire heeft Dylan een grote schare trouwe fans aan zich gebonden. Vooral het album "Oh Mercy" deed in 1989 het tij keren en toonde opnieuw een geïnspireerde Dylan, zowel muzikaal als tekstueel. Het album ontstond in 1988, toen Dylan aan Bono van U2 zijn nieuw geschreven songs liet horen. Bono stelde voor Daniel Lanois, met wie hij ervaring had, als producer te vragen. Lanois was bezig aan het album "Yellow Moon" van The Neville Brothers, waarvoor zij twee Dylan-composities opgenomen hadden: "With God On Our Side" en "The Ballad Of Hollis Brown". De nummers hadden het geluid dat Dylan zocht en Dylan trok naar New Orleans voor de opnamen. Medewerking werd verleend door Neville-Brothers Cyril Neville, Tony Hall en Malcolm Burn, Brian Stolz van The Meters en een plaatselijke accordeonist Rockin' Dopsie. "Oh Mercy" kwam uit op 12 september 1989 en werd zowel door critici als platenkopend publiek bejubeld.
"Under the Red Sky" moest anders worden, want Dylan is niet de persoon om een succesvol album een opvolger te geven in dezelfde stijl. Dylan droeg het album met enkele op kinderliedjes geïnspireerde nummers op aan Gaby Goo Goo (de koosnaam voor zijn dochter Desiree Gabrielle). De kritiek was vernietigend over het album. Is "Wiggle wiggle wiggle like a bowl of soup" afkomstig van dezelfde auteur als van "Desolation Row?" vroeg men zich af. Het album, uitgebracht op 11 september 1990, was geen succes en Dylan maakte zeven jaar lang geen studioalbum meer. Hij raakte in een depressie, mede door zijn problemen met zijn echtgenote. Carolyn reisde al jaren niet meer met hem mee als achtergrondzangeres en Dylan was altijd op tournee. Op 7 augustus 1990 vroeg zij echtscheiding aan vanwege onoverkomelijke verschillen.
Er was wel succes voor Dylan toen Sony in 1988 Columbia Records overnam en enkele jaren later 58 songs van Dylans uitbracht op "The Bootleg Series Volumes 1–3 (Rare &amp; Unreleased) 1961–1991". Het succes van deze boxset was de start van een hele serie, in 2023 werd Volume 17 uitgebracht. In navolging van dit succes werd ook van artiesten als The Beatles, Grateful Dead, Neil Young en The Rolling Stones oud archiefmateriaal als 'officiële bootleg' uitgebracht.
Op 16 oktober 1992 werd Dylans 30-jarig artiestenjubileum groots gevierd met een concert in Madison Square Garden in New York, dat bekend werd onder de bijnaam "Bobfest". Bij dit mega-event, met G.E. Smith als muzikaal leider en Booker T. &amp; the M.G.'s als begeleidingsband, trad een lange rij beroemdheden op in Dylan-songs, onder wie Johnny Cash, June Carter Cash, Kris Kristofferson, Willie Nelson, Chrissie Hynde, Eric Clapton, Tom Petty, Neil Young, George Harrison, The Band (in nieuwe samenstelling), Lou Reed, Stevie Wonder, Eddie Vedder en Tracy Chapman. Het concert werd vastgelegd op het dubbelalbum "The 30th Anniversary Concert Celebration".
In juli/augustus 1992 namen producer Debby Gold met geluidstechnicus Micajah Ryan in Dylans thuisstudio in Point Dume het album "Good As I Been To You" op. Het werd een akoestisch album met alleen Dylan op zang, mondharmonica en gitaar. Het album bevat geen Dylan-composities, maar alleen folk- en bluescovers en werd door de kritiek goed ontvangen. In januari 1993 trad Dylan op bij de inauguratie van Bill Clinton als president, waarna hij tweemaal op tournee ging in Europa, gevolgd door een VS-tour samen met Santana. "Good As I Been To You" leende zich voor een album in dezelfde stijl. Met geluidstechnicus Micajah Ryan nam hij in mei 1993 "World Gone Wrong" op. De sfeer is met drie moordballades en een aantal bluesklassiekers wat anders dan zijn voorganger. Het album won een Grammy Award voor het beste traditionele folkalbum, maar was commercieel geen succes.
In november 1994 verzorgde Dylan twee shows in het kader van de serie MTV Unplugged met voornamelijk 'Greatest Hits'-werk. Het uitgebrachte live-album "MTV Unplugged" was niet zo'n succes als "Eric Clapton Unplugged", maar verkocht beter dan zijn voorafgaande studioalbums. Geïnspireerd op zijn twee covers-albums ontstonden de teksten voor een nieuw album in de winter van 1966 op zijn boerderij in Minnesota en tijdens een verblijf in de zomer in Ierland met Ronnie Wood. Dylan las de teksten voor aan Daniel Lanois en samen besloten ze de songs in een rijke subtiele omgeving in te bedden. Voor de opnames van "Time Out Of Mind" werden uitgenodigd: Dylans tourband, Jim Keltner, Cindy Cashdollar, Duke Robillard, Jim Dickinson en Augie Meyers. De opnames vonden plaats in januari 1997 in de Criteria Studios in Miami. Hoewel Dylan niet erg tevreden was met het eindresultaat en het album niet wilde uitbrengen, overtuigde de Sonydirecteur hem zijn besluit te heroverwegen. Dylan werd als co-producer vermeld onder een pseudoniem Jack Frost. Het album kwam eind septemer 1997 uit en won drie Grammy Awards, waaronder 'Album van het jaar'.
Het nummer "Not Dark Yet" bleek profetisch toen Dylan een schimmelinfectie opliep met een ontsteking aan het hartzakje (pericarditis) als gevolg. Dylan herstelde en vervolgde zijn tournees in augustus 1997. In Bologna, waar Dylan was geboekt voor een jongerenfestival, trad hij op voor paus Johannes Paulus II, die het publiek vergastte op een preek, deels gebaseerd op Dylans teksten. Voor de titelsong van de film "Wonder Boys" ("Things Have Changed") ontving Dylan een Golden Globe en een Oscar. Ieder jaar was er wel een groep fans die hem voordroeg voor de Nobelprijs voor Literatuur.
Vier jaar na "Time Out Of Mind" verscheen op 11 september 2001, de dag van het instorten van de Twin Towers, "Love And Theft", een album onder eigen productie met 12 nieuwe songs. 'Love' had te maken met de liefde die blanke musici hadden voor zwarte muziek, en 'Theft' met het stelen van de songs uit het Afro-Amerikaanse erfgoed. De muzikantengroep bestond uit Dylans tourband: Charlie Sexton, Larry Campbell, David Kemper en Tony Garnier, aangevuld met Augie Meyers. Het album kwam op nummer 5 van de Billboard 200. 
In "Modern Times" uit 2006 blijft Dylan zichzelf vernieuwen door terug te grijpen op het verleden. De titel is ontleend aan de film van Charlie Chaplin. De liedjes zijn geworteld in de Amerikaanse blues- en jazztraditie maar met eigen teksten aangevuld. Thema's in zijn werk blijven: schuld, boete en verlossing, liefde en lijden, verinnerlijking en onthechting. Het album werd in de VS (en veel andere landen) Dylans eerste nummer 1-album.
Nieuwe openhartigheid.
Vanaf 2004 vinden enkele projecten plaats waarin Dylan openheid van zaken geeft. Dat jaar schreef hij met "" het eerste deel van zijn autobiografie, schreef en speelde de hoofdrol in de weinig succesvolle film "Masked and Anonymous", en laat zich een tijdje horen als succesvol dj op de Amerikaanse internetradio XM. Dylan blijft een eenmansbeweging binnen de hedendaagse kunst wiens invloed, maatschappelijk én artistiek, niet te schatten is en die ruime waardering blijft genieten. Zijn stem is die van een gevorderde zeventiger, hij speelt piano om vanuit die positie al zingend en harmonica spelend zijn tourband muzikaal te leiden en verdoezelt geen moment het feit dat hij qua leeftijd een oude man is. Zijn onbenaderbaarheid als persoon voedt de mythe rond deze levende legende.
Eind 2005 bracht Martin Scorsese de hoogtijdagen van zijn verhaal in beeld met de documentaire 'No Direction Home'. In de zomer van 2006 verscheen The Bob Dylan Encyclopedia, van de hand van historicus Michael Gray. Hierin staat vrijwel alles over Dylan. Op 28 augustus 2006 verscheen de cd "Modern Times" officieel. In 2007 is de biografische film "I'm Not There" van Todd Haynes verschenen, waarin Dylan door zes verschillende acteurs en actrices wordt gespeeld: Christian Bale, Heath Ledger, Marcus Carl Franklin, Richard Gere, Ben Whishaw en Cate Blanchett. De film is in Nederland en België verschenen op 13 maart 2008.
Latere albums.
Op 24 april 2009 verscheen Dylans studioalbum "Together Through Life". Hij nam een aantal liedjes op voor de soundtrack van de film "My Own Love Song" van de Franse regisseur Olivier Dahan (met onder anderen Renée Zellweger). Hij schreef vrijwel alle nummers samen met Robert Hunter, die hij kende van de Grateful Dead. Naast Dylans tourband werd het album gekleurd door Mike Campbell en de accordeon van David Hidalgo. Op 9 oktober 2009 bracht Dylan een kerstalbum uit: "Christmas in the Heart". Op deze plaat staan traditionele Amerikaanse kerstliedjes en geen eigen composities. De opbrengst van de cd is bestemd voor de voedselbank in Amerika.
50 jaar na zijn debuut, op 11 september 2012, verscheen het album "Tempest", een album met 10 liedjes in alle stijlen, die voorkwamen op de voorgangers: moordballades, liedjes met woordgrappen, bijbelse nummers en maatschappijkritische nummers. Het langste van de twaalf nummers is een lied over de ondergang van de "Titanic". De afsluiter "Roll on John" is een ode aan John Lennon. De meewerkende musici waren David Hidalgo, Donnie Herron en Dylans tourbandleden Tony Garnier en George Receli. Sindsdien heeft Dylan in zijn Never Ending Tour bijna 200 concerten gegeven waarin hij vrijwel altijd dezelfde liedjes in dezelfde volgorde speelt: twee uit de 'echte' jaren zestig, drie uit de periode tot 1975, acht uit de periode t/m 2011 en zes van het album "Tempest".
Op het album "Shadows in the Night" (2015) staan nummers die vooral bekend zijn in uitvoeringen van Frank Sinatra. Het idee voor het album ontstond toen Dylan Willie Nelsons album "Stardust" uit 1978 gehoord had, popklassiekers uit het "Great American Songbook". Het album werd live opgenomen in de Capitol Studio in Los Angeles, waar ook Sinatra opgenomen had. Het album vormde een belangrijk onderdeel van het repertoire bij optredens, onder meer tijdens de drie concerten die Dylan in november 2015 in Carré te Amsterdam en het Parktheater Eindhoven verzorgde.p
In 2016 kreeg het album "The Bootleg Series Vol. 11: The Basement Tapes Complete" (Dylan met The Band) de Grammy Award "Best Historical Album". Zijn album "Shadows in the Night" was genomineerd in de categorie "Best Traditional Pop Vocal". Op 20 mei 2016 verscheen "Fallen Angels", een tweede album met eerder door Sinatra opgenomen nummers, opgenomen tijdens dezelfde sessies als "Shadows in the Night". Dylan noemt het geen covers, de nummer waren al begraven en worden nu weer door hem blootgelegd. Net als "Shadows in the Night" werd het album genomineerd voor een Grammy. Beide albums werden geprezen voor de vocale prestatie, het arrangement en de productie.
Op twee weekeinden in oktober 2016 vond te Indio (Californië) het Desert Trip festival plaats met louter grootheden uit de popmuziek. Naast Dylan gaven The Rolling Stones, Neil Young, Paul McCartney, The Who en Roger Waters acte de présence. Het Sinatra-repertoire was vrijwel geheel van de setlijst verdwenen, ook bij de optredens na het festival.
"Rough and Rowdy Ways" uit 2020, het eerste album met origineel nieuw Dylan-repertoire dat uitkwam sinds "Tempest" in 2012, werd begroet als een van Dylans beste ooit. "De wijze oude dichter heeft een cryptische ketel opgestookt van waarheden en aanwijzingen, filosofie, mythen en magie", verwoordde een Britse criticus de algemene gevoelens van bewondering. Dat zijn stem aan vocale kracht verloren had naarmate hij ouder werd, ging volgens de critici niet ten koste van de zeggingskracht. Aan het album was een nieuwe editie van de "Never Ending Tour" verbonden, waarbij Dylan en zijn band in 2022, voor het eerst in jaren, ook België en Nederland weer aandeden: op 15 oktober in Vorst Nationaal bij Brussel en op 16 en 17 oktober in AFAS Live in Amsterdam.
Nobelprijs.
Op 13 oktober 2016 werd aan Bob Dylan de Nobelprijs voor Literatuur toegekend "voor het scheppen van nieuwe poëtische uitdrukkingsvormen in de grote Amerikaanse liedtraditie". Hij was de eerste schrijver van songteksten aan wie deze prijs werd toegekend. Dylan werd vergeleken met de Oude Grieken, die ook poëzie in de vorm van liederen maakten.
Dylan was niet aanwezig bij de uitrijking van de prijs. In zijn plaats ging zangeres Patti Smith naar de ceremonie in Stockholm, waar zij Dylans "A Hard Rain's A-Gonna Fall" zong. De bij de prijs behorende medaille en oorkonde heeft Dylan pas later opgehaald in een ontmoeting met het Nobelprijscommitė achter gesloten deuren. Voor de geldprijs van 820.000 euro diende Dylan nog een speech te houden. Deze heeft hij via een audiotape naar het comité in juni 2017 opgestuurd. Dylan vermeldt hierin Buddy Holly en Moby Dick als zijn inspiratiebronnen.
Muziekrechten.
In 2020 heeft Dylan zijn muziekrechten verkocht aan Universal Music Group. De verkoop betreft de publicatierechten, de rechten als songwriter. De opnamerechten (rechten uit grammofoonplaten, streamings) werden in 2022 verkocht aan Sony Music Entertainment. Een van de factoren, die meegespeeld zou hebben met de verkoop is de aankondiging van Joe Biden, dat het belastingpercentage over inkomsten boven de miljoen dollar van 20% naar 37% zou gaan.
Aanklacht.
In augustus 2021 ontstond ophef toen een 68-jarige vrouw een civiele aanklacht met eis tot schadevergoeding tegen Dylan indiende voor misbruik dat hij in 1965 als 23- of 24-jarige gepleegd zou hebben toen zij twaalf jaar was. Bekende Dylan-auteurs als Clinton Heylin en Olof Björner die zijn leven en carrière hebben onderzocht en gedocumenteerd, verklaarden dat de genoemde periode en plaats niet strookten met de concerttournees die hij toen maakte door het Verenigd Koninkrijk en de Westkust van de Verenigde Staten. Daarna veranderde de vrouw haar verhaal, maar ook op andere gronden werd haar geloofwaardigheid sterk betwijfeld. Eind juli 2022 werd de aanklacht ingetrokken.
Beeldend kunstenaar.
Naast zijn muzikale loopbaan houdt Dylan zich ook al sinds ongeveer de jaren zestig bezig met beeldende kunst. Begin jaren zeventig bracht hij dit al tot uitdrukking in het lied "When I paint my masterpiece" en met een geschilderd zelfportret op de hoes van zijn album "Self portrait".
In 1994 bracht hij een boek "Drawn blank series" uit met houtskool- en potloodtekeningen die hij tijdens zijn wereldtournees tussen 1989 en 1992 had gemaakt. Hij exposeerde zijn werk nooit, totdat dit boek onder ogen kwam van de directrice van museum Kunstsammlungen Chemnitz in de Duitse stad Chemnitz. Hier hield Dylan in de winter van 2007/2008 zijn eerste expositie met een collectie van 135 gouaches en aquarellen, die hij speciaal voor deze gelegenheid had gemaakt.
In 2011 hield Dylan opnieuw een expositie, met veertig schilderijen in New York, waarvoor hij de inspiratie had opgedaan tijdens reizen door China, Japan, Korea en Vietnam. De aanvankelijk positieve persberichten veranderden, toen bezoekers in deze collectie foto's herkenden waarop Dylan de schilderijen zou hebben gebaseerd. De reactie van de galerie was dat Dylan sommige schilderijen had gebaseerd op materiaal uit historische beelden en archieven. Ook hierna waren exposities van Dylan te zien, zoals in Londen en opnieuw in New York.
Discografie.
Albums.
Hieronder overzichten van de albums van Bob Dylan en hoe zij in diverse hitlijsten voor albums verschenen. Alle albums werden uitgebracht op het Columbia-label, met uitzondering van "Planet Waves" en "Before the Flood", die bij Asylum Records verschenen en het concert voor Bangladesh, dat eigenlijk geen Dylan-album is. In 1988 werd Columbia een onderdeel van Sony Music Entertainment, dat bootlegs en compilatie-albums onder Sony-Legacy uitbrengt.
Singles.
Hieronder overzichten van de singles van Bob Dylan en hoe zij in diverse hitlijsten verschenen.
Covers.
Zijn werk is door velen gecoverd.
Engelstalige covers.
Grote namen danken een deel van hun succes aan nummers van Dylan, zoals The Byrds met hun eigen arrangementen van onder meer "Mr. Tambourine Man", "All I really want to do" en "My Back Pages". De vermaarde folkzangeres Joan Baez in wier voorprogramma Dylan in zijn beginperiode optrad en met wie hij ook duetten zong, vertolkte later van hem onder meer "Sad Eyed Lady of the Lowlands". Sheryl Crow nam in 1998 zijn nummer "Mississippi" op, al is dat feitelijk geen cover omdat Dylan het zelf pas in 2001 opnam en uitbracht. Ook anderen coverden nummers van Dylan, onder wie Johnny Cash en June Carter Cash ("It Ain't Me"), The Turtles ("It Ain't Me", "Love Minus Zero/No Limit" en "Like a Rolling Stone"), Jimi Hendrix ("All Along the Watchtower"), The Rolling Stones ("Like a Rolling Stone"), Guns N' Roses ("Knockin' on Heaven's Door"), Red Hot Chili Peppers ("Subterranean Homesick Blues"), ex-Stranglers voorman Hugh Cornwell ("Stuck inside of mobile with the Memphis blues again"), Rage Against the Machine ("Maggie's Farm") en Neil Diamond ("Lay Lady Lay" en "Make You Feel My Love"). In 1966 nam Elvis Presley "Tomorrow Is a Long Time", een Dylan-song uit 1962 op, Dylan vond dit een prachtige versie. Adele coverde "Make You Feel My Love" voor haar album '19' dat uitkwam in 2008. Hiermee brak ze in onder meer Nederland door bij het grote publiek.
Meerdere ariesten hebben een volledig album met Dylansongs opgenomen zoals Odetta met "Odetta Sings Dylan" uit 1965, Bryan Ferry met "Dylanesque" uit 2007, Lucinda Williams met "Bob's Back Pages: A Night of Bob Dylan songs" uit 2021, en in 2023 Cat Power met "Cat Power Sings Dylan", een live-album waarin zij het optreden van Dylan met The Hawks in het Verenigd Koninkrijk uit 1966 naspeelt.
Voor de film "Watchmen" heeft My Chemical Romance het nummer "Desolation Row" gecoverd.
Nederlandstalige covers.
Twee speciale gevallen zijn het hommagenummer "In De Hemel Is Geen Dylan (Daarom Draaien Wij Hem Hier)" door De Nieuwe Snaar en Freek de Jonges hit "Leven Na De Dood" dat onder een andere tekst de melodie van Bob Dylans "Death Is Not The End" covert.
Schrijver en muzikant Ernst Jansz vertaalde in 2008 en 2009 twaalf teksten van Bob Dylan. Aan een goede vriend deed hij in brieven, later gebundeld in een boek, nauwgezet verslag van zijn twijfels, zijn enthousiasme en zijn zoektocht naar achtergrondverhalen. Dit boek kreeg de titel "Dromen van Johanna", evenals de gelijknamige cd, de dvd en de theatertournee, waar Jansz wordt begeleid door Guus Paat van het Indisch Muzikanten Collectief.
Friestalige covers.
Friestalige covers zijn in 2010 opgenomen door Jan Tekstra en anderen op een cd getiteld "In Frysk earbetoan oan Bob Dylan: Dylan in het Fries: Earder as letter". Daarvoor had Tekstra samen met Johan Keus al twee coveralbums opgenomen: "Dylan yn it Frysk" (2004) en "Dylan yn it Frysk 2" (2005).

</doc>
<doc id="21149" url="https://nl.wikipedia.org/wiki?curid=21149" title="Sting (artiest)">
Sting (artiest)

Sting, artiestennaam van Gordon Matthew Thomas Sumner (Wallsend, 2 oktober 1951), is een Brits muzikant en zanger. Hij is Commandeur in de Orde van het Britse Rijk; deze onderscheiding werd hem verleend door koningin Elizabeth II.
Sting brak voor het grote publiek door met de band The Police maar ging midden jaren tachtig solo verder. Als soloartiest versmolt hij invloeden van jazz, klassieke muziek, wereldmuziek en elektronische muziek in zijn eigen nummers. Sting heeft een typische tenorstem en kan hoge zangpartijen aan.
Levensloop.
Gordon Sumner is de oudste van vier kinderen. In het noordoosten van Engeland was het leven niet gemakkelijk vanwege het harde klimaat en de economische recessie. De werkloosheid was er heel hoog en de redding van het gezin was het feit dat zijn vader een vaste baan had als melkboer. Sumner had een natuurlijke aanleg voor muziek. Op negenjarige leeftijd maakte hij zijn eerste songs en zijn eigen muziek op een oude gitaar van zijn oom. In 1966 kreeg hij van een vriend een zelfgemaakte basgitaar. Dit was zijn eerste kennismaking met dit instrument. In 1967 zag hij in zijn geboorteplaats Jimi Hendrix optreden. In 1969 mocht hij gaan studeren aan een universiteit in de Midlands, maar dat hield hij slechts een maand vol. Na enkele baantjes in de bouw, als busconducteur en belastingontvanger, besloot hij in 1971 iets van zijn leven te maken en begon een opleiding tot leraar. Tijdens die opleiding speelde hij basgitaar bij een schoolrockbandje, "Earthrise", en maakte hij deel uit van de "Phoenix Jazzmen". In 1970 begon de 18-jarige Sumner zijn muzikale loopbaan bij de "Newcastle Big Band". Met deze laatste band maakte hij in 1972 zijn eerste plaatopnamen.
In oktober 1974 richtte hij samen met drie vrienden de groep "Last Exit" op. Sumner bracht met Last Exit in 1975 een album en een single uit. Op 23 juli 1975 trad Last Exit op het San Sebastian Jazz Festival, in Spanje, op. Sumner trouwde op 1 mei 1976 met Frances Tomelty. Hij gaf na twee jaar zijn baan – op 24-jarige leeftijd – als leraar basisonderwijs, in juli 1976 op. Kort daarna trok hij met "Last Exit" naar Londen om daar als rockband bekendheid te krijgen. Op 23 november 1976 kregen hij en Frances Tomelty hun eerste kind, Joe. Inmiddels had Sumner zijn groene licht gegeven aan Stewart Copeland om The Police op te richten.
De bijnaam "Sting" kreeg hij in het begin van zijn carrière, toen hij bassist was bij een jazzbandje waarmee hij regelmatig optrad in Newcastle. In die tijd droeg hij vaak een zwart met geel gestreepte trui, die zijn medemuzikanten deed denken aan een bij. Sindsdien gebruikt hij zijn werkelijke naam alleen nog bij officiële gelegenheden.
Hij werd voor het eerst wereldwijd bekend als de bassist en zanger van "The Police" die hij samen vormt met drummer Stewart Copeland en gitaristen Henry Padovani en Andy Summers.
Met de gelegenheidsformatie "The Radio Actors" nam Sting in 1978 met onder meer Steve Hillage de single "Nuclear Waste / Digital Love" op.
Solowerk.
Sting speelde in een aantal films, waaronder "Brimstone &amp; Treacle". Het script werd geschreven door Dennis Potter en de film was in 1982 in de bioscoop te zien.
Sting en The Police componeerden de filmmuziek. Het leverde Sting bovendien zijn eerste solosingle op: "Spread A Little Happiness / Only You".
Nog voordat "The Police" in 1984 op hun hoogtepunt "de facto" uit elkaar ging, begon Sting met het werken aan zijn eerste solostudioalbum "The Dream of the Blue Turtles" (1985). De eerste single van dit album was If you love somebody set them free.
Als begeleidingsband nam hij jazzmuzikanten aan, onder andere: Branford Marsalis, Kenny Kirkland, Darryl Jones en Omar Hakim. Sting ruilde zijn basgitaar voor een gitaar in. De eerste liveoptredens met zijn nieuwe band gaf Sting in februari 1985 in de "Ritz" in New York. Daarna volgden in mei 1985 repetities in het "Château de Courson" en concerten in het "Théâtre Mogador" in Parijs. De filmregisseur Michael Apted maakte met "Bring on the Night" een documentaire van het Franse avontuur. Op 21 december 1985, 14, 15 en 16 februari 1986 was Nederland aan de beurt met liveoptredens in de Rijnhal en in de Ahoy. De recensie in de Volkskrant: "Sting overtreft zichzelf". De overstap naar meer jazz-georiënteerde muziek was niet helemaal verrassend, aangezien Sting in zijn jongere jaren met jazz- en progressieve-rockbands had gespeeld. Het resultaat was meer volwassen en afwisselend dan zijn opnamen met "The Police".
Sting leverde in 1985 een bijdrage aan het nummer "Money for Nothing" van de Engelse rockband Dire Straits. Het is de stem van Sting die aan het begin van het nummer de tekst "I want my MTV" zingt. Verder zong hij in dit nummer alle hoge partijen (tweede stem).
Op 11, 13 en 15 juni 1986 kwam "The Police" voor een tournee van Amnesty International weer bij elkaar, waarna ze op 21 juli 1986 de studio in gingen. In eerste instantie was het de bedoeling om voor het - uiteindelijk nooit verschenen - zesde studioalbum nieuwe (versies van oude) nummers op te nemen. Doordat Stewart Copeland tijdens Polo zijn sleutelbeen brak en Sting geen nieuwe nummers aandroeg, werd alleen de nieuwe versie "Don't Stand So Close to Me '86" uitgebracht voor het verzamelalbum "Every Breath You Take" (1986).
Op 13 oktober 1987 bracht Sting het ambitieuze studioalbum "Nothing like the Sun" (1987) uit, wederom met hulp van Branford Marsalis en Kenny Kirkland. Manu Katché was te horen op drums, terwijl Sting de basgitaar weer ter hand nam. Het album met hits als "Fragile" en "Englishman in New York" werd goed ontvangen. Op 16 en 17 april 1988 trad hij ter promotie van dit album in de Statenhal in Den Haag op. In 1990 ging hij een samenwerking aan met gitarist Dominic Miller, toetsenist David Sancious en drummer Vinnie Colaiuta.
De studioalbums die volgden: "The Soul Cages" (1991), "Ten Summoner's Tales" (1993), "Mercury Falling" (1996), "Brand New Day" (1999) en "Sacred Love" (2003) waren succesvol, maar niet zo succesvol als zijn eerste twee soloalbums. In 2006 scoorde hij een Amerikaanse top 10-hit met het nummer "Always On Your Side", een duet met Sheryl Crow.
Tussen het verschijnen van de albums door was Sting bijna jaarlijks in de Nederlandse en Belgische Concertzaal te vinden. Op 9 en 10 maart 1996 keerde hij terug naar Paradiso. Ook stond hij op festivals als Rock Werchter in 1988, 1991, 2001, TW Classic in 2012 en op Suikerrock in 2013.
In juli 2006 deed Sting Bospop aan met zijn "Broken Music Tour". In Weert gaf hij samen met gitaristen Dominic Miller en Lyle Workman en drummer Abe Laboriel een concert. De setlist vermeldde zowel Police-werk als solowerk.
In oktober 2006 kwam Sting met het studioalbum "Songs from the labyrinth" met 16e-eeuwse luitmuziek van John Dowland (1563-1626) in samenwerking met de luitist Edin Karamazov. Op 1 maart 2007 gaf Sting samen met Karamazov een optreden in het Koninklijk Concertgebouw.
Op 12 februari 2007 kondigden Sting, Andy Summers en Stewart Copeland geheel onverwacht een reünietournee van The Police aan: The Police Reunion Tour. De wereldtournee begon op 27 mei 2007 in Vancouver, Canada. Op 13 en 14 september 2007 speelde het drietal in de Amsterdam ArenA.
Sting nam de vijfde editie van Symphonica in Rosso op zich, en trad 15 en 16 oktober 2010 in het GelreDome op. Tevens ontving hij een eigen tegel op de Walk of Fame voor de hoofdingang van het Arnhemse stadion. In oktober 2011 begon Sting aan de "Back to Bass Tour". Tijdens deze tournee was hij op 7 februari 2012 in de Heineken Music Hall, 3 juli 2012 in het Ziggo Dome en 14 juli 2013 op het North Sea Jazz Festival te zien.
Op 20 september 2013 kwam Sting met het studioalbum "The Last Ship". Het album ontstond uit materiaal dat Sting eerder voor een Broadway-musical met dezelfde titel schreef. De musical ging op Broadway in 2014 in première.
"The Last Ship" is gebaseerd op Stings herinneringen aan zijn jeugd in de schaduw van de Swan Hunter scheepswerf in Wallsend. De musical "The Last Ship" ging vanaf 12 maart 2018 in première in de UK.
In maart en april 2015 heeft hij het Ziggo Dome in Amsterdam aangedaan, als onderdeel van de wereldwijde "On Stage Together Tour" samen met Paul Simon. Na het succes van de tour met Paul Simon, besloten Sting en Peter Gabriel in de zomer van 2016 samen de "Rock Paper Scissors Tour" te maken door Canada en de VS.
Op 13 november 2015 was de Bataclan het doelwit van een van de terroristische aanslagen in Parijs, terwijl er een concert aan de gang was. Hierbij kwamen 89 bezoekers om het leven. Het Bataclan bleef hierna bijna een jaar lang gesloten. Sting had de eer om op 12 november 2016, voor het eerst sinds de aanslagen, een concert te geven. Met zijn band The Police had hij op 23 april 1979 al eens in deze zaal gespeeld.
Op 11 november 2016 verscheen "57th &amp; 9th", het twaalfde studioalbum van Sting en zijn eerste rockalbum in dertien jaar. De "57th &amp; 9th Tour" liep van 1 februari tot en met 17 oktober 2017. Op 5 april 2017 werd door Sting opgetreden in AFAS Live in Amsterdam. De band bestond uit: Sting (bas/zang), Joe Sumner (zang), Dominic Miller (gitaar), Rufus Miller (gitaar) en Josh Freese (drums). Gastoptredens: Joe Sumner en The Lost Bandoleros. Een officiële liveopname van de "57th &amp; 9th Tour" voor dvd en blu-ray werd in april 2017 vastgelegd in de Olympia in Parijs: "Sting: Live at the Olympia Paris".
Sting en Shaggy brachten op 25 januari 2018 de single "Don't Make Me Wait" uit als voorloper van het reggae album "44/876", dat op 20 april 2018 van het duo verscheen. Tijdens de "44/876 Tour" werd Nederland op 29 juni 2018 en op 7 juli 2018 door Sting en Shaggy ook aangedaan met respectievelijk liveoptredens op het Concert at Sea en in de tuin van Paleis Soestdijk in Baarn.
Tijdens de coronacrisis werkte Sting aan een nieuw studioalbum dat op 19 november 2021 onder de titel "The Bridge" verscheen.
Maatschappelijke betrokkenheid.
In 1984 deed Sting aan Band Aid mee, waarvan de opbrengst ten goede kwam aan de bestrijding van honger in Afrika. Hij stond op Live Aid in 1985 en ook op Live 8 in 2005.
Kort na het verschijnen van "Nothing like the Sun" ging Sting zich verder inzetten voor Amnesty International. Ook zette hij zich in voor natuurbehoud – hij stichtte hiertoe de "Rainforest Foundation" om aandacht te vragen voor het Braziliaanse regenwoud. In 1997 speelde Sting mee in de Royal Albert Hall voor een goed doel: het helpen van mensen van Montserrat. Hij speelde met o.a. Paul McCartney, Elton John, Eric Clapton, Mark Knopfler en Phil Collins het liedje Hey Jude. Met zijn band The Police trad Sting in 2007 op tijdens Live Earth om aandacht te vestigen op klimaatverandering. Ook doneerde The Police in 2008 een bedrag voor de aanplant van nieuwe bomen in New York: "MillionTreesNYC". In 2008 werkten Sting en andere bekende artiesten uit de VS, het Verenigd Koninkrijk, Canada en Zuid-Afrika aan het album "Songs for Tibet", een steunbetuiging aan Tibet en dalai lama Tenzin Gyatso.
Privé.
Op 1 mei 1976 trouwde Sting met de Noord-Ierse actrice Frances Tomelty. In dit huwelijk, dat tot 1984 duurde, werden twee kinderen geboren, onder wie Joe Sumner, de zanger van Fiction Plane, de band die ook het voorprogramma van The Police vormde gedurende de reünietournee. "Fiction Plane" kan overigens worden opgevat als anagram van "police infant", hetgeen uiteraard verwijst naar Joe Sumner als kind van Sting, ofwel The Police.
Op 20 augustus 1992 trouwde Sting met Trudie Styler. Samen hebben ze een eet- en drinkgelegenheid. Het koppel kreeg samen vier kinderen, waaronder: Jake, die als fotomodel werkt, en Eliot, die sinds 2009 de zanger van de band "I Blame Coco" is en als acteur werkt.
Sting als acteur.
Sting heeft een rol gehad in diverse films. Hij speelde in 1984 een rol in de cultfilm "Dune" van David Lynch, naar het verhaal van Frank Herbert. Hij speelde hierin Feyd-Rautha, de neef van Baron Harkonnen. Eerder speelde hij in 1979 in de film "Quadrophenia" van de rockband The Who. In 1998 verscheen Sting in Lock, Stock and Two Smoking Barrels, een film van Guy Ritchie. In 2007 speelde Sting zichzelf in Bee Movie. In 2021 had hij ook een kleine rol in het eerste seizoen van de Disney plus-serie Only Murders in the Building. In 1966 maakte hij als verteller met het European Chamber Orchestra o.lv. Claudio Abbado een opname van Prokofjevs Peter en de wolf.
Prijzen.
Sting is meerdere keren genomineerd voor de Grammy Awards. In totaal heeft hij als muzikant (inclusief zijn periode bij The Police) zestien Grammy Awards in ontvangst mogen nemen. Verder won hij een Golden Globe, een Emmy Award en diverse keren een nominatie voor de Oscar voor beste originele nummer.
In juni 2017 ontving Sting de Polar Music Prize. Hij besloot het prijzengeld te schenken aan een Zweedse organisatie die jonge vluchtelingen helpt om zich te integreren door muziek.

</doc>
<doc id="21150" url="https://nl.wikipedia.org/wiki?curid=21150" title="Stef Bos">
Stef Bos

Steven (Stef) Bos (Veenendaal, 12 juli 1961) is een Nederlandse singer-songwriter en acteur. Hij werd vooral bekend met zijn nummer "Papa" (1991).
Biografie.
Privé.
Stef Bos groeide op in zijn geboorteplaats Veenendaal. Op zijn 18e (1979) vertrok hij richting Utrecht om aan de lerarenopleiding te studeren. Hij rondde deze vijfjarige studie af en vertrok vervolgens naar Antwerpen om aan de theateropleiding 'Studio Herman Teirlinck' de kleinkunstrichting te volgen. Hij studeerde in 1988 af.
De eerste twee jaar na zijn studie speelde hij toneel bij Oud Huis Stekelbees in Gent, schreef songs voor anderen (onder andere Ingeborg en Clouseau) en maakte in België deel uit van het satirische BRT-radioprogramma 'De Ochtendploeg'. Vanaf 1990 besloot hij zich vooral bezig te houden met het schrijven en uitvoeren van eigen teksten en muziek. Stef had tussen 1990 en 1992 de rol van Joop Mengelmoes (de buurman van Samson en Gert, en een manusje-van-alles dat veel klusjes uitvoerde) in Samson &amp; Gert.
Bos is getrouwd met de Zuid-Afrikaanse kunstenares Varenka Paschke, een kleindochter van Pieter Willem Botha. Zij hebben drie kinderen en wonen afwisselend in Zuid-Afrika en Vlaanderen. Bos is de oom van NOS-verslaggever Albert Bos, een zoon van zijn broer Gerrit.
Muzikale carrière.
In 1989 schreef Bos het nummer "Door de wind", het nummer waarmee Ingeborg Sergeant België vertegenwoordigde op het Eurovisiesongfestival 1989 in de Zwitserse stad Lausanne. Hij schreef het nummer als afscheidslied voor zijn moeder. De eerste twee singles die hij zelf in 1990 uitbracht, "Is dit nou later?" en "Gek zijn is gezond", van het album "Is dit nu later", braken niet veel potten, maar "Papa" werd een grote hit en blijft tot vandaag de dag onlosmakelijk met zijn naam verbonden. Het album verkocht hierdoor dubbel platina en datzelfde jaar mocht hij twee prijzen in ontvangst nemen: een Edison en de Zilveren Harp. In Vlaanderen scoorde Bos in 1991 een nummer 1-hit met "Breek de stilte", een duet met Bob Savenberg. Hij toerde regelmatig in België en Nederland met een theaterconcert dat aanvankelijk vooral in België, maar later ook in Nederland een succes werd. In 1993 won hij de Pall Mall Exportprijs.
Geleidelijk kwam Stef Bos ook in aanraking met de Afrikaanse cultuur. Eerst vertrok hij naar West-Afrika, waar hij veel inspiratie opdeed, en later ging hij naar Zuid-Afrika. Dit uitte zich in een samenwerking met Johannes Kerkorrel en Thandi Klaasen voor het album "Together as one". Ook hierna zijn de Afrikaanse invloeden duidelijk merkbaar op de albums die Stef Bos uitbracht. Op de cd's "Vuur" tot en met "De onderstroom" zijn nummers te vinden die opgenomen zijn met Afrikaanse musici of ontstaan zijn dankzij de samenwerking met hen. Met het album "Vuur" verdiende Bos een nominatie voor een Edison, maar won deze uiteindelijk niet.
In 2000 kreeg Stef Bos voor zijn album "Zien" een tweede Edison en een Gouden Harp. Ter promotie van deze cd kwam er niet alleen een theatertour door België en Nederland, maar ook door Zuid-Afrika.
In 2001 was Bos de centrale gast op Nekka-Nacht in het Sportpaleis in Antwerpen. Voor het eerst in de geschiedenis van de Nekka-Nacht was het Sportpaleis uitverkocht. De ongeveer 15.000 toeschouwers zagen een gevarieerde avond waarbij Bos zelf de gastheer was en hij musiceerde met Johan Verminnen, Raymond van het Groenewoud, Clouseau, Boudewijn de Groot en anderen met wie hij in het verleden had gewerkt. De nieuwe cd "Van Mpumalanga tot die Kaap" bevatte diepgaande Afrikaanse invloeden en was ook opgenomen met de hulp van een aantal Afrikaanse muzikanten. In 2003 kreeg hij voor zijn bijdrage aan de taalkundige en culturele betrekkingen tussen Zuid-Afrika en Nederland de Van Riebeeck-penning van de Nederlands Zuid-Afrikaanse Vereniging uitgereikt.
Na de release van weer een nieuwe cd, "Donker en licht", en de bijbehorende theatertour "Niemandsland", begon Bos in 2004 met een korte solo-tour, "Dichtbij", waarbij hij zichzelf met de piano begeleidde. Deze tour diende vooral om nieuwe nummers in het theater uit te proberen voordat ze op cd gezet werden. In november van hetzelfde jaar begon hij aan een langere tournee met een band deze keer, "Licht".
In 2005 verscheen de cd "Ruimtevaarder", met vooral nieuwe liederen die op de Licht-tour gespeeld waren. In 2009 kreeg hij een opdracht van de NCRV om twaalf nieuwe liederen te schrijven op basis van personen uit de Bijbel die werden opgenomen met het Metropole Orkest. Het project kreeg de titel "In een ander licht".
In februari 2010 kreeg Stef Bos in Zuid-Afrika als eerste buitenlandse singer-songwriter een prijs voor zijn bijdrage aan de Afrikaanse taal en muziek in de afgelopen 15 jaar. Een maand later verscheen het album "Kloofstraat", dat voornamelijk in het Afrikaans is geschreven. Het album "Minder meer" kwam uit in het najaar van 2011 en bevatte nieuw Nederlandstalig materiaal.
Op 26 januari 2011 was Stef Bos deelnemer aan het televisieprogramma "Ali B op volle toeren", waarbij een Nederlandse rapper gekoppeld wordt aan een Nederlandse artiest en ze vervolgens elk een nieuwe versie maken van een hit van de ander. Rapper Negativ werd gekoppeld aan Bos, en schreef - samen met Ali B- een zeer persoonlijke versie van de hit "Papa". Stef maakte vervolgens een autobiografische versie van "Dingen gedaan" (2005) van Negativ.
In april 2011 speelde hij tijdens de officiële herdenking van de schietpartij in Alphen aan den Rijn op 9 april 2011 het lied "De omgekeerde tijd". In oktober 2014 werd zijn cd "Mooie waanzinnige wereld" uitgebracht. Hiervoor werd bij het nummer "Maskerman" een videoclip geproduceerd. Hakim Traïdia speelt hierin de hoofdrol. In de daaropvolgende jaren zagen de cd's "Sprong in de tijd" (2015), "Kern" (2017), "Ridder van Toledo" (2019) en "Tijd om te gaan leven" (2020) het licht.
Eind 2019 werd in opdracht van KRO/NCRV het tienjarig jubileum en de gouden plaat van het project 'In een ander licht' gevierd met een tv-registratie waarin dezelfde songs werden uitgevoerd met strijkkwartet. In 2019 nam hij ook deel aan het AVRO/TROS-televisieprogramma "Beste Zangers", dat in het najaar van 2020 uitgezonden werd. In 2019 zag ook een nieuw boek het licht met de titel "Ruimte", een samenwerking met kunstfotografe Lieke Anna. In 2020 maakte hij een bloemlezing van teksten en commentaren in de reeks 'Taalkunstenaars' van de uitgeverij Nieuw Amsterdam.
In het najaar van 2020 werd het tv-programma "Serenade van Stef" uitgezonden door KRO-NCRV op NPO 1. In het programma gaat Bos in gesprek met mensen die een problematisch leven hebben gekend en schrijft aan de hand van hun gesprek een nummer. Op 5 mei 2021 presenteerde hij in het Koninklijk Theater Carré het "Bevrijdingsdagconcert 2021" dat in verband met de coronapandemie niet met publiek aan de Amstel kon plaatsvinden. Het feestelijk programma werd, naast Bos, verzorgd door het Metropole Orkest, onder leiding van Miho Hazama, diverse artiesten, en de performers van ISH Dance Collective. In dezelfde maand nam hij deel aan een speciale editie van "Beste Zangers" rondom het Eurovisiesongfestival. Hij zong een eigen Nederlandse bewerking van het winnende songfestivallied van Céline Dion uit 1988 "Ne partez pas sans moi" (1988): "Ga niet zonder mij".
In 2023 schreef hij de liedteksten voor de musical "Checkpoint Charlie" van Goedemorgen Theaterproducties. Ook was hij een van de artiesten in Liefde voor muziek. In maart dat jaar bracht hij zijn album "Bitterlief" uit.
Boeken.
Stef Bos bracht niet alleen cd’s uit, maar ook zes boeken: "Gebroken zinnen", "Alles wat was", "Ja!" "Stillewe", "Ruimte" en "Taalkunstenaars". Het eerste boek is een boek waarin een variëteit aan teksten van Stefs hand gepubliceerd werden, met daarin gedachten, gedichten en ongezongen liedteksten. De teksten werden afgewisseld met bijzondere illustraties van de Zuid-Afrikaanse schilderes Mariana Booyens. Dit boek is ook in het Afrikaans verschenen, onder de titel "Gebroke sinne".
In het boek "Alles wat was", met daarbij ook een bonus-cd met onuitgegeven nummers, staan een verzameling liedteksten van 1980 tot 2005 gelardeerd met foto’s, brieven, schetsen en commentaar. "Ja!" is een vervolg op "Gebroken zinnen", dit keer met illustraties van kunstenaar Eric de Bruijn. "Stillewe" is een vervolg op "Ja!", dit keer in samenwerking met zijn vrouw, de Zuid-Afrikaanse kunstenares Varenka Paschke. Het boek is ontstaan tijdens Het feest van de dood in Mexico.

</doc>
<doc id="21151" url="https://nl.wikipedia.org/wiki?curid=21151" title="Henk Chabot">
Henk Chabot



</doc>
<doc id="21152" url="https://nl.wikipedia.org/wiki?curid=21152" title="Silex">
Silex



</doc>
<doc id="21154" url="https://nl.wikipedia.org/wiki?curid=21154" title="Robert Allen Zimmerman">
Robert Allen Zimmerman



</doc>
<doc id="21155" url="https://nl.wikipedia.org/wiki?curid=21155" title="Caro-Kann">
Caro-Kann

In het schaken is Caro-Kann de schaakopening uit de halfopen spelen die begint met de zetten 1.e2-e4 c7-c6. Hierna is het de bedoeling om 2.d2-d4 met d7-d5 te beantwoorden. Deze opening heeft iets weg van de Franse opening en heeft het voordeel dat de witveldige loper van zwart niet ingesloten wordt.
Caro-Kann is een oude opening die al bij Giulio Polerio in de 16e eeuw bekend was. Aan het eind van de 19e eeuw werd ze geanalyseerd door de Brit Horatio Caro en de Oostenrijker Marcus Kann; de verdediging werd echter pas als voldoende geclassificeerd nadat José Raúl Capablanca en Aaron Nimzowitsch haar gespeeld hadden. Michail Botvinnik speelde de verdediging met succes tegen Vasili Smyslov tijdens het wereldkampioenschap in 1958.
Deze opening is ingedeeld bij de halfopen spelen en valt onder ECO-code B10.
Klassiek (Capablancavariant).
De meest voor de hand liggende manier om de Caro-Kann te spelen (de Klassieke of Capablancavariant genoemd) wordt gekenmerkt door de zetten:
1.e4 c6
2.d4 d5
3.Pc3 (of 3.Pd2) dxe4
4.Pxe4 Lf5
5.Pg3 Lg6
Lange tijd werd dit als de beste voortzetting beschouwd voor zowel wit als zwart. Wit gaat gewoonlijk als volgt verder:
6.h4 h6
7.Pf3 Pd7
8.h5 Lh7
9.Ld3 Lxd3
10.Dxd3
De witte pion op h5 kan een zwak punt vormen in het eindspel.
De Caro-Kann heeft de reputatie een solide verdediging te vormen. Deze reputatie heeft ze te danken aan deze variant, waarin het makkelijk is openingen te vinden. Zwart verzwakt zijn pionstructuur niet wezenlijk en zal doorgaans ergens in het spel c5 spelen om het d4 veld aan te vallen. Zwart kan kiezen uit de korte en de lange rokade of kan zelfs de koning in het centrum laten staan. Als het eindspel aanbreekt heeft zwart vaak goede kansen vanwege de solide pionnenstructuur. Daarnaast heeft zwart meestal meer pionnen op de koningsvleugel.

</doc>
<doc id="21156" url="https://nl.wikipedia.org/wiki?curid=21156" title="Jan van Riebeeck">
Jan van Riebeeck

Johan Anthoniszoon (Jan) van Riebeeck (Culemborg, 21 april 1619 – Batavia, 18 januari 1677) was een Nederlands chirurgijn en koopman in dienst van de Vereenigde Oostindische Compagnie (VOC). In 1652 stichtte hij de eerste Europese handelspost in Zuid-Afrika, in een gebied (de Kaap) dat toen bewoond was door verschillende Khoikhoi-stammen. De nederzetting met Fort de Goede Hoop bij Kaap de Goede Hoop zou uitgroeien tot de Kaapkolonie en uiteindelijk tot de huidige Republiek Zuid-Afrika. In vele steden en dorpen in Zuid-Afrika zijn nog altijd straten naar hem vernoemd. Ook gemeenten in Nederland vernoemden straten, pleinen, etc. naar hem, zoals die in Amsterdam.
Biografie.
Van Riebeeck was de zoon van een chirurgijn in het Staatse leger. Ook zijn moeder stamde uit een plaatselijk belangrijke familie. Rond 1630 verhuisden de Van Riebeecks naar Schiedam. Van Riebeeck is als leerlingchirurgijn in dienst van de WIC en de Noordsche Compagnie naar Nederlands-Brazilië en Groenland geweest. In 1639 tekende hij bij de VOC-kamer Delft en vertrok naar de Oost. Als neef van Antonie van Diemen (1593–1645) beschikte hij over een goed contact in Batavia. Vanaf 1643 werkte hij een jaar op Dejima en in Fort Zeelandia. De volgende aanstelling was in Tonquin (Vietnam) onder Anthony van Brouckhorst. In 1647 werd hij teruggeroepen nadat hij zich als zovele anderen aan privéhandel had schuldig gemaakt. In 1648 voer hij onder Wollebrant Geleyns de Jongh (1594–1674) terug naar het vaderland. Bij de Tafelbaai werd achttien dagen halt gehouden en is een deel van de bemanning van het in 1647 gestrande schip "Haerlem" aan boord genomen. Op 6 augustus 1648 kwam hij aan bij 't Vlie en vier dagen later in Amsterdam.
Van Riebeeck trouwde op 28 maart 1649 in Schiedam met Maria de la Quellerie uit een geslacht van Waalse predikanten. Ze kregen acht kinderen, van wie de meesten op jonge leeftijd overleden. Het echtpaar woonde enkele jaren in Amsterdam, totdat Van Riebeeck werd uitgezonden door VOC-kamer Amsterdam; een beslissing die zonder enige twijfel te maken had met de dreiging van de Eerste Engels-Nederlandse Oorlog.
Van Riebeeck ging op 16 december 1651 aan boord van de Dromedaris, vergezeld door de "Goede Hoop", en de "Reijger", maar vertrok pas een week later. Hij was uitgezonden om een verversingsstation in te richten bij Kaap de Goede Hoop. Op 6 april 1652 landde Van Riebeeck bij de Tafelbaai. In dienst van de VOC stichtte hij Fort de Goede Hoop en Fort Duijnhoop, de eerste Nederlandse nederzettingen aan de Kaap de Goede Hoop. Van Riebeeck en zijn 90 kolonisten (onder wie acht vrouwen) legden tuinen aan om fruit en groente te verbouwen voor de bemanning van de VOC-schepen die meestal voor enkele weken de kolonie aandeden. Er kwam een haag van amandelbomen om het loslopende vee uit de tuinen te houden.
Van Riebeeck bleef commandeur van het bescheiden fort tot 7 mei 1662. Daarna werd hij opgevolgd door Zacharias Wagener. Op 5 juli kwam hij aan in Batavia. Van Riebeeck was van oktober 1662 tot oktober 1665 gouverneur van Nederlands-Malakka en begroef daar zijn vrouw, die op 2 november 1664 aan de pokken was gestorven, en ettelijke kinderen. Balthasar Bort werd zijn opvolger. In Batavia werd hij secretaris van de Hoge Regering van Indië. Hij hertrouwde met de weduwe Maria Scipio in 1667. Van Riebeeck zou secretaris blijven tot zijn dood, op 18 januari 1677.

</doc>
<doc id="21158" url="https://nl.wikipedia.org/wiki?curid=21158" title="Robert Zimmerman">
Robert Zimmerman



</doc>
<doc id="21159" url="https://nl.wikipedia.org/wiki?curid=21159" title="1236">
1236

Het jaar 1236 is het 36e jaar in de 13e eeuw volgens de christelijke jaartelling.

</doc>
<doc id="21160" url="https://nl.wikipedia.org/wiki?curid=21160" title="1237">
1237

Het jaar 1237 is het 37e jaar in de 13e eeuw volgens de christelijke jaartelling.

</doc>
<doc id="21168" url="https://nl.wikipedia.org/wiki?curid=21168" title="Wereldkampioenschappen atletiek 2003">
Wereldkampioenschappen atletiek 2003

De wereldkampioenschappen atletiek werden in 2003 in Parijs gehouden van 22 t/m 31 augustus in en om het Stade de France. Hieronder volgen de uitslagen van de finales.

</doc>
<doc id="21169" url="https://nl.wikipedia.org/wiki?curid=21169" title="Sjoerd Kooistra">
Sjoerd Kooistra

Sjoerd Kooistra (Groningen, 18 maart 1951 – Ubbergen, 27 juni 2010) was een Nederlands horeca-ondernemer. Hij werd vooral bekend met zijn De Drie Gezusters-cafés, maar kwam ook in opspraak vanwege zijn harde en ondoorzichtige manier van zakendoen. Aan het eind van zijn leven kreeg hij financiële problemen. Hij maakte in 2010 een eind aan zijn leven.
Horeca-carrière.
Kooistra werd geboren als zoon van een caféhouder. Toen zijn vader overleed, erfde Kooistra familiepretpark "De Vluchtheuvel" in Norg. Eind jaren zeventig opende hij in de stad Groningen zijn eerste eigen café: "Bommen Berend". Kooistra bleek een goed gevoel te hebben voor het opkopen en reorganiseren van slecht lopende etablissementen, en Kooistra slaagde erin in de stad Groningen een grote groep van horecabedrijven in zijn bezit te krijgen, met als centrale deel de zuidwand van de Grote Markt die anno 2004 geheel in zijn bezit was. Prominent hierin is het café "De Drie Gezusters".
Zelf hield Kooistra zich niet meer bezig met het exploiteren van zijn horecazaken. Hij had deze ondergebracht in zijn holdingmaatschappij Plassania Beheer BV, vanwaaruit ze werden verpacht aan een complex netwerk van pachters en besloten vennootschappen, waarvan er een aantal failliet is gegaan. Wel hield hij zich altijd intensief bezig met het aankopen, verbouwen en opnieuw inrichten van nieuwe zaken.
Kooistra's horecabedrijven maakten over 2002 een omzet van 65 miljoen euro. Hij bezat in 2010 naar eigen zeggen 85 horecazaken, waarvan de meeste zich in Groningen en Amsterdam bevonden. In Amsterdam was hij de eigenaar van de zes bekendste homozaken in de Reguliersdwarsstraat. Daarnaast bezat hij in deze stad onder meer "Café Cox", "Keyzer", "de Oesterbar" en "Hoppe", die hij eerder al verkocht had. De cafés "Luxembourg", " Dante", "Dantzig", "Heineken Hoek" en "The Three Sisters" op het Rembrandtplein en het Leidseplein bezat hij tot aan zijn overlijden in 2010.
In 2008 stond Kooistra op nummer 222 in de Quote 500. Zijn vermogen werd geschat op 130 miljoen euro. Uit onderzoek van Parool-journalist Bart Middelburg begin 2004 bleek echter dat Kooistra veel minder rijk was dan gedacht en op grote schaal geld leende uit zijn eigen bedrijf. In april 2004 was de totale schuld van zijn exploitatiemaatschappij volgens Middelburg opgelopen tot 84 miljoen euro.
In februari 2003 werd Kooistra veroordeeld tot het betalen van 1,2 miljoen euro aan het UWV, in verband met te lage premieafdracht. Eind augustus 2003 werd bekend dat Kooistra de Amsterdamse cafés "Dante" en "Hoppe" had gekocht. Hiermee werd hij de grootste horecaondernemer in Amsterdam.
Kooistra kwam begin 2004 in opspraak nadat eind januari in Amsterdam het beroemde restaurant "De Oesterbar" failliet ging. Het personeel deed aangifte van bedrieglijke bankbreuk. Enkele weken eerder was op last van burgemeester Job Cohen van Amsterdam een onderzoek gestart naar de praktijken van Kooistra. Daarnaast werd Kooistra door verschillende ex-eigenaren van door hem verworven panden van chantage beschuldigd.
Op 31 juli 2006 kocht Kooistra horecaonderneming "De Danssalon" in Eindhoven. Kooistra trok in totaal 4 miljoen euro uit om de eens zo extravagante discotheek in de stad om te toveren tot een vestiging van "De Drie Gezusters". De Danssalon was een blikvanger voor geheel dansend Nederland en was zelfs een tijdje de "iT" van het Zuiden. Het pand onderging een ingrijpende verbouwing en werd op 9 oktober 2008 geopend.
Kooistra zou volgens "Quote" in 2008 een contract gesloten hebben met Heineken over het verspreiden van zijn concept "De Drie Gezusters" door middel van een franchise-formule.
Hij kocht in 2008 verschillende cafés in Enschede op, waaronder "De Kater" en "De Geus". Een aantal van deze cafés bouwde hij om tot een nieuwe vestiging van "De Drie Gezusters". Deze vestiging opende op 9 april 2009. Sjoerd Kooistra was daar niet bij aanwezig in verband met een conflict met de bierbrouwerij Grolsch.
Beslagleggingen.
Op 7 oktober 2003 werden twee van Kooistra's zaken in Groningen op last van de rechter gesloten: "De Brasserie" in de Poelestraat en "Het Pakhuis" in de Peperstraat. De actie was het werk van de curator in het faillissement van de "Verenigde Horecabedrijven Amsterdam". Deze pachtte van Kooistra de panden en de inventaris. Om eenzelfde sluiting voor zes andere bedrijven aan de Grote Markt te voorkomen betaalde Kooistra een aanmerkelijk bedrag.
In maart 2004 bepaalde de rechtbank te Assen in een door Kooistra aangespannen civiele procedure dat Kooistra wel degelijk aansprakelijk was voor de faillissementen van zijn pachters. De rechtbank oordeelde dat er sprake was van 'een louter fictieve constructie' om Kooistra buiten een faillissement te houden, en wees beslaglegging op de inventaris van een failliete pizzeria toe.
Op 14 april 2004 legde een curator conservatoir beslag op drie zaken van Kooistra in Amsterdam. Een vierde zaak, de "Heineken Hoek", liet hij onmiddellijk sluiten. Deze werd 's avonds weer geopend nadat advocaten van Kooistra geld en een bankgarantie hadden afgegeven. In de stad Groningen werd op zes zaken van Kooistra beslag gelegd.
Begin augustus 2004 werd een televisiedocumentaire over Kooistra uitgezonden in het kader van de serie "M.A.C.H.T." van Fons de Poel en Heleen Minderaa. Twee weken later werd bekend dat Kooistra "Café Cox", het café van de Amsterdamse Stadsschouwburg, diende te ontruimen, wegens ontbinding van het huurcontract na 'meervoudige wanprestatie'. Ook zou hij het voormalig personeel van "De Oesterbar" geld hebben aangeboden, op voorwaarde dat de betreffende personen zich onthielden van verdere publiciteit.
Het Amsterdamse bestuur vond deze gebeurtenissen aanleiding genoeg om verdachte aanvragen voor een horecavergunning tijdelijk te weigeren. Kooistra stemde in 2004 in met de voorwaarde dat zijn naam vermeld stond op de horecavergunningen. Daarbij diende hij ook persoonlijk financieel nauw betrokken te zijn bij de verpachte zaken.
Daaropvolgend nam Kooistra via de Gouden Kooi BV een belang van 51% of meer in de aandelen van de BV's die zijn Amsterdamse zaken pachtten. De aandelen van de Gouden Kooi BV werden enige tijd later overgedragen aan zijn nicht Grietje van der Veen. Volgens Kooistra was dat niet in strijd met de gemaakte afspraken.
Op 11 mei 2010 vielen deurwaarders binnen op drie adressen van Kooistra. De binnengevallen huizen waren het appartement van Kooistra in Amsterdam, een landgoed in Ubbergen en een villa in Groningen. Kooistra zou een schuld aan Heineken hebben van circa twee miljoen euro, voornamelijk door huurachterstanden van kroegen in Amsterdam. De kantonrechter in Amsterdam had bepaald dat Kooistra en enkele aan hem gelieerde bedrijven als Gouden Kooi BV, Kropa Exploitatie BV en zijn beheermaatschappij Plassania achterstallige huur moesten betalen aan Heineken. In het geval dat hij niet zou betalen, mochten de Amsterdamse horecazaken "Dante", "Three Sisters", "Luxembourg" en "April" ontruimd worden.
Overlijden en nasleep.
Kooistra werd op 28 juni 2010 dood aangetroffen in zijn woning in Ubbergen. Zijn vriend en advocaat Oscar Hammerstein verklaarde meteen te verwachten dat het ging om zelfmoord. Hammerstein beschuldigde bierbrouwerij Heineken, met wie Kooistra in een langdurig zakelijk geschil was verwikkeld, ervan Kooistra de dood in te hebben gedreven. In een brief van 22 juni 2010 zou Heineken hebben aangegeven slechts te willen overleggen over het geschil als Kooistra volledig opening van zaken gaf, persoonlijk garant zou staan, en een voorschot van 2 miljoen euro zou overmaken. Heineken stelde, in een reactie aan Kooistra, wel een reddingsplan te hebben aangeboden.
De juridische procedures werden door Heineken Brouwerijen op een laag pitje gezet. Brouwerij AB Inbev, die op 30 juni een gesprek met Kooistra zou hebben, liet via woordvoerder Ronald Panis weten een rechtszaak tegen Plassania Beheer wel te zullen doorzetten. Op 13 september werd Plassania Beheer failliet verklaard.
Op 15 oktober verscheen het eerste faillissementsverslag, waaruit bleek dat Kooistra grote bedragen uit zijn bedrijf haalde om zijn luxe levensstijl te kunnen bekostigen. In 2008 ging het om 12 miljoen, in 2009 om 10 miljoen en in 2010 om 3 miljoen euro. De schuld van de onderneming wordt geraamd op 150 miljoen euro. Kooistra's echtgenoot Dick Loorbach, zijn enige erfgenaam, heeft de nalatenschap geweigerd. Volgens Loorbach was Kooistra op het moment van zijn overlijden ook ernstig ziek.
In december 2010 werd het landhuis Rozendal aan de Rijksstraatweg 33 te Ubbergen geveild voor €1.550.000 met het meubilair, schilderijen en andere zaken van Kooistra. Kooistra betaalde er in 2003 €2.650.000 voor.

</doc>
<doc id="21170" url="https://nl.wikipedia.org/wiki?curid=21170" title="Memorial Van Damme">
Memorial Van Damme

De Memorial Van Damme is een jaarlijks terugkerende atletiekwedstrijd die in het Koning Boudewijnstadion te Brussel plaatsvindt. Het evenement maakt sinds 2010 deel uit van de Diamond League, nadat het eerder vanaf 1998 onderdeel was geweest van de Golden League.
De verwezenlijking van een idee.
De wedstrijd is in 1977 ter nagedachtenis van de overleden Belgische topatleet Ivo Van Damme opgericht. Het idee om in België te komen tot een groot atletiekevenement kwam overigens reeds in 1974 op bij enkele Belgische journalisten (onder wie Wilfried Meert, de huidige organisator), die na afloop van de Europese atletiekkampioenschappen op een terras in Rome de mogelijkheden hiertoe bespraken. Het duurde tot na de Olympische Spelen in 1976 alvorens onder impuls van Yves Mortier, jurist en medewerker van de krant "Les Sports" en directeur van "Excelsior", een vzw werd opgericht, parallel met de Koninklijke Belgische Atletiek Bond.Pas bij het weerzien op de begrafenis van Ivo Van Damme werd door de partners besloten om een atletiekwedstrijd te organiseren ter nagedachtenis van de betreurde kampioen. Enkele dagen later zag de "vzw Club Belgique Athlétisme/Vrienden van de Belgische Atletiek" het daglicht. De Memorial Van Damme was geboren ...
Inmiddels is de Memorial Van Damme uitgegroeid tot een van de grootste en meest prestigieuze sportevenementen van België en geniet deze een ruime internationale uitstraling. Het deelnemersveld is ieder jaar met de grootste namen gevuld.
Jaarlijkse afsluiting van de Diamond League serie.
De Memorial maakte van 1998 tot en met 2009 deel uit van de Golden League, een reeks wedstrijden waarbij naast de entreegelden en winstpremies ook nog een hoeveelheid goud onder de ongeslagen deelnemers verdeeld werd. Sinds 2010 is de Memorial opgenomen in de opvolger van de Golden League, de Diamond League, waarbij de winnaars en winnaressen van bepaalde vaste atletiekonderdelen naast een geldprijs tevens een diamant ontvangen.
De Memorial Van Damme vond aanvankelijk steeds aan het einde van de maand augustus plaats. Nadat het evenement in 2003 al eens eenmalig naar september was verschoven wegens de wereldkampioenschappen in Parijs, werd de wedstrijd vanaf 2007 steeds in september gehouden vanwege een WK of Olympische Spelen in het betreffende jaar. Slechts in 2010 werd hiervan afgeweken en stond de Memorial Van Damme weer als vanouds gepland in augustus.
De wedstrijd werd al enkele malen verkozen tot beste atletiekwedstrijd ter wereld.
Wedstrijdrecords.
1 

</doc>
<doc id="21172" url="https://nl.wikipedia.org/wiki?curid=21172" title="1249">
1249

Het jaar 1249 is het 49e jaar in de 13e eeuw volgens de christelijke jaartelling.

</doc>
<doc id="21173" url="https://nl.wikipedia.org/wiki?curid=21173" title="1252">
1252

Het jaar 1252 is het 52e jaar in de 13e eeuw volgens de christelijke jaartelling.

</doc>
<doc id="21174" url="https://nl.wikipedia.org/wiki?curid=21174" title="Pictografische schrift">
Pictografische schrift



</doc>
<doc id="21176" url="https://nl.wikipedia.org/wiki?curid=21176" title="Khoikhoi">
Khoikhoi

De Khoikhoi of Khoi ("Hottentotten") was een volk in Afrika dat woonde in het gebied van de huidige provincie West-Kaap in Zuid-Afrika, toen de Nederlandse kolonisten van de VOC onder Jan van Riebeeck Kaapstad stichtten. Verder naar het oosten, voorbij de Visrivier, woonde een ander volk: de Xhosa of AmaXhosa.
Taal.
De leden van de Khoikhoi spraken de taal Khoikhoi uit de Khoisan-taalfamilie en die bekend staat om zijn grote aantal klikfonemen. Omdat ze volgens de Nederlanders bij het dansen steeds "hot, hot" zongen, werden ze "Hottentotten" genoemd. Deze benaming ('Hotnot' in het Afrikaans) wordt in het huidige Zuid-Afrika als een scheldwoord beschouwd.
Leefwijze.
In tegenstelling tot de San (of 'Bosjesmannen') die een in de verte verwante taal spraken en van jagen en verzamelen leefden, kenden de Khoi wel veeteelt. Zij hadden bijvoorbeeld schapen, maar die waren van een ras dat geen wol droeg en dus alleen voor vlees en melk gehouden werd. Zij leefden ook van visserij en strandjutten. Op sommige plekken langs de kust, bijvoorbeeld in het Nationaal park Agulhas, zijn langs het strand nog de resten te zien van bekkens die door de Khoikhoi zijn aangelegd om bij eb de erin gevangen vissen te kunnen oogsten.
Hoewel de streek rond Kaapstad uitstekend geschikt is voor landbouw, gebruikten de Khoikhoi het land niet voor dat doel en begrepen ze ook niet goed wat de mensen van de VOC met landbezit bedoelden. Het land was van iedereen. Hoewel de kennismaking tussen de Gorinkhoina-stam en Van Riebeeck aanvankelijk vreedzaam verliep, ontstonden er al snel moeilijkheden die op geweld uitliepen. Communicatie en onderhandelingen tussen de Nederlanders en de Khoikhoi verliepen beter nadat een 10-jarig Khoikhoi-meisje, Krotoa, dat aanvankelijk als dienstmeisje bij Van Riebeeck diende, zich ontwikkelde tot onderhandelaar en tolk.
Geschiedenis.
Tegen het einde van de achttiende eeuw raakten veel Khoikhoi los van hun stamverband. Velen van hen gingen als goedkope arbeidskracht werken bij Europese boeren in de Kaapkolonie. Nadat een aantal Khoikhoi de kolonisten had geassisteerd in de strijd tegen de Xhosa, werd in 1781 een eerste Hottentottenbataljon opgericht van 400 man sterk. De Hottentotten hebben ook met de Nederlandse VOC meegevochten in de Slag om Muizenberg.
In de verdere geschiedenis van de Kaapkolonie van de VOC trokken steeds meer kolonisten het binnenland in. Daarbij brachten ze de plaatselijke bevolking grotendeels tot slavernij op hun 'plase' (uitgestrekte boerderijen). Er waren aanvankelijk nog wel als zodanig functionerende Khoikhoi-stammen, maar vooral na de pokkenepidemie van 1712 lag het uitgestrekte, maar erg droge achterland in en om de Nederlandse Kaapkolonie er grotendeels verlaten bij. De weinige overlevenden hadden niet veel andere keus dan voor de Boer te gaan werken. Daarmee stierven de Khoi-talen uit in wat nu Zuid-Afrika is; verder noordelijk, in Namibië, worden er nog een aantal gesproken.
Er zijn nu nog zo'n vier miljoen zogenaamde kleurlingen in Zuid-Afrika die zich in wisselende mate op een Khoi- of San-afstamming kunnen beroepen. De meesten van hen hebben het Afrikaans als moedertaal.
Khoikhoi-stammen.
Enige namen van Khoikhoi-stammen:
In Zuid-Afrika vormen de Griekwa het enige volk dat anno 2016 nog als groep bestaat. Hoewel zij al lang Afrikaans spreken, hebben zij toch altijd een zekere mate van saamhorigheid weten te bewaren en in 1997 hebben zij de Zuid-Afrikaanse regering gevraagd hen als volk te erkennen. Dit had tevens te maken met mogelijke eisen tot teruggave van land.
In Namibië wonen nog meer dan 60.000 Nama's. Hun moedertaal Nama wordt in Namibië nog gesproken door zo'n 160.000 mensen.

</doc>
<doc id="21178" url="https://nl.wikipedia.org/wiki?curid=21178" title="Onstwedde (plaats)">
Onstwedde (plaats)

Onstwedde is een dorp in de gemeente Stadskanaal in de streek Westerwolde van de provincie Groningen (Nederland). In telde het dorp inwoners.
Ooit was Onstwedde een zelfstandige gemeente, maar in 1969 werd ze samengevoegd met een gedeelte van de gemeente Wildervank en omgedoopt tot de gemeente Stadskanaal, waarbij het wapen behouden bleef. Het gemeentehuis van Onstwedde bevond zich aanvankelijk in Onstwedde zelf, maar verhuisde in de 19e eeuw al naar Stadskanaal. Het oude gemeentehuis staat aan de Brink en is een monument.
Geschiedenis.
Waarschijnlijk is Onstwedde het oudste dorp van Westerwolde. Het is een oud esdorp dat voor het eerst vermeld wordt in een document (Urbar A, deel V/VI) van het klooster Werden aan de Ruhr komt het dan voor als "Uneswido" in 'Westerwalda'. De uitgang "-wido" in deze naam, die later verbasterd is tot "wedde", betekent bos. Het eerste deel "Une" hangt mogelijk samen met een persoonsnaam. De ouderdom van dit document wordt qua handschrift gedateerd op de tiende eeuw (tussen 910 en 925). Voorheen dacht men dat deze vermelding al uit ca. 875 stamde, wat het dorp er in de jaren 1970 toe deed besluiten om het '1100'-jarig bestaan van het dorp te vieren. Door omstandigheden werd dit in 1977 gevierd, maar in feite was men achteraf gezien dus enkele decennia te vroeg. De kerk van Onstwedde was de eerste die werd gesticht in Westerwolde: "Unsvede" komt voor op een lijst van de Abdij van Corvey uit 1150. De overige kerken worden pas in de dertiende eeuw vermeld.
Het dorp ligt aan de Mussel-Aa, even voorbij de samenvloeiing met het Pagediep en iets ten zuiden van de vroegere loop van de Renne. Rondom het dorp liggen een aantal escomplexen. Aan westzijde ligt de Onstwedder Esch, aan zuidzijde de oudere Hoge Oerde en Reuve Oerde en aan noordzijde de Onstwedder Holte, de grootste es van Westerwolde (198 hectare). Aan westzijde van de Holte ligt de es "Veld van Tange". Onstwedde heeft een dubbele brink. De eerste brink ligt aan de zuidkant van het dorp, niet ver van de Nederlands-hervormde kerk, vlak bij de kruising Hardingstraat met de Dorpstraat, en draagt ook de naam "Brink". Het gedeelte van het dorp bij deze brink droeg vroeger de naam "Loug." De tweede brink ligt bij de kruising van de Dorpsstraat met de Jabbingelaan. Dit gedeelte van het dorp werd het "Wold" genoemd. Dit nieuwere deel van het dorp ontstond later door de groei van de bevolking in de 12e en 13e eeuw.
Marke.
Vanwege de groei van de bevolking werd in de 13e eeuw besloten tot de oprichting van een marke om de nog niet ontgonnen woeste gronden te reguleren. Elke erve (gezin) kreeg als markegenote (of waarsgerechtigde) 8 waardelen en was daarmee eigenerfde of 'erfgezeten'. Deze waardelen gaven volgens een willekeur uit 1688 recht op het houden van 16 koeien, 16 niet-drachtige koeien, 8 oude paarden, 25 schapen, 4 oude ganzen en een gent (mannetjesgans) met jonge ganzen mocht houden op de markegronden. 
Aan het hoofd van de markegenoten stond een gekozen buurrichter. De marke was net als het dorp gesplitst in een noordelijk deel en een zuidelijk deel. De gehuchten Wessinghuizen, Ter Wupping, Smeerling en Veenhuizen onder Onstwedde kregen reeds bij de instelling in de 13e eeuw elk een eigen marke. 
De eerste afsplitsing van de marke vond plaats in 1649, toen enkele tientallen hectares veen werden verkocht aan een boer. In de tweede helft van de 18e eeuw volgden grotere stukken, die onofficieel werden verdeeld tussen verschillende boeren. In 1826 werd bij een proces bij de rechtbank in Winschoten door drie boeren de verdeling van de marke bedongen. Het jaar erop bleek nog 74% (ruim 5000 hectare) van het oorspronkelijke areaal van de marke in gemeenschappelijk bezit bij 59 eigenaren verdeeld over 264 waardelen. Tot 1834 werden al deze resterende gronden verdeeld. In de decennia erna werden wegen door de venen aangelegd, waaraan verschillende gehuchten van ontginners werden gebouwd. 
Met het doortrekken van het Stadskanaal tot Ter Apel in de 2e helft van de 19e eeuw werd het gebied ook aantrekkelijk voor vervening. In de decennia tot de Eerste Wereldoorlog werd deze op grote schaal opgepakt. De laatste grote verveningsactiviteiten werden eind jaren 1930 afgerond.
Molens.
In 1617 werd de eerste korenmolen gebouwd in het dorp. Deze brandde af in 1855. Vanaf 1845 stond er ook een koren-, pel- en cichoreimolen in het dorp, die in 1854 alweer afbrandde. Nog hetzelfde jaar werd deze molen herbouwd, maar in 1924 alsnog afgebroken. In 1855 en 1900 werden nog twee molens gebouwd (respectievelijk een korenmolen en een roskoorn- en grutmolen) in het dorp, die beiden verwoest werden bij een storm in 1954.
Haven.
In 1916 kreeg Onstwedde in het kader van het plan van de Vereniging ter bevordering van de kanalisatie van Westerwolde een haven aan de oostzijde van het dorp. Deze haven vormde het uiteinde van een zijtak van het Mussel-Aa-kanaal. Deze haven is met name gebruikt voor de aan- en afvoer van landbouwproducten. Na de oorlog nam de betekenis van de scheepvaart af en werd het kanaal gesloten voor de scheepvaart.
Komvorming.
De belangrijkste straten van het dorp zijn de Dorpstraat, Havenstraat, Hardingstraat en Luringstraat. In de 20e eeuw werd de bebouwing hiertussen uitgebreid en verdicht met nieuwe straten, die vaak vernoemd zijn naar vroegere erven van het dorp.
Landschap en toerisme.
Bij het dorp liggen een tweetal relatieve hoogten van rond de tien meter boven NAP: de Onstwedder Holte met daarop een 198 hectare grote es (grootste van Westerwolde) en de es bij Veenhuizen. Deze heuvels zijn morenes uit het Saalien, de op een na laatste ijstijd. Aan de noordkant van het dorp ligt op een flank van de Onstwedder Holte het dr. Hommesbos, een natuurterrein van het Groninger Landschap. Ten zuiden van het dorp lagen vroeger enkele van de oudste bouwlanden van Westerwolde: de 'Hoge en Reuve Oerde' en de Oerde.
Onstwedde is een van de plaatsen in Nederland waar zich in de ondergrond zoutkoepels bevinden.
De oostkant van het dorp grenst aan de Ecologische Hoofdstructuur. Hier wordt het oude hoevenlandschap door Staatsbosbeheer gereconstrueerd. Het gebied wordt gekenmerkt door rivierduinen, kleine bossen en houtzomen, essen en laag gelegen gronden langs de beken Mussel A en Ruiten Aa en hun voormalige lopen. Bij Ter Wupping is een met paaltjes gemarkeerde wandelroute aangelegd door dit gebied.
Er zijn een enkele campings bij Onstwedde en er is een museum: het "Slaait'nhoes". Tot 2019 was er nog een tweede museum, het "Radio- en speelgoedmuseum". Rond het dorp zijn vele fietspaden en er zijn fietsroutes: de Stroomdalroute en de Vestingroute.
Onderwijs.
Onstwedde heeft één basisschool, de school voor christelijk basisonderwijs "CBS De Rank". Dit is een samenvoeging van CBS de Regenboog en CBS Prof. M.J. Langeveldschool. Het Ubbo Emmius Lyceum heeft in Onstwedde een vestiging voor TL en onderbouw BBL/KBL/havo/vwo. De Rank en het Ubbo Emmius zijn beide gevestigd in het multifunctionele gebouw "De Bast" en werken nauw samen. Ook peuterschool "de Peuterkörf" is ondergebracht in "De Bast". In Onstwedde krijgen veel kinderen daardoor van hun tweede tot zestiende jaar les in hetzelfde schoolgebouw.
Voor het overige onderwijs is Onstwedde aangewezen op plaatsen in de omgeving: Stadskanaal, Winschoten, en ook Emmen. De stad Groningen is voor hoger beroepsonderwijs en het universitaire onderwijs belangrijk.
Indeling.
Onder het dorp Onstwedde vallen ook de buurtschappen en gehuchten Barlage, Blekslage, Höfte, Holte, Smeerling, Sterenborg, Ter Maarsch, Ter Wupping, Veenhuizen, Vledderhuizen, Vosseberg en Wessinghuizen.
Overige voorzieningen.
Onstwedde kent ook een verwarmd zwembad: 't Vlasmeer. Tussen 2000 en 2003 waren er plannen om het te sluiten. Maar het besluit van de gemeenteraad was om het open te houden. De bevolking van het dorp moest dan wel 6800 euro per jaar aan donaties geven. De exploitatie van het zwembad werd na veel geharrewar gegund aan Sportijn.
De voetbalvereniging van het dorp heet "Onstwedder Boys". Zij spelen op het sportpark "De Boskamp". Ook heeft het dorp een sporthal in "de Bast", waar de plaatselijke turnvereniging CSVO en volleybalclub VCO '72 gebruik van maken en waar judolessen worden gegeven. Daarnaast is er ook een tennisvereniging "Uneswido". IJsvereniging "Wisch" beschikt over een ijsbaan en de paardensportvereniging heeft een eigen manege "De Driesporen". Ook is er een ATB-club actief. In het verleden heeft het dorp ook een korfbalvereniging gehad genaamd "OKC".
In Onstwedde is tevens een Openbare Bibliotheek aanwezig. Deze bevindt zich in het nieuwe multifunctionele centrum tussen de Tuinlaan en de Boslaan, genaamd de "Bolster". De Bolster is in 2005 gereedgekomen en bevat naast de bibliotheek ook diverse zorginstellingen en het kinderdagverblijf.
Buslijn 14 van Qbuzz van Winschoten via Vlagtwedde en Alteveer naar Stadskanaal rijdt door het dorp.
Door het dorp loopt de N365 als Luringstraat. Midden op de rotonde van de kruising van deze weg met de Dorpsstraat staat een kunstwerk in de vorm van een halve ring met een diamant erbovenop.
Religie.
Onstwedde heeft drie kerkgebouwen:
Hervormde kerk (lid PKN).
De Hervormde gemeente kerkt in de monumentale beeldbepalende Nicolaaskerk gelegen aan de rand van het dorp. De toren van deze kerk heet de Juffertoren, waaraan een oude sage is verbonden (zie: Juffertoren). De modaliteit van de gemeente die hier kerkt, is de Gereformeerde Bond.
Gereformeerde Kerk (lid PKN).
De Gereformeerde Kerk is opgericht in 1835, een jaar na de afscheiding door Hendrik de Cock in Ulrum. Het gebouw dateert uit 1869 en staat aan de Dorpsstraat.
Christelijke Gereformeerde Kerk.
De Christelijke Gereformeerde Kerk staat aan de Luringstraat.
Overige cultuur.
"De Boerderij" is een door stichting "Ocrea" in het leven geroepen instelling voor jeugdwerk en wordt op zaterdagavond bezocht door jongeren uit de omgeving.
Op tweede Paasdag wordt in Onstwedde traditioneel een paasvuur ontstoken.
In de eerste week van juli wordt "de feestweek" gehouden. Een speciale commissie bedenkt een thema en het dorp wordt versierd in de geest ervan.
Op de vierde zaterdag van augustus wordt het oogstfeest door de stichting "Onstwedder Gaarv'n" op het manifestatieterrein georganiseerd. Op dit feest wordt met oude machines het graan gedorst dat speciaal voor dit feest op de es bij de Nederlandse Hervormde kerk wordt verbouwd. Er is een tentoonstelling van oude auto's en tractoren en er zijn diverse stands. Tevens zijn spekdikken, een traditioneel Oost-Gronings gerecht, verkrijgbaar.
Onstwedde is na Sellingen het enige dorp waar nog het Westerwolds wordt gesproken.
Beeldende kunst.
Een overzicht van beelden is te vinden op .

</doc>
<doc id="21180" url="https://nl.wikipedia.org/wiki?curid=21180" title="Lady Di">
Lady Di



</doc>
<doc id="21182" url="https://nl.wikipedia.org/wiki?curid=21182" title="Ptolemeus VI van Egypte">
Ptolemeus VI van Egypte



</doc>
<doc id="21183" url="https://nl.wikipedia.org/wiki?curid=21183" title="Ptolemeus V van Egypte">
Ptolemeus V van Egypte



</doc>
<doc id="21184" url="https://nl.wikipedia.org/wiki?curid=21184" title="Dubbelblind onderzoek">
Dubbelblind onderzoek

Een dubbelblind onderzoek is wetenschappelijk onderzoek waarbij noch de proefpersoon, noch de onderzoeker gedurende het experiment kennis heeft over wie tot de experimentele groep behoort en wie tot de controlegroep. Daardoor wordt de invloed van verwachtingen en van handelwijzen als gevolg van deze kennis uitgesloten. De toewijzing van de proefpersonen aan de groepen dient gerandomiseerd te gebeuren, dit om zogenaamde observer bias te voorkomen.
In dubbelblind onderzoek zijn de te testen behandelingen en placebo's gecodeerd, evenals de proefpersonen. De betekenis van de codes is alleen bij een persoon bekend, die niet direct bij het onderzoek is betrokken. Na afloop van de onderzoeksperiode worden de resultaten statistisch verwerkt. De proefpersonen worden dan meestal in diverse groepen opgedeeld, bijvoorbeeld een groep waarbij verslechtering optrad, een groep die gelijk bleef en een groep waarbij verbetering optrad. Pas nadat de resultaten allemaal zijn geregistreerd wordt de codering verbroken en wordt duidelijk wie tot de experimentele groep behoorde en wie tot de controlegroep. Dan wordt ook duidelijk of een verbetering aan de behandeling is te danken of juist niet. Het komt ook voor dat een getest middel zelfs een verslechtering veroorzaakt, hetgeen dan ook zal blijken. Het is van belang de blindering tot na het verwerken van de testresultaten vol te houden, omdat ook bij deze verwerking vertekening van de resultaten kan plaatsvinden als bekend is wie bij welke groep hoort.
Het eerste dubbelblinde onderzoek vond al in 1835 plaats. Het spreekt voor zich, dat als al zeker is welke behandeling beter is, onderzoek met een controlegroep geen nut meer heeft en dat medisch onderzoek aan alle eisen, die aan hedendaags wetenschappelijk onderzoek worden gesteld, moet voldoen.
Geneesmiddelenonderzoek.
Dubbelblind onderzoek wordt vooral uitgevoerd in onderzoek naar de effectiviteit van een behandeling in de geneeskunde, evenals in fysiologisch onderzoek. Als de effectiviteit van een geneesmiddel moet worden onderzocht, wordt een deel van de patiënten het middel gegeven, een ander deel een gelijk uitziend, maar volledig onwerkzaam middel, een placebo. Dit gebeurt echter dubbelblind, noch de patiënt, noch de dokter weet wat de patiënt krijgt. Op deze manier is het verschil tussen middel en placebo inderdaad de werkzaamheid van het medicijn en wordt het niet veroorzaakt door het vertrouwen van patiënt of arts in het middel of door vertekende waarneming.
Op deze wijze wordt het placebo-effect uitgesloten. Het blijkt namelijk dat zowel de verwachting van de onderzoeker als die van de patiënt een sterk effect op de perceptie van de werkzaamheid van een middel hebben. De patiënt die zonder dit te weten een tabletje geperste poedersuiker mee naar huis krijgt rapporteert zeer vaak (10-20%) bijwerkingen als misselijkheid, duizeligheid en hoofdpijn, die hij totaal niet zou ondervinden van een klontje suiker in zijn koffie. De onderzoeker wordt eveneens bij het beoordelen van het effect sterk gekleurd door zijn wens een werkzaam middel te geven en zal daarom gauw geneigd zijn, zelfs onopzettelijk, een verbetering vast te stellen die in werkelijkheid niet aanwezig is. Ieder onderzoek met geneesmiddelen waarbij geen controlegroep wordt gebruikt en niet dubbelblind wordt gewerkt moet daarom wetenschappelijk gezien als vrijwel waardeloos worden beschouwd.
Het dubbelblind testen is lang niet altijd eenvoudig: veel middelen hebben een typische smaak, en de patiënt kan door gewoon eens op een tablet te kauwen in plaats van het door te slikken proberen er achter te komen of hij de smaak herkent. In tegenstelling tot wat vaak gedacht wordt, worden placebotabletten meestal van maïs- of aardappelzetmeel gemaakt en niet van suiker. Daardoor zijn de tabletten van zichzelf smaakloos. Eventueel kan er door de onderzoekers een bittere smaakstof worden toegevoegd om de placebotabletten 'echt' te laten smaken.
De consequente toepassing van het dubbelblind onderzoek is een van voornaamste redenen dat de medische wetenschap de laatste ongeveer 100 jaar zeer grote vooruitgang heeft geboekt. Het dubbelblind onderzoek stelt de wetenschap als geen andere methode in staat om dingen die niet werken te scheiden van dingen die wel werken. De basis voor het dubbelblind onderzoek is grotendeels gelegd door inzichten in de psychologische mechanismen die kunnen leiden tot foute beoordelingen en zelfbedrog.
Evidence-based medicine.
Voor geneesmiddelonderzoek is eigenlijk dubbelblind onderzoek via een gerandomiseerd onderzoek met controlegroep de enige nog aanvaarde methode voor het bepalen van de werkzaamheid van een bepaald geneesmiddel. Dubbelblind onderzoek naar de effectiviteit van behandelingen is soms haast niet mogelijk, bijvoorbeeld bij het verrichten van operaties. De stroming in de geneeskunde die ernaar streeft om alle toegepaste behandelingen te laten berusten op proefondervindelijk bewijs, en te streven naar onderzoek van behandelingen waarvan het nut niet onomstotelijk is aangetoond, heet evidence-based medicine.
Onjuiste beeldvorming.
Patiënten die meedoen aan een dergelijk onderzoek hopen vaak dat zij wel in de groep zitten die de werkzame of althans de 'nieuwe' stof krijgt. Daar is rationeel gezien geen reden toe: de kans bestaat immers zeker ook dat de geteste stof ze zieker maakt dan het middel van de controlegroep.
Men treft ook in de media een soortgelijke denkfout vaak aan: in januari 2008 werd bekend dat bij een onderzoek in Utrecht naar een veelbelovende behandeling, het toedienen van probiotica aan mensen met een acute alvleesklierontsteking, juist in de behandelde groep aanzienlijk meer sterfte was opgetreden dan in de controlegroep. Dit was niet voorzien: bij proefdieronderzoek was het andersom, en ook bij eerdere kleinere onderzoeken bij mensen had men gemeend een gunstig effect te zien. Er werden Kamervragen gesteld, de minister van volksgezondheid legde verklaringen af, de inspectie voor de volksgezondheid stelde een onderzoek in naar de zaak. Toch werd hier op wetenschappelijke wijze een belangrijke vraag definitief beantwoord. Het is tegenwoordig duidelijk dat het geven van probiotica in deze situatie aan deze groep patiënten meer na- dan voordelen heeft. Daar was niet op een andere manier achter te komen en het had net zo goed andersom kunnen uitpakken.
Andere toepassingen.
Een dubbelblinde test kan ook bij de turingtest, bij luistertesten voor muziekapparatuur of bij wijnproeven worden gebruikt.
Dubbelblind onderzoek wordt in de didactiek gebruikt om het effect van een lesmethode te testen en in de communicatiewetenschap.
Wanneer bij een wijnproeverij sprake is van dubbelblind, betekent dit dat de deelnemers aan de proeverij niet weten welke wijnen worden geschonken. Bij een blinde proeverij zijn de wijnen wel bekend, maar staan deze in een willekeurige volgorde. Zo is uit onderzoek gebleken dat het niet goed mogelijk is de prijsklasse van wijnen goed in te schatten.

</doc>
<doc id="21185" url="https://nl.wikipedia.org/wiki?curid=21185" title="Berlare">
Berlare

Berlare is een plaats en gemeente in de Belgische provincie Oost-Vlaanderen. Berlare is een landbouw- en woongemeente, met 's zomers een grote toeristische activiteit dankzij het Donkmeer. Het is gelegen aan een brede bocht in de Zeeschelde. De gemeente telt ruim 15.000 inwoners, die Berlarenaars worden genoemd. De inwoners van Berlare worden ook wel "puitenkloppers" genoemd.
Berlare heeft geen spoorwegstation, maar de naburige Dendermondse deelgemeente Schoonaarde wel. Het station in Schoonaarde is gelegen aan de verbinding Gent-Wetteren-Dendermonde-Mechelen.
Geschiedenis.
Op 12 oktober 1798 begon in de deelgemeente Overmere de Boerenkrijg, een mislukte landbouwersopstand tegen de Franse bezetting die over heel Vlaanderen, Brabant en het land van Loon navolging kreeg. In de 19e en 20e eeuw was er een stoomspinnerij en touwslagerij van de gebroeders Janssens. Deze fabriek stopte zijn activiteiten in 1988.
Tweede Wereldoorlog.
De gemeente werd rond 22 mei 1940 bezet door het Duitse leger en bevrijd op 13 september 1944. Minstens vier weerstanders werden naar het "Auffanglager" van Breendonk gedeporteerd.
Kernen.
De gemeente bestaat naast Berlare zelf nog uit de deelgemeenten Overmere en Uitbergen. Tussen Overmere en Berlare ligt, gespreid over de drie deelgemeenten, het gehucht Donk.
Natuur en landschap.
Berlare ligt aan de Schelde met ten westen van de kom een afgesneden Scheldemeander.
Demografie.
Demografische ontwikkeling na de fusie.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Katja Gabriëls (Open Vld) is de huidige burgemeester van Berlare, en Volksvertegenwoordiger . Zij leidt een coalitie bestaande uit Open Vld en N-VA. Samen vormen ze de meerderheid met 14 op 23 zetels.
Nabijgelegen kernen.
Zele, Donk, Schoonaarde, Wichelen

</doc>
<doc id="21186" url="https://nl.wikipedia.org/wiki?curid=21186" title="1259">
1259

Het jaar 1259 is het 59e jaar in de 13e eeuw volgens de christelijke jaartelling.

</doc>
<doc id="21187" url="https://nl.wikipedia.org/wiki?curid=21187" title="1263">
1263

Het jaar 1263 is het 63e jaar in de 13e eeuw volgens de christelijke jaartelling.

</doc>
<doc id="21188" url="https://nl.wikipedia.org/wiki?curid=21188" title="1265">
1265

Het jaar 1265 is het 65e jaar in de 13e eeuw volgens de christelijke jaartelling.

</doc>
<doc id="21189" url="https://nl.wikipedia.org/wiki?curid=21189" title="1266">
1266

Het jaar 1266 is het 66e jaar in de 13e eeuw volgens de christelijke jaartelling.

</doc>
<doc id="21190" url="https://nl.wikipedia.org/wiki?curid=21190" title="1271">
1271

Het jaar 1271 is het 71e jaar in de 13e eeuw volgens de christelijke jaartelling.

</doc>
<doc id="21191" url="https://nl.wikipedia.org/wiki?curid=21191" title="1272">
1272

Het jaar 1272 is het 72e jaar in de 13e eeuw volgens de christelijke jaartelling.

</doc>
<doc id="21192" url="https://nl.wikipedia.org/wiki?curid=21192" title="1273">
1273

Het jaar 1273 is het 73e jaar in de 13e eeuw volgens de christelijke jaartelling.

</doc>
<doc id="21193" url="https://nl.wikipedia.org/wiki?curid=21193" title="Christoforus Buys Ballot">
Christoforus Buys Ballot



</doc>
<doc id="21194" url="https://nl.wikipedia.org/wiki?curid=21194" title="344 v.Chr.">
344 v.Chr.

Het jaar 344 v.Chr. is een jaartal volgens de christelijke jaartelling.

</doc>
<doc id="21195" url="https://nl.wikipedia.org/wiki?curid=21195" title="Pnythagoras">
Pnythagoras



</doc>
<doc id="21196" url="https://nl.wikipedia.org/wiki?curid=21196" title="351 v.Chr.">
351 v.Chr.

Het jaar 351 v.Chr. is een jaartal volgens de christelijke jaartelling.

</doc>
<doc id="21198" url="https://nl.wikipedia.org/wiki?curid=21198" title="Volksdans">
Volksdans

Onder volksdans en volksdansen verstaat men doorgaans de traditionele dansen van een bepaalde streek of land. De muziek waarop gedanst wordt, wordt doorgaans aangeduid met volksmuziek.

</doc>
<doc id="21199" url="https://nl.wikipedia.org/wiki?curid=21199" title="Lijst van folklorefestivals in Nederland en België">
Lijst van folklorefestivals in Nederland en België

Dit is een lijst van folklorefestivals in Nederland en België.

</doc>
<doc id="21200" url="https://nl.wikipedia.org/wiki?curid=21200" title="355 v.Chr.">
355 v.Chr.

Het jaar 355 v.Chr. is een jaartal in de 4e eeuw v.Chr. volgens de christelijke jaartelling.

</doc>
<doc id="21201" url="https://nl.wikipedia.org/wiki?curid=21201" title="Doe Dans">
Doe Dans

Doe Dans Festival was het grootste festival voor internationale dans en muziek in Nederland, dat jaarlijks eind augustus of begin september gehouden werd. Tussen de 700 en 1200 liefhebbers van internationale dans, zang en wereldmuziek ontmoetten elkaar hier om te dansen en te musiceren. Het festival bestond uit tientallen workshops, twee theatervoorstellingen met binnenlandse en buitenlandse groepen, bals en danshuizen in verschillende dansstijlen.
Het festival werd op verschillende locaties gehouden, waaronder in Vierhouten op de Paasheuvel. 
Het laatste Doe Dans Festival vond plaats in 2016. Door afnemende omvang van de doelgroep en toenemende kosten werd het in de loop der jaren steeds moeilijker om het festival kostendekkend te organiseren. 

</doc>
<doc id="21202" url="https://nl.wikipedia.org/wiki?curid=21202" title="Nicocles van Salamis">
Nicocles van Salamis

Koning Nicocles van Salamis ca 374 v.Chr. - ca. 355 v.Chr. was een Griekse heerser over het eiland Cyprus uit het huis van Teucris.
Hij volgde zijn vader op nadat deze en zijn oudere broer Pnythagoras door een eunuch aan het hof omgebracht waren. Nicocles was een leerling van de redenaar Isocrates en gaf deze de opdracht een lofrede op zijn vader te schrijven. Later schreef de redenaar ook een boek "Aan Nicocles" dat vooral een vermaning en belering was aan de jonge koning hoe hij zich als ideaal Helleens vorst te gedragen had. Zijn vader had een agressieve politiek gevoerd en het geweld daarbij niet geschuwd, het hof van Nicocles stond echter vooral bekend om zijn pracht en praal. Uiteindelijk werd hij vermoord en opgevolgd door Evagoras II, zijn jongere broer en mogelijk ook moordenaar.

</doc>
<doc id="21203" url="https://nl.wikipedia.org/wiki?curid=21203" title="Lijst van koningen van Cyprus">
Lijst van koningen van Cyprus

Koningen van de kruisvaardersstaat Cyprus:

</doc>
<doc id="21204" url="https://nl.wikipedia.org/wiki?curid=21204" title="Lijst van eunuchen en castraten">
Lijst van eunuchen en castraten

De lijst hieronder bevat namen van bekende eunuchen en castraten.

</doc>
<doc id="21207" url="https://nl.wikipedia.org/wiki?curid=21207" title="Salamis">
Salamis



</doc>
<doc id="21208" url="https://nl.wikipedia.org/wiki?curid=21208" title="Salamis (Cyprus)">
Salamis (Cyprus)

Salamis (Akkadisch: Ki-(i)-su, Oudgrieks: Σαλαμίς, Grieks: Σαλαμίνα; "Salamina", Turks: Salamis, Latijn; Constantia), gelegen aan de oostkust van Cyprus, op 6 km ten noorden van het huidige Famagusta, was vanaf ongeveer 1100 v.Chr. voor vele eeuwen de voornaamste stad van dit eiland. Nadat de naburige, 2 km landinwaarts gelegen laat-myceense vesting Enkomi rond 1075 v.Chr. door een aardbeving werd verwoest, ontstond Salamis. Teucer (Grieks "Teukros"), de zoon van Telamon en halfbroer van Ajax, gold als de stichter van Salamis. Dit eiland is ook bezocht door Paulus tijdens zijn eerste zendingsreis
De stad Salamis (niet te verwarren met het gelijknamige eiland vóór de Atheense kust, waarvan Teucer wel afkomstig was) had een strategische ligging als belangrijke aanleghaven in de Middellandse Zee tussen Azië, Afrika en Europa. Door de eeuwen heen ging Salamis samen met de rest van Cyprus deel uitmaken van diverse invloedssferen, zoals de Assyrische, de Perzische, de Griekse en het Romeinse Rijk.
Rond 450 v.Chr. vond bij Salamis een zeeslag plaats tussen schepen van de Delische Bond, onder leiding van Kimon II en Perzen. Deze zeeslag moet niet verward worden met de Slag bij Salamis die 30 jaar eerder plaatsvond bij het gelijknamige eiland Salamis. Het was de residentiestad van koning Euagoras I (411-373 v.Chr.) die omstreeks 400 v.Chr. de Griekse invloed nieuwe kracht gaf en de Fenicische uitschakelde. Eveneens in deze omgeving overwon Demetrius Poliorcetes in 306 v.Chr. Ptolemaeus I van Egypte in een grote zeeslag. Toen Ptolemaeus in 294 v.Chr. de stad heroverde, bleef zij met de rest van Cyprus ruim twee eeuwen onder de heerschappij van de Ptolemaeën. In de Romeinse tijd werd Paphos de hoofdstad van Cyprus, maar Salamis bleef belangrijk.
Op verschillende tijden, in de eerste en de vierde eeuw na Christus werd Salamis door aardbevingen verwoest. In de vierde eeuw werd de stad herbouwd als Constantia, genoemd naar de toenmalige keizer Constantius II die de stad vanwege de aardbevingen steunde. In de zevende eeuw van onze jaartelling werd ze opnieuw grotendeels verwoest, deze keer door Arabieren die Cyprus aanvielen, waarna ze niet meer herbouwd werd.
Archeologie.
Koninklijke graven.
Van de 9e tot de 7e eeuw v.Chr. begroef de elite van Salamis haar doden in een gravenveld tot bekend staat als de koninklijke graven van Salamis. Sommige van deze graven waren bedekt met een grafheuvel.
Een van de rijkste graven kreeg van de archeologen het volgnummer graf 79. Een deel van de grafkamer was geplunderd maar toch leverde dit graf uit de periode 750-600 v.Chr. een rijke collectie voorwerpen op. Zo werden de resten van een strijdwagen met paarden opgegraven. De bronzen versieringen van de houten wagen zijn bewaard en bestaan onder andere uit een gestileerde bloem, een gehelmde krijger en een leeuwenkop. Verder werden ivoren resten van meubilair en twee bronzen ketels met staander gevonden.
Toumba.
Ten zuiden van Salamis bij de oude haven werden de resten van een heiligdom opgegraven, dat minstens teruggaat tot 650 v.Chr.. In deze tempel werden monumentale terracotta standbeelden geplaatst, waarvan sommige meer dan drie meter hoog waren. De beelden zijn beschilderd en tonen de Levantijnse en in mindere mate Assyrische invloed in kleding en kapsel.

</doc>
<doc id="21209" url="https://nl.wikipedia.org/wiki?curid=21209" title="Chemische binding">
Chemische binding

Een chemische binding is de aantrekkende kracht tussen twee of meer atomen, ionen of moleculen van een gegeven scheikundige stof. 
De aantrekkingskrachten "binnen" een atoom, tussen protonen, neutronen en elektronen, zijn geen chemische, maar fysische bindingen.
Theorieën.
De verschillende chemische bindingen worden theoretisch beschreven door:
Verschillende typen.
De stofeigenschappen van een gegeven stof zijn een direct gevolg van het type chemische binding in die stof. De vorming van chemische bindingen wordt in de scheikunde door hybridisatie verklaard. Het is het combineren van elektronenorbitalen van de atomen die samen een chemische binding vormen.
De ionen van zouten en de atomen van een metaal stapelen zich meestal als een dichtste stapeling, bij een moleculaire stof is volgens de VSEPR-theorie een groot aantal stapelingen mogelijk.
De bindingsorde van een chemische binding is het aantal bindingen tussen twee in de binding verbonden atomen.
Moleculaire stoffen.
Bij moleculaire stoffen worden de bindingen in twee typen onderverdeeld, namelijk in intramoleculaire binding en intermoleculaire binding:
Intramoleculaire bindingen.
Intramoleculaire bindingen zijn bindingen tussen de atomen in hetzelfde molecuul. Het type binding dat in elk molecuul voorkomt is:
De bindingen die hieronder bij de intermoleculaire bindingen worden genoemd, spelen bij bepaalde soorten verbindingen ook binnen moleculen en belangrijke rol.
Intermoleculaire bindingen.
Intermoleculaire bindingen houden de moleculen in de vaste toestand en in de vloeibare toestand bij elkaar:
Gekristalliseerde vaste moleculaire stoffen hebben een regelmatige structuur, een kristalstructuur.
Zouten.
Zouten zijn opgebouwd uit positief en negatief geladen ionen die samen een kristalstructuur vormen. De aantrekkingskracht tussen deze tegengesteld geladen deeltjes wordt ionbinding genoemd.
Zouten zoals bijvoorbeeld natriumsulfaat hebben een samengesteld ion. Binnen het samengesteld ion binden de atomen elkaar door middel van een covalente binding.
Hydraten zijn zouten met kristalwater, bijvoorbeeld het gewone koper(II)sulfaat, CuSO4 · 5 H2O. In een hydraat zijn met name de positieve ionen gehydrateerd, dat wil zeggen, omringd door watermoleculen. De aantrekking tussen de ionen en de watermoleculen wordt aangeduid als ion-dipoolkracht. Een in water opgelost zout is in ionen uit elkaar gevallen. Deze ionen zijn ook gehydrateerd, de ion-dipoolkrachten komen dus ook in zoutoplossingen in water voor.
Metalen.
De aantrekkingskracht tussen de deeltjes in metalen wordt metaalbinding genoemd. Een metaalrooster is opgebouwd uit metaalionen. Tussen die metaalionen bewegen valentie-elektronen min of meer vrij. De aantrekking tussen de metaalionen en die valentie-elektronen is sterker dan de afstoting tussen de metaalionen onderling waardoor het metaalrooster intact blijft.
Bindingssterkte.
De chemische bindingssterkte is direct gerelateerd aan de verandering van enthalpie, die optreedt bij de verbreking van een 
gegeven binding. Hoe meer warmte nodig is voor het verbreken van een binding, des te groter is de bindingssterkte. Enthalpieveranderingen zijn te vinden in tabellen die zijn ingedeeld op basis van de soort binding.
De fysische bindingssterkte (cohesie) van een gegeven stof komt tot uitdrukking in de hoeveelheid warmte die moet worden toegevoerd om de stof vanuit de vaste in de vloeibare aggregatietoestand te brengen: de zogenaamde smeltwarmte, of van de vloeibare in de gastoestand: de verdampingswarmte.
Bij een chemische reactie is de energie die voor de reactie nodig (endotherm proces) is of die erbij vrijkomt (exotherm proces) te meten. Daarmee ligt ook de bindingsenthalpie vast. De vorming van een covalente binding is een exotherm proces, er komt bij een dergelijke chemische reactie warmte vrij: de bindingsenthalpie van covalente bindingen is negatief.
Bij zouten is altijd sprake van een ionrooster, elk zoution is door verschillende andere zoutionen omringd . De roosterenthalpie is de warmte die nodig is om het ionrooster uiteen te laten vallen in vrije ionen. Een kwalitatieve indruk van de sterkte van ionbinding verkrijgt men met behulp van de formule voor de elektrostatische aantrekking van puntladingen, de wet van Coulomb:
de factoren die de sterkte van een ionbinding beïnvloeden, zijn dan:
Val.
De val of equivalent is een gekozen eenheid, die aangeeft in welke mate een stof een chemische binding met andere stoffen kan aangaan.

</doc>
<doc id="21210" url="https://nl.wikipedia.org/wiki?curid=21210" title="Steen, papier, schaar">
Steen, papier, schaar

Steen, papier, schaar of blad, steen, schaar of schaar, steen, papier, is een wijdverbreid nulsomspel dat met de hand gespeeld wordt.
Het spel wordt gebruikt om te loten, bijvoorbeeld om te bepalen wie aan de beurt is bij een spel zoals tikkertje, verstoppertje of varianten daarvan. Het voordeel hierbij is dat er geen derde element nodig is (zoals bij het raden van een getal), en geen materiaal zoals bij kop of munt en een dobbelsteen rollen. De uitkomst is onvoorspelbaar, in tegenstelling tot het gebruik van een aftelrijmpje.
Regels.
De twee spelers tellen af en steken tegelijk zonder aarzeling de hand uit in de vorm van:
Het spel wordt doorgaans een afgesproken oneven aantal keren gespeeld (meestal drie keer), zodat er geen gelijkspel uit de bus kan komen. De winnaar is degene die de meeste winnende combinaties maakte.
Theorie.
Steen, papier, schaar is een voorbeeld van wat in de wiskunde een cyclische orde wordt genoemd. Rangschikt men de drie objecten naar sterkte, dan volgt papier op steen, schaar op papier, steen weer op schaar, enzovoort:
... &lt; steen &lt; papier &lt; schaar &lt; steen &lt; papier &lt; schaar &lt; steen &lt; ...
Varianten.
In Nederlands-Indië bestond een iets andere versie. Dit werd soeten genoemd:
Trivia.
Er bestaan dobbelstenen die steen, papier, schaar simuleren. Hiermee wordt de eventuele strategiefactor uitgeschakeld, maar het voordeel van steen, papier, schaar is juist dat er geen hulpmiddelen nodig zijn. In plaats van die speciale dobbelstenen kan men net zo goed een gewone dobbelsteen gebruiken of een munt opgooien.

</doc>
<doc id="21211" url="https://nl.wikipedia.org/wiki?curid=21211" title="Piet Klaarhamer">
Piet Klaarhamer

Pieter Jan Christoffel (Piet) Klaarhamer (Zwiep, 27 december 1874 - Ede, 1 januari 1954) was een Nederlandse architect en meubelontwerper. Hij wist zijn vernieuwende ideeën over heldere constructies en zuivere vormentaal over te dragen op zijn leerlingen Piet Elling en Gerrit Rietveld.
Leven en werk.
Klaarhamer was de tweede zoon van de gereformeerde predikant Pieter Johannes Willem Klaarhamer en Johanna Maria Amons. Het gezin verhuisde in 1875 naar Utrecht en omstreeks 1885 naar Middelburg, waar Klaarhamer van 1886 tot 1891 een opleiding volgde aan de Ambachtsschool. Van 1893 tot 1898 volgde hij kunstindustrieel onderwijs, verzorgd door het Utrechtsch Museum van Kunstnijverheid. Van 1900 tot 1901 was hij onderdirecteur van de Ambachtsschool Utrecht, van 1901 tot 1903 docent materialenkennis en vormtekenen, eveneens aan de Ambachtsschool Utrecht. Klaarhamer heeft tevens invloed gehad op Bart van der Leck, met wie hij omstreeks 1905 een atelier deelde. Met Van der Leck verzorgde hij in 1905 de gelithografeerde art-nouveau-uitgave "Het Hooglied van Salomo". Klaarhamer kalligrafeerde de tekst direct op steen en Van der Leck ontwierp de illustraties. Klaarhamer had contacten met architecten als Pierre Cuypers, H.P. Berlage, J.J.P. Oud, Robert van 't Hoff en met de oprichters van het blad De Stijl Theo van Doesburg en Vilmos Huszár. Hij was een onafhankelijke ontwerper die vernieuwing en zuiverheid nastreefde. Zijn meubelontwerpen tonen heldere constructies, eerlijk gebruik van eenvoudige houtsoorten zonder toepassing van opgelegde decoraties. 
In 1919 ontwierp hij in samenwerking met Bart van der Leck de tentoonstellingsruimte van de firma Bruynzeel voor de Nederlandsche Jaarbeurs in Utrecht. In dezelfde periode realiseerde Klaarhamer voor landhuis De Arendshoeve in Voorburg van de directeur van deze firma, Cornelis Bruynzeel sr., een 'jongensslaapkamer' voor diens twee zonen, Cees en Wim. Klaarhamer ontwierp hiervoor de meubels, terwijl de schilder Vilmos Huszár de kleuroplossing van zowel de muren als de meubels realiseerde. Een reconstructie van deze slaapkamer bevindt zich in de vaste opstelling van het Gemeentemuseum Den Haag.
De keramische firma Mobach in Utrecht schakelde rond 1898 over op hoge, gedraaide vazen en kannen. Deze sloten aan bij de 'Nieuwe Kunst', een kunstbeweging in Utrechtse gereformeerde kring, waarbinnen architect Piet Klaarhamer een prominente rol speelde. Klaarhamer maakte verschillende ontwerpen voor Mobach, evenals (later) zijn beroemde leerling Gerrit Rietveld.
Eind 2014 verscheen een gedetailleerde monografie over Piet Klaarhamer, geschreven door de kunsthistorici Marijke Kuper en Monique Teunissen, en werd tevens in het Centraal Museum te Utrecht een tentoonstelling gepresenteerd, getiteld "Klaarhamer volgens Rietveld. Vakman, voorganger en vernieuwer".
Betrokken bij bouw in Utrecht.
Klaarhamer was betrokken bij de opzet van de wijk Oog in Al in Utrecht. In 1920 begon men met de bouw van een aantal ruime middenstandswoningen aan de rand van het park Oog in Al. De plannen werden echter in 1924 afgekeurd door de gemeente, hoewel een viertal straten wel volgens het oorspronkelijke plan werd uitgevoerd. Deze straten zijn Mozartlaan (1-36, beide), J.S. Bachstraat (1-75, oneven), Robert Schumannstraat (2-24, even) en Richard Wagnerlaan (1-15, beide). De huizen aan de Mozartlaan lijken sterk op die van de andere genoemde straten, ze zijn echter een slag groter. Alle huizen van dit type liggen een halve meter boven straatniveau doordat ze geheel onderkelderd zijn. Andere karakteristieke elementen zijn de bakstenen schoorstenen en het gebruik van stalen kozijnen met veel glas.
Alle huizen van dit type zijn gemeentelijk monument en tot beschermd stadsgezicht verklaard.

</doc>
<doc id="21216" url="https://nl.wikipedia.org/wiki?curid=21216" title="Schaakdatabase">
Schaakdatabase

Een schaakdatabase is een databank waarin gegevens over gespeelde schaakpartijen worden opgeslagen. Door verschillende organisaties en personen in de schaakwereld worden dergelijke databases opgebouwd en onderhouden. Deze worden als commercieel product op cd-rom uitgebracht, of via internet verspreid.
Uit de partijdatabases kunnen bepaalde statistische gegevens worden afgeleid:
Deze gegevens kunnen over de gehele verzameling worden bepaald, maar ook kan worden bepaald hoe zij zich in de loop der tijd hebben ontwikkeld.
De databases kunnen zowel kwantitatief als kwalitatief grote onderlinge verschillen vertonen. Dit houdt verband met het collectiebeleid:
Het onderling uitwisselen en aanvullen van de databases wordt gehinderd door commerciële belangen, andere uitgangspunten met betrekking tot het collectiebeleid en het databankenrecht.
De vulling van de databases wordt in de praktijk beperkt door de beschikbaarheid van gespeelde partijen, en de mate waarin partijnotaties gedigitaliseerd zijn. Bij de gesloten internationale toernooien op topniveau is het tegenwoordig vanzelfsprekend dat de gespeelde partijen in digitale vorm via internet verspreid worden. Maar bij open toernooien met een regionaal karakter en bij amateurtoernooien worden de partijnotaties veelal niet systematisch verzameld, gedigitaliseerd en verspreid.
Men dient er bij het interpreteren van de statistieken rekening mee te houden dat de cijfers in feite meer zeggen over de specifieke database waaraan ze ontleend zijn, dan over de mogelijke zetten. 

</doc>
<doc id="21220" url="https://nl.wikipedia.org/wiki?curid=21220" title="Steentijd">
Steentijd

De steentijd of het stenen tijdperk is de periode uit de prehistorie waarin mensen stenen werktuigen gebruikten en nog geen metalen (helemaal aan het eind van de steentijd werden van sommige metalen wel sieraden gemaakt). Aannemelijk is dat ze in die tijd ook wel houten en benen gebruiksvoorwerpen maakten. De houten voorwerpen zijn uiteraard vrijwel nooit bewaard gebleven. Een uitzondering zijn de in 1994 bij het Duitse Schöningen gevonden houten speren van ongeveer 350.000 jaar (350 ka) oud. Die vondst maakte aannemelijk dat de voorlopers van de mens al zeer lange tijd actieve jagers waren en niet, zoals tot dan door veel archeologen werd aangenomen, vooral aaseters.
De duur van de steentijd is afhankelijk van de plaats die bekeken wordt: voor bepaalde stammen op Borneo of Nieuw-Guinea is hij nog maar net afgelopen, en sommige stammen in het Amazonebekken bevinden zich aan het begin van de 21e eeuw nog in dit tijdvak.
Meestal wordt de steentijd onderverdeeld in drie fasen:
Aan het eind van de steentijd werden op beperkte schaal werktuigen van koper gemaakt, archeologen spreken daar van de kopertijd, kopersteentijd of chalcolithicum, daarop volgen de bronstijd en eventueel de ijzertijd. Eventueel, omdat in Mesopotamië en Egypte het schrift tijdens de bronstijd volwassen werd, waarmee de prehistorie daar voorbij was en daar dus geen sprake is van een ijzertijd.
De datering en duur van de steentijd is onderwerp van discussie en hangt ook af van de gehanteerde definities en locaties. De oude steentijd begon ongeveer 2,5 miljoen jaar (2,5 Ma) geleden in Afrika, toen de eerste hominiden gereedschappen uit steen gingen maken. De steentijd begon dus al voordat "Homo sapiens" op aarde rondliep. Het is echter buitengewoon moeilijk met zekerheid te zeggen of een losse steen met een breukvlak en een scherpe kant, maar zonder context, het resultaat is van een bewuste bewerking of van een toevallige gebeurtenis; die beslissing wordt veel gemakkelijker door het vinden van grote aantallen van dergelijke stenen in lokale concentraties, terwijl ze op andere, overigens vergelijkbare plaatsen ontbreken. De oudste vondsten zijn daarom altijd controversieel. De overgang naar koper en brons vond in de periode tussen 6000 en 2500 voor Christus plaats, in Noordwest-Europa dichter bij het laatste tijdstip.

</doc>
<doc id="21226" url="https://nl.wikipedia.org/wiki?curid=21226" title="Charles Bronson">
Charles Bronson

Charles Bronson, geboren als Charles Dennis Buchinsky (Ehrenfeld, 3 november 1921 – Los Angeles, 30 augustus 2003), was een Amerikaans filmacteur. Hij won in 1972 een Golden Globe in de category "World Film Favorites" en speelde in meer dan negentig films.
Bronson was een specialist in het spelen van ruige, mysterieuze en tragische personages die veelal voorkwamen in keiharde en gewelddadige actiefilms en westerns. Hierbij werd Bronson vaak geholpen door zijn uiterlijk; met zijn gerimpelde, doorgroefde gezicht en zijn kleine oogjes was hij geknipt voor het spelen van dat soort rollen. Zijn bijnaam was dan ook "Leatherface".
Jeugd.
Buchinsky was een zoon van Pools-Litouwse immigranten in Amerika. Zijn vader was een Lipka-Tataar en zijn moeder een Litouwse.
Buchinsky ging op zestienjarige leeftijd net als zijn elf broers en zussen werken in een steenkolenmijn. De omstandigheden waren zwaar en vier broers en drie zussen overleden voor hun twaalfde levensjaar. De familie leefde in armoede. Zijn schoolkostuum werd door zijn moeder gemaakt van een oude jurk van zijn zus, omdat er geen geld was voor kleren. Toen Buchinsky achttien jaar was, moest hij in militaire dienst. Hij ging bij de luchtmacht en werd staartschutter van de B-29-bommenwerper. Met dit vliegtuig nam hij deel aan bombardementen boven Japan, tijdens de Tweede Wereldoorlog.
Carrière.
Na de oorlog was Buchinsky lange tijd werkloos. Hij besloot uiteindelijk om vanaf 1950 in de filmindustrie te gaan werken. Zijn enige motivatie was het geld. Buchinsky had namelijk gehoord dat acteurs enorm goed betaald kregen en in de filmindustrie was in de jaren 50 een grote behoefte aan acteurs met karakteristieke koppen.
Buchinsky's eerste grote rol was als het kwaadaardige hulpje van Vincent Price in de klassieke horrorfilm "House of Wax" in 1953. Kort hierna veranderde Buchinsky zijn achternaam in Bronson. Dit deed hij omdat, ten tijde van de communistenjacht van McCarthy, mensen met een Russisch klinkende achternaam meteen verdacht waren.
Westernliefhebbers kennen Bronson van de antiracistische film "Apache" van Robert Aldrich (1954) waarin de acteur een Indiaanse legerverkenner vertolkt, en van "Vera Cruz", eveneens van Aldrich en uit hetzelfde jaar, waarin hij een ware nietsnut uitbeeldt.
Met "The Magnificent Seven" van John Sturges werd Bronson samen met enkele andere toen nog jonge acteurs, zoals Steve McQueen en James Coburn, een wereldberoemd bijrolspeler.
Daarna kreeg de kijker hem dikwijls te zien in commerciële films zoals "The Great Escape", waarin hij een Oost-Europese krijgsgevangene en tunnelgraver speelde, en "The Dirty Dozen", waarin hij een terdoodveroordeelde speelde die in de Tweede Wereldoorlog een zelfmoordmissie moet uitvoeren.
Daarna vertrok Bronson naar Italië om daar in de spaghettiwesterns te gaan spelen. Bronson speelde in minder bekende spaghettiwesterns als "Guns for San Sebastian" en "Villa Rides", maar werd wereldberoemd met zijn rol als de zwijgzame harmonicaspeler in "Once Upon a Time in the West" (1968). Deze film maakte van Bronson een legende en een ware superster. De rol was ook een groot nadeel voor hem; vanaf nu werd hij constant getypecast als mysterieuze wreker.
Hierna maakte Bronson in de jaren 70 en 80 in hoog tempo een flinke reeks actiefilms waarin hij altijd hetzelfde soort personage speelde: een tragische man die wraak pleegt. De rollen die bij dit personage pasten varieerden van politieagent tot huurmoordenaar tot gangster. Veel van deze films werden door de critici niet hoog ingeschat, maar ze maakten Bronson wel tot een van de meest productieve en best betaalde acteurs van Hollywood. Bronson bereikte z'n hoogtepunt met de vijfdelige reeks "Death Wish" (1974, 1982, 1985, 1987 en 1994), waarin hij de rol speelt van een man die overdag architect is en 's nachts een koudbloedige wreker. Andere hoogtepunten uit deze hele reeks actiefilms waren "The Mechanic" (1972), "Mister Majestyk" (1974), "Death Hunt" (1981), "10 to Midnight" (1983) en "Murphy's Law" (1986). In heel wat films werd Bronson geregisseerd door J. Lee Thompson, Terence Young en Michael Winner. 
Een van de weinige serieuze films was "Hard Times" (1975), een historisch drama over een straatarme mijnwerker die tijdens de Grote Depressie gaat boksen om geld te verdienen. Voor Bronson, die zelf mijnwerker was geweest, was dit zijn meest persoonlijke en meest favoriete film.
Bronson heeft verschillende films gespeeld met actrice Jill Ireland, zijn echtgenote sinds 1968 tot aan haar dood in 1990. In de laatste periode van zijn leven leed Bronson aan de ziekte van Alzheimer. Hij overleed aan de gevolgen van longontsteking in het Cedars-Sinai hospitaal in Los Angeles.

</doc>
<doc id="21227" url="https://nl.wikipedia.org/wiki?curid=21227" title="Paleolithicum">
Paleolithicum

Het paleolithicum (van het Oudgrieks: παλαιός, "palaios" = oud, λίθος, "lithos" = steen) of de oude steentijd is de oudste periode in de voorgeschiedenis van de mens en zijn materiële cultuur. De periode begint zo'n 2,5 miljoen jaar geleden met het in gebruik nemen van stenen werktuigen door waarschijnlijk "Homo habilis", maar mogelijk ook "Paranthropus boisei", en eindigt tegelijk met het einde van de laatste ijstijd, 12.500 jaar geleden. Het erop volgende mesolithicum verdwijnt steeds meer uit beeld en sommigen laten de jonge of nieuwe steentijd, het neolithicum in aansluiting op de oude steentijd beginnen. Er is namelijk geen duidelijk criterium om de oude van de middensteentijd te onderscheiden.
Periodisering.
Op basis van het archeologisch materiaal wordt het paleolithicum onderverdeeld in drie subperiodes.
Vroeg-paleolithicum.
Het "vroeg-paleolithicum" is de periode van 2,5 miljoen jaar geleden tot 300.000 jaar geleden. Over de einddatum van deze periode bestaat geen consensus: de een legt de overgang bij het einde van het Acheuléen, de ander bij het begin van het Moustérien.
De oudste cultuurfase, Oldowan genoemd, in Europa vroeger Abbevillien geheten, wordt gekenmerkt door zeer eenvoudige werktuigen die het resultaat waren van het afslaan van schilfers van geschikte stenen: choppers, chopping tools, en nog later vuistbijlen. Omdat hier de kern van een stuk steen werd gebruikt noemt men dit kernwerktuigen. Het is vaak bijzonder moeilijk te bepalen of een stuk steen met een scherpe rand wel een werktuig is of een natuurproduct.
Het Oldowan werd opgevolgd door het Acheuléen, een industrie waarvan vooral de typische vuistbijlen bekend zijn. Waarschijnlijk aan het einde van het oud-paleolithicum ging men ook houten werpsperen gebruiken.
Midden-paleolithicum.
Het "midden-paleolithicum" is de periode van 300.000 jaar geleden tot 35.000 jaar geleden. Het is het tijdvak van (o.a.) de neanderthaler. In Europa wordt deze cultuurperiode vaak Moustérien genoemd naar de Franse vindplaats. Een belangrijke vernieuwing is de Levalloistechniek, waarbij van een voorbewerkte kernsteen schilfers werden afgeslagen die als werktuig dienden, terwijl daarvoor juist de kern als werktuig werd gebruikt na het afslaan van schilfers. Een verfijning van de Levalloistechniek is discoïdaal.
Laat-paleolithicum.
Het "laat-paleolithicum" is de periode van 35.000 jaar geleden tot 10.000 jaar geleden. Tijdens deze periode gaat men over tot het produceren van klingtechnieken. Verder komt de ontwikkeling van de cultuur in een stroomversnelling. Het is de periode van de grotschilderkunst: Altamira en Lascaux zijn daarvan slechts de bekendste voorbeelden. Belangrijke West-Europese culturen en industrieën waren aan het begin het Châtelperronien, Aurignacien, (delen van Frankrijk en Spanje), Bohunicien en Szeletien (in Oost- en Midden-Europa), later het Solutréen, Gravettien, vooral in West- en Zuid-Europa, en als laatste het Magdalénien (tot ca. 12.000 jaar BP); daarna volgen lokale industrieën en culturen - in Noord-Duitsland en Scandinavië eindigt het met de Hamburgcultuur, Brommecultuur en Ahrensburgcultuur, in Oost-Europa met het Swiderien.

</doc>
<doc id="21231" url="https://nl.wikipedia.org/wiki?curid=21231" title="Claude Jade">
Claude Jade

Claude Jade, geboren als Claude Marcelle Jorré (Dijon, 8 oktober 1948 – Boulogne-Billancourt, 1 december 2006), was een Franse actrice.
Jade studeerde aan het Conservatorium voor dramatische kunst (le Conservatoire d'art dramatique) van Dijon. Vervolgens ging ze naar Parijs, waar ze optrad voor televisie en toneel. Terwijl zij aan het Théâtre Moderne werkte, werd zij ontdekt door François Truffaut, die haar de rol van Christine Darbon gaf in zijn film "Baisers volés" ("Gestolen Kussen"). Haar schermdebuut plaatste Jade in de internationale schijnwerpers. Zij vertolkte de rol van Christine in Truffauts "Domicile conjugal" ("De echtelijke woning") en speelde mee in "L'Amour en fuite" ("Vervlogen liefde"). Jade kreeg bekendheid, en kreeg de aandacht van Alfred Hitchcock, die haar in zijn film "Topaz" (1969) de rol van Michèle liet spelen. Dit leidde tot een internationale carrière in de Verenigde Staten, Italië, Japan, Duitsland en Rusland ("Lenin in Paris", "Téhéran 43"). In de Japanse film "Kita no misaki" van Kei Kumai uit 1975 speelde Jade een Zwitserse non die tijdens een bootreis van Marseille naar Yokohama verliefd wordt op een Japans ingenieur.
Jade speelde in drie Belgische films: het cultsucces "Home Sweet Home" (1973) van Benoît Lamy (over opstand in een bejaardentehuis, met Jade als verpleegster), "Le Témoin" (1969, Vlaamse titel: De getuige) van Anne Walter en in twee rollen - Anne en Juliette - in "Le Choix (De keuze, 1975)" van Jacques Faber. Daarnaast speelde Jade in Franse films.
In Frankrijk speelde Jade onder andere de rol van Manette in "Mon oncle Benjamin" ("Mijn oom Benjamin") van Edouard Molinaro, Eléanore in "Le bateau sur l'herbe" ("De Boot op het gras") van Gérard Brach, en Françoise, de liefde van Robert Hossein, in "Prêtres interdits" ("Afgestelde priesters") van Denys de La Patellière.
Daarnaast bleef Jade spelen voor televisie en op het toneel. Op televisie vertolkte zij haar rol van Véronique d'Hergemont, heldin van de miniserie "L'île aux trente cercueils" (1979). Van 1998 tot 2000 speelde zij Anna in de televisieserie "Cap des Pins". Haar bijdrage aan de Franse cultuur werd in 1998 erkend, met een benoeming tot "Chevalier de la légion d'honneur" (Ridder in het Legioen van Eer, een van de hoogste Franse burgerlijke onderscheidingen). In 2000 ontving zij de "New Wave Award" tijdens het Palm Beach International Film Festival voor haar "trendsettende rol in de wereldcinema".
Jade overleed op 58-jarige leeftijd aan de gevolgen van leverkanker.
Films.
Jade heeft in onder meer de volgende films gespeeld:

</doc>
<doc id="21233" url="https://nl.wikipedia.org/wiki?curid=21233" title="Domicile conjugal">
Domicile conjugal

Domicile conjugal is een Franse film van regisseur François Truffaut uit 1970. Dit is de vierde film uit Truffauts Doinel-cyclus waarin acteur Jean-Pierre Léaud gestalte geeft aan Antoine Doinel.
Verhaal.
Antoine Doinel is getrouwd met Christine Darbon (Claude Jade van "Baisers volés"). Ze wonen in Parijs, in een appartement aan de binnenplaats van een oud pand. Christine geeft vioolles. Antoine ziet het niet meer zitten met zijn bloemen en gaat werken bij een Amerikaans, waterbouwkundig bedrijf. Daar wordt hij betaald om een beetje met bootmodellen te spelen. Ook hoort hij dat hij voor het eerst vader is geworden van een zoon. En hij ontmoet een bijzonder knappe Japanse, Kyoko. Antoine begint een verhouding met haar. Wanneer Kyoko haar minnaar een bos bloemen stuurt, krijgt Christine lucht van de zaak. Christine en Antoine gaan uit elkaar. Antoine merkt al snel dat hij zich verveelt met Kyoko, terwijl hij Christine alles kan vertellen.
Direct na de titelrol maakt Truffaut duidelijk hoe het ervoor staat met Antoine (Jean-Pierre Léaud) en Christine (Claude Jade): "Mag ik een kilo mandarijnen van u," vraagt Christine aan de groenteboer. "Alstublieft juffrouw." "Het is niet juffrouw, maar mevrouw"' meldt ze pinnig en trots. Voilà, de Doinels zijn bijna 'arrivés'.
Trivia.
De Tati-acteur Jacques Cottin heeft een cameo als "Monsieur Hulot".

</doc>
<doc id="21235" url="https://nl.wikipedia.org/wiki?curid=21235" title="Alfred Hitchcock">
Alfred Hitchcock

Sir Alfred Joseph Hitchcock (Leytonstone (Londen), 13 augustus 1899 – Bel-Air (VS), 29 april 1980) was een Brits filmregisseur. Hij wordt gezien als een van de beste filmregisseurs ooit.
Hitchcocks carrière omspande een tijdperk van meer dan 50 jaar. Hij had zowel succes met stomme films als geluidsfilms. Zijn bekendste genre was dat van de thriller. Hij kreeg de bijnaam "Master of Suspense".
Biografie.
Vroege jeugd.
Zijn jeugd was niet gemakkelijk: toen hij veertien jaar oud was, overleed zijn vader, waarna de jonge Hitchcock werd opgevoed door zijn psychisch labiele moeder, die niet in staat was om haar kind goed op te voeden. Zo schakelde ze eens de politie in om haar zoon mee te nemen naar het politiebureau toen de zaken voor haar uit de hand liepen. Toen Hitchcock ouder werd, werd hij naar een katholieke jongenskostschool gestuurd. Zowel thuis als op school kreeg hij een strenge opvoeding, waaraan hij later nare herinneringen overhield.
De zaken die kenmerkend waren voor zijn jeugd, kwamen later in zijn films terug: angst voor de politie, katholieke symboliek en een kerkgebouw als locatie voor kwaadaardige gebeurtenissen werden kenmerkend in de films van Hitchcock. Daarnaast kwam ook vaak het karakter van de krankzinnige moeder in zijn films voor.
Begin van zijn carrière.
Rond zijn 18e levensjaar raakte Hitchcock geïnteresseerd in fotografie. Hij wilde eigenlijk fotograaf worden maar kon hierin geen werk vinden. Op goed geluk besloot hij in 1920 naar Duitsland te vertrekken, waar een grote foto- en filmindustrie bestond.
In Duitsland kon hij werk vinden als fotograaf van tussentitels voor stomme films. Hierbij tekende Hitchcock op een zwart papier de tussentitels die gebeurtenissen vertelden als ondersteuning voor de beelden. Hij fotografeerde deze titels en drukte ze af op celluloid.
In Duitsland werd hij beïnvloed door het expressionisme, een filmstroming waarbij de emoties van de personages werden uitgebeeld door middel van de vormgeving (decors, kostuums, make-up, licht, kleur, locaties etc.). Kenmerkend voor het Duitse expressionisme was dat de films vaak spannend en griezelig waren en handelden over misdadigers, spoken, monsters, religie en moordenaars. Ook raakte Alfred Hitchcock onder de indruk van de Duitse regisseur Fritz Lang, naar Hitchcocks eigen zeggen de enige regisseur die hem ooit heeft beïnvloed. In de films van Lang waren de misdrijven van de vaak kwaadaardige personages niet het belangrijkste. Veel belangrijker waren bij Lang de psychologische motieven van de personages en dus de achtergrond van de begane misdrijven.
Psychologische motieven, vormgeving en techniek zouden later als een rode draad door het oeuvre van Hitchcock lopen.
Eerste stappen als regisseur.
Nadat Hitchcock eerst als assistent-regisseur had meegewerkt aan een aantal Duitse producties, keerde hij weer terug naar Engeland. In Engeland werd hij in 1925 eigenlijk per ongeluk regisseur: de regisseur van "The Pleasure Garden" werd plotseling ziek en er was niemand anders, behalve Hitchcock, die de opnames kon overnemen. "The Pleasure Garden" was een romantische komedie, een film die in niets leek op Hitchcocks latere werk. "" (1927) was daarentegen wel een film die al volledig voldeed aan de kenmerken van het latere Hitchcock-principe: een man wordt ten onrechte veroordeeld en moet vluchten voor zijn leven. Hitchcock zelf zou later zeggen dat "The Lodger" zijn belangrijkste film was. Tijdens het maken van deze film realiseerde Hitchcock zich waar zijn talenten lagen: in het maken van thrillers. Na "The Lodger" zou hij zich bijna geheel gaan specialiseren in het maken van thrillers; slechts enkele malen zou hij een genre-uitstapje maken, vaak met minder goede gevolgen (zoals de commerciële filmflops "Waltzes from Vienna" en "Under Capricorn").
Hitchcock was ervan overtuigd dat zijn volgende film altijd beter moest zijn dan zijn vorige en daarom hield hij zich zijn gehele leven bezig met perfectioneren van de door hem zelf opgestelde regels om een spannende film te maken. Hierdoor kan hij als geestelijk vader gezien worden van het thrillergenre; de meeste spannende films uit de hedendaagse tijd zijn op de een of andere manier beïnvloed door het gedachtegoed van Hitchcock.
Engelands succesvolste regisseur.
Vanaf eind jaren 20 begon Hitchcock in snel tempo thrillers te maken. Hoogtepunten uit deze periode waren "Blackmail" (1929), de eerste Britse geluidsfilm, "The 39 Steps", een spionagefilm waarbij een man door heel Engeland achtervolgd werd, "The Man Who Knew Too Much" (1935) over een echtpaar op zoek naar een ontvoerd kind, "The Lady Vanishes" (1938) over een vrouw die verdwijnt tijdens een treinreis en "Foreign Correspondent" (1940), een spionagefilm over een spion die moet samenwerken met het verzet in het door de nazi's bezette Nederland. Deze film staat bekend als de eerste film over de Tweede Wereldoorlog.
Al deze films maakten Hitchcock tot de succesvolste Britse regisseur en zo stroomden de aanbiedingen uit Hollywood binnen. Hitchcock vertrok uiteindelijk in 1940 naar de Verenigde Staten om zich aldaar als regisseur te vestigen.
Jaren 40.
Hitchcocks eerste Hollywoodfilm was meteen een succes. De thriller "Rebecca" (1940) (gebaseerd op het boek van Daphne du Maurier) won een Oscar voor beste speelfilm en was een groot commercieel succes. De film handelde over een jonge vrouw (een zogenaamde 'paid chaperonne' van een oudere rijke vrouw) die in Monte Carlo de oudere Maxim De Winter ontmoette, met hem trouwde en verhuisde naar zijn landgoed Manderley. Rebecca, de overleden echtgenote van Maxim, zou zelfmoord hebben gepleegd, maar er was twijfel of het wel zelfmoord was. De film wordt tegenwoordig gezien als een hoogtepunt in het oeuvre van Hitchcock.
Andere klassiekers waren "Shadow of a Doubt", over een seriemoordenaar die steun zocht bij een nietsvermoedend gezin en "Suspicion", over een vrouw die haar echtgenoot verdacht van moord. Een bijzondere film van Hitchcock was "Spellbound", een psychologische film waarvoor hij inspiratie zocht in het werk van Sigmund Freud. Een bekende scène uit de film was de droomscène die ontworpen was door Salvador Dalí.
Ondanks het succes van deze films was Hitchcock toch niet geheel tevreden over zijn werk. In Hollywood was het namelijk zo dat de studio alle macht had, de regisseur had alleen de artistieke leiding over de filmopnames, zowel de pre- als postproductie waren het domein van respectievelijk de scenarioschrijver en de editor. De productiemaatschappij had op haar beurt weer supervisie over alle drie de onderdelen van het filmmaken. Hierdoor kwam het dat de artistieke inbreng van de regisseur minimaal was. Hitchcock had vanwege zijn enorme reputatie wel wat meer macht, maar nog steeds gebeurde het dat de gehele film, buiten zijn medeweten om, opnieuw werd gemonteerd. Hitchcock wilde echter 100% artistieke vrijheid.
Hitchcock als succesvolle filmregisseur.
Dit was dan ook de reden dat Hitchcock in 1948 een eigen productiemaatschappij oprichtte. Door zelf zijn eigen producent te zijn had hij volledige controle over scenario en montage. De grote geldschieter van Hitchcock was Universal Pictures, een maatschappij die vanaf 1948 alle films van Hitchcock zou gaan distribueren.
Deze volledige vrijheid maakte van Hitchcock een van de weinige filmauteurs in Hollywood en hij groeide binnen een paar jaar uit tot meest succesvolle filmregisseur ter wereld. In een snel tempo maakte hij talloze unieke en succesvolle films. Meesterwerken als "Strangers on a Train" (1951), "Rear Window" 
(1954), "Dial M for Murder" (1954), "To Catch a Thief" (1955), "The Man Who Knew Too Much" (1956) en "The Wrong Man" (1957) werden stuk voor stuk door critici geprezen en waren eigenlijk meteen al klassiekers. Veel van deze films worden tegenwoordig nog regelmatig op tv uitgezonden.
In 1956 liet Hitchcock zich naturaliseren tot Amerikaan.
Het hoogtepunt van de carrière van Hitchcock lag in de periode 1958-1960. In die tijd maakte Hitchcock achtereenvolgens de romantische thriller "Vertigo", een mijlpaal in de filmgeschiedenis en een van de beste films ooit gemaakt, de actie- en spionagefilm "North by Northwest", een van de succesvolste en invloedrijkste films aller tijden en tot slot "Psycho", algemeen beschouwd als Hitchcocks beste film en volgens velen de invloedrijkste film uit de filmgeschiedenis. Tegelijkertijd had Hitchcock ook op het televisiescherm grote successen met de naar hem genoemde thrillerserie waarin steeds griezelige verhalen van 30 minuten verteld werden. "Alfred Hitchcock Presents" trok iedere avond alleen al in Amerika tientallen miljoenen kijkers.
Het enorme succes van dit alles had ook veel te maken met Hitchcocks eigen persoonlijkheid. Als excentriek persoon hield hij ervan om zichzelf als bijzondere verschijning in de media te plaatsen. In televisieprogramma's was hij meestal gekleed in een zwart pak en sprak hij met een slissend, lispelend en overdreven accent, waarmee hij vol droge humor verhaalde over zijn volgende film. Daarnaast had hij ook altijd een cameorolletje aan het begin van iedere film, zodat de kijker zijn films meteen kon herkennen. Door al deze activiteiten groeide Alfred Hitchcock uit tot een mediapersoonlijkheid wiens reputatie zich kon meten met die van menige filmster.
Nadagen van zijn carrière.
In 1963 schreef Alfred Hitchcock opnieuw filmgeschiedenis met de film: "The Birds", een productie over een driehoeksrelatie die plotseling omsloeg in een rampenfilm wanneer duizenden vogels een klein dorpje terroriseerden. "The Birds" was een succes en was opnieuw een duidelijk voorbeeld van Hitchcocks gave om van een heel simpel verhaaltje een spannende film te maken.
Hierna ging het verrassend snel bergaf met de loopbaan van Hitchcock. "Marnie" (1964) werd door critici afgekraakt en werd een flop in de bioscopen. Pas tientallen jaren later kreeg de film herwaardering. Hierna sloeg Hitchcock een andere, maar ook weinig succesvolle weg in, met twee politieke thrillers: "Torn Curtain" (1966), over een atoomgeleerde die naar de DDR overliep en "Topaz" (1969) over een samenzwering op Cuba.
Door gebrek aan succes besloot Hitchcock in 1972 naar Engeland terug te keren om daar de film "Frenzy" te maken. Deze stijlvol gefilmde en zwart humoristische thriller over een stropdassenmoordenaar, wordt algemeen gezien als het laatste meesterwerk van Hitchcock. Zijn carrière werd in 1976 afgesloten met de vrij onbekende zwarte komedie "Family Plot".
Hitchcock overleed in 1980 op 80-jarige leeftijd aan nierfalen.
Kenmerken van het werk van Hitchcock.
Manier van werken.
Kenmerkend voor de manier van werken van Hitchcock is dat hij er niet van hield om opnames op locatie te maken. Hij liet zo veel mogelijk sets in de studio bouwen. In sommige van zijn films is duidelijk te zien dat een decor niet echt is. Een extreem voorbeeld daarvan is de haven achter de straat (plus een deel van de straat) in "Marnie" (1964), waaraan zeer duidelijk te zien is dat dit een geschilderd decor is. Hitchcock vond echter dat het "net kon" en weigerde de scènes waarin dit decor voorkomt op locatie over te doen. Wel gebruikte hij graag zeer grote decors voor de slotscènes van zijn films (het Vrijheidsbeeld, Mount Rushmore, de Royal Albert Hall, etc.). Toch zijn ook die gedeelten grotendeels in de studio opgenomen, en zijn er op locatie slechts een paar overzichtsshots opgenomen.
Een van de grootste sets die voor Hitchcock gebouwd werd is die voor de film "Rear Window" (1954). De hele binnenplaats die het decor voor deze film vormt werd in een studio gebouwd.
Technieken.
Ook is bekend dat Hitchcock graag experimenteerde met bijzondere technieken.
Voorbeelden hiervan zijn:
Filmografie.
Afleveringen van tv-series geregisseerd door Hitchcock zelf.
"Startime":
"Suspicion":
"The Alfred Hitchcock Hour":
"Alfred Hitchcock Presents":

</doc>
<doc id="21236" url="https://nl.wikipedia.org/wiki?curid=21236" title="Neolithicum">
Neolithicum

Het neolithicum of de jonge of nieuwe steentijd is een prehistorische periode waarin stenen werktuigen werden gebruikt en die ca. 11.000 v.Chr. begon en duurde tot de bronstijd. Deze periode wordt gekenmerkt door technische en sociale veranderingen die voortkwamen uit de overgang van een samenleving van jager-verzamelaars met een rondtrekkend bestaan naar een agrarische samenleving van mensen die in nederzettingen woonden (sedentarisme) en aan landbouw en veeteelt deden, de neolithische revolutie. Zij legden voorraden aan voor slechte tijden. 
Definitie.
De voornaamste neolithische vernieuwingen waren landbouw en veeteelt, het gebruik van werktuigen van gepolijste steen en aardewerk (gebakken potten).
In het late neolithicum werd ook het wiel en het schrift uitgevonden en uiteindelijk de metaalbewerking (Kopertijd), waarmee de overgang naar de bronstijd begon.
Een van de eersten om de term te gebruiken was Sir John Lubbock in 1865, hoewel de term "neolithic" al eerder was geïntroduceerd.
De twee voornaamste innovaties van het neolithicum, landbouw en aardewerk, werden niet tegelijk uitgevonden. In West-Azië kwam eerst de landbouw (pre-keramisch neolithicum), in Oost-Azië en Europa eerst de keramiek (vroeg-neolithicum).
De Nieuwe Wereld maakte een geheel eigen ontwikkeling door, de formatieve periode.
Ontstaan van landbouw.
De landbouw schijnt in meerdere plaatsen op de wereld onafhankelijk van elkaar in ongeveer dezelfde tijd begonnen te zijn en zich vervolgens van daaruit over heel de wereld verspreid te hebben. De aanvang en de snelheid waarmee deze zich ontwikkelde verschilt van regio tot regio en wordt dan ook per regio behandeld.
De landbouw begon eerst op die plaatsen die daar het gunstigst voor waren wat betreft klimaat en voedselbronnen. In zeer koude, zeer hete of droge gebieden bleef jager-verzamelaar langer de bestaansvorm.
De belangrijkste kerngebieden waren:
Mogelijk zijn er nog meer kernen geweest: Nieuw-Guinea, Centraal-Afrika en oostelijk Noord-Amerika worden genoemd. Ook het Amazonebekken in Zuid-Amerika (3000-2000 v.Chr.) is geopperd.
Aanvang en verspreiding.
De aanvang van het neolithicum en de snelheid van de ontwikkelingen, verschilt van regio tot regio. In sommige regio's zijn deze veranderingen relatief snel gegaan en sommige auteurs menen dan ook te kunnen spreken van een neolithische revolutie. Aangezien het proces millennia heeft geduurd wordt ook wel gesproken van een neolithische evolutie.
Zuidwest-Azië.
Volgens de huidige inzichten hebben de mensen in de Vruchtbare Sikkel en Zuid-Anatolië zich al in het late Epipaleolithicum gevestigd in nederzettingen (Natufien). Dit begon al tijdens het einde van het Weichselien (de laatste ijstijd) ca. 11.000 v.Chr. De nederzettingen werden in het algemeen steeds groter en werden ze ook steeds meer beveiligd. Uiteindelijk evolueerden ze tot stadstaten.
De in deze nederzettingen wonende mensen verzamelden in eerste instantie nog wilde gewassen voor hun levensonderhoud. Ze begonnen de velden met deze wilde gewassen enigszins te beschermen tegen wilde dieren. Later werd steeds meer aandacht geschonken aan deze velden.
Mogelijk heeft de landbouw in het vroege neolithicum een impuls gekregen naar aanleiding van een klimatologische verandering. De Jonge Dryas (ca. 10.700 – 9560 v.Chr.) was een koudeperiode waardoor het klimaat in Zuidwest-Azië veel droger werd. Door te wieden en van elders verkregen zaad te planten begonnen de mensen met het beoefenen van landbouw.
Volgens nieuwe inzichten werd al rond 20.000 v.Chr. geëxperimenteerd met de veredeling van graansoorten.
Nog later werd ook begonnen aan veeteelt. Tot dan toe werd voornamelijk op wilde dieren gejaagd om zo in de behoefte aan vlees te voorzien. Toen de kuddes wilde dieren geleidelijk aan begonnen te verdwijnen, werd ter compensatie aan veeteelt begonnen met de domesticatie van dieren als schapen, geiten, runderen en varkens.
Rond 6200 v.Chr. vond de 8k2-gebeurtenis plaats. Dit was een door klimatologen zo genoemde ontwikkeling, waarbij de temperatuur over de hele wereld enkele graden daalde. Deze gebeurtenis markeerde in de Levant het einde van het pre-keramische tijdperk.
Afrika.
In de Nijlvallei waren er al vroeg voorlopers van landbouw. Bij de Qadancultuur (13.000-9000 v.Chr.) werden al systematische inspanningen gedaan om lokale wilde planten te verzorgen, irrigeren en oogsten, zonder echter op geordende wijze te zaaien. 
Vanaf het 10e millennium v.Chr. werd er bij de Khartoemculturen in de Nijlvallei het oudste keramiek van Afrika gemaakt, het golfpatroon-keramiek ("Wavy Line Pottery"). Dit verspreidde zich ver over de Sahara, tot bij de Kiffian-cultuur (7700 tot 6200 v.Chr.) in de Ténéré.
Vanaf 6000 v.Chr. vormen zich onder invloed van de Levant nederzettingen met een volledig neolithische levenswijze in het huidige Egypte. De Fajoemcultuur (4000-3000 v.Chr.) toont duidelijke banden met de Jordaanvallei en het daar gevonden Yarmukian. 
in de Sahara bloeide van ongeveer 5200–2500 v.Chr. het subneolithische Tenerian. Dit was tijdens het Holoceen subpluviaal, een vochtige periode van de Sahara. De Teneriërs waren naast vissers en jagers ook de eerste veeherders in de Sahara. Ze introduceerden de eerste schapen en runderen in de Sahara, die zij afbeelden in rotstekeningen. Bewijzen voor het verbouwen van graan zijn ook gevonden.
Europa.
In Europa verspreidde het neolithicum zich later dan in de Levant en is daar waarschijnlijk een afgeleide van. Er zijn twee belangrijke stromingen te onderscheiden. 
De Sesklocultuur in Griekenland (±6800 v.Chr.) en de cardiaal-impressoculturen van het Middellandse Zeegebied vertegenwoordigen een vroege verspreiding, waarschijnlijk door migratie over zee naar de kusten en via eilanden zoals Cyprus.
Een tweede, iets latere verspreiding vond waarschijnlijk over land plaats, via de toen nog niet doorgebroken Bosporus naar het huidige Bulgarije. Hier ontstond de Starčevo-Köröscultuur (6200-5600 v.Chr.). De immigranten bouwden huizen en deden aan landbouw en veeteelt. Niet veel later konden zij ook potten bakken. 
Vanuit het Balkangebied verspreidde het Neolithicum zich, mogelijk in verband met overstromingen rond de Zwarte Zee rond 6000 v.Chr., deels door migratie en deels door overname, over Midden-Europa. De belangrijkste vertegenwoordigers hiervan zijn de bandkeramische culturen.
In Noordwest-Europa begon het neolithicum ca. 6000-5500 v.Chr. voornamelijk door imitatie. De hier aanwezige volkeren keken de kunst van huizen bouwen, landbouw, veeteelt en pottenbakken van de Midden-Europese bandkeramiekvolkeren af. In Limburg voltrok deze overgang zich rond 5500 v.Chr. zeer snel omdat huizen bouwen, landbouw, veeteelt en pottenbakken werden geïmiteerd. In Engeland en Denemarken begon het Neolithicum pas rond 3700 v.Chr.
In Zuid-Rusland lijkt het Neolithicum zich vanuit de Kaukasus of mogelijk Centraal-Azië verspreid te hebben (Beneden-Wolgagebied. Uit de subneolithische Seroglazovocultuur ontstond de Samaracultuur) van de Midden-Wolga, die gezien kan worden als de vroegste Indo-Europese culturen. Onder invloed van de vroege metaalbewerkende culturen van de Kaukasus zouden hier de eerste bronstijdculturen van Europa ontstaan, met daaropvolgend de verspreiding van de Indo-Europese talen en cultuur over Europa.
Ötzi.
Een van de bekendste recente vondsten uit het neolithicum is Ötzi, een ijsmummie die ca. 3300 v.Chr. leefde. Zijn lichaam werd in ontdooiend ijs op een berg tussen Italië en Oostenrijk aangetroffen. Hij had typische steentijdartefacten bij zich, zoals lederen kleren, pijl-en-boog en ook een koperen bijl.
Gevolgen.
Vernieuwingen en veranderingen.
Voor een meer uitgebreide beschrijving van deze uitvindingen:
Zie Neolithicum Uitvindingen
Veranderingen in de samenleving.
Aanvankelijk was er in het Mesolithicum en het vroege Neolithicum een min of meer gelijkwaardige samenleving, een heterarchie, iedereen deed alles zelf en iedereen had in principe evenveel te vertellen.
Met de omschakeling van jager-verzamelaars naar een steeds meer gevestigd boerenbestaan kwam er een toenemende specialisatie. Later kwam er enige industrialisatie voor gebruiks- en siervoorwerpen. De seriematige productie hiervan was ook gespecialiseerd.
Zo ontstond geleidelijk een hiërarchische organisatie van de gemeenschap.
In onderlinge competitie, maar ook samenwerking, ontstond een snelle toename van de kennis over het beheer van de omgeving. Men kon zich nu economisch aanpassen en omgaan met tekorten in de opbrengst van de omgeving, iets wat daarvoor onmogelijk was. Observatie van de sterrenhemel en het vastleggen van een kalender waren daarbij noodzakelijk. Er kwamen voorraden en voorraadbeheer. Er was in toenemende mate productie en technische vernieuwing. Er volgde geleidelijk aan handel, soms met verre gebieden.
Er kwam een zekere mate van welstand voor sommige nederzettingen en sommige mensen. Er kwam ongelijkheid van bezit. Daarmee kwamen er echter toenemende conflicten tussen en binnen de nederzettingen. Geleidelijk aan werden de nederzettingen versterkt, er kwamen muren omheen. De nederzettingen werden steeds groter, de vorming van stadstaten begon en oorlog werd een middel om belangen te behartigen.
Door het aanleggen van voorraden en het verzamelen van kapitaal begon het verschijnsel privé-eigendom, maar ook diefstal op te treden. Er kwamen mogelijk vormen van rechtspraak.
Ook ontstond door de aanleg van voorraden een sterke bevolkingsgroei. Toch werden mensen nu (in vergelijking met het paleolithicum) kleiner, daalde hun levensverwachting en hadden ze meer infecties. Dit wordt wel toegeschreven aan het feit, dat ze door in nederzettingen te wonen niet meer zo mobiel waren om bij een slechter wordend klimaat snel te verhuizen. Daardoor zouden zij nu juist eerder het slachtoffer zijn geworden van hongersnoden.
Religie.
Over de oorsprong van religie zijn uiteenlopende theorieën, die bij gebrek aan geschreven bronnen ook allemaal de nodige kritiek kennen. Edward Burnett Tylor en Herbert Spencer gingen uit van animisme, John Lubbock van fetisjisme, Max Müller van hedonisme en Wilhelm Mannhardt van naturalisme.
De oudst bekende tempelcomplex is Göbekli Tepe in Anatolië uit het Prekeramisch Neolithicum A. Klaus Schmidt dacht dat er mogelijk sprake was van voorouderverering door jager-verzamelaars. Wat de symboliek was van de aangetroffen dierenbeeltenissen is nog onduidelijk.
Met de ontwikkeling van landbouw waren er ontwikkelingen in de richting van een polytheïsme met een pantheon aan goden en mythologische verhalen. Voor het gewone volk bleef de voorouderverering belangrijk tot diep in de ijzertijd. Daar waar geweldsdreiging nog geen grote verdedigingswerken noodzakelijk maakte, werden grote religieuze bouwwerken geconstrueerd, zoals tempelheuvels in Mesopotamië, het Indusdal en de kust van Peru en piramiden in Egypte, China en Mexico.
Het lijkt er op dat de eerste steden rond heiligdommen ontstonden. In Uruk diende de Eannatempel, het heiligdom van de godin Inanna, als middelpunt in de redistributie-economie.
Nederzettingen.
In het mesolithicum waren de mensen jager-verzamelaars in een nomadische samenleving. Men leefde van in het wild groeiende gewassen en de jacht. Waar mogelijk was er visvangst. Volgens de huidige inzichten hebben de mensen in de vruchtbare sikkel en Zuid-Anatolië zich al in het late Mesolithicum of (Natufien) gevestigd in nederzettingen. Het begon al tijdens het einde van het Weichselien (de laatste ijstijd) rond 11.000 v.Chr.
Nederzettingen werden gaandeweg steeds groter en beter beveiligd; er kwamen muren omheen. Later kwamen er steden die kunnen worden beschouwd als de voorlopers van de latere stadstaten.
Uitvindingen.
Stenen werktuigen.
Gedurende het gehele neolithicum, ook tijdens de kopertijd, werden op grote schaal stenen werktuigen gemaakt. In Spiennes, Henegouwen, waren industriële vuursteenmijnen waar goede kwaliteit vuursteen werd gedolven en verwerkt. Deze stenen werktuigen werden over grote afstanden verhandeld.
Gepolijste steen.
De stenen werktuigen van het paleolithicum werden gemaakt door met andere stenen stukken af te slaan van een stuk vuursteen. In het neolithicum werden werktuigen gemaakt van geslepen stenen.
Keramiek.
De uitvinding van het pottenbakken verliep per regio anders. In het Midden-Oosten duurde het erg lang na de aanvang van het neolithicum (Prekeramisch Neolithicum, ca. 11.000 v.Chr.) voordat het pottenbakken werd uitgevonden (Keramisch Neolithicum, ca. 6200 v.Chr.).
In Oost-Azië daarentegen werd al keramiek geproduceerd lang voor de verspreiding van de landbouw. Tijdens de Jomonperiode werd in Japan al hoogwaardig aardewerk geproduceerd, terwijl de landbouw zich pas aan het einde van die periode verspreidde.
In Limburg begon ca. 5500 v.Chr. het neolithicum met de bandkeramische cultuur, mensen die tegelijkertijd huizen gingen bouwen, aan landbouw en aan veeteelt deden en ook al konden pottenbakken.
Het pottenbakkerswiel werd pas uitgevonden aan het begin van de bronstijd, tijdens de Urukperiode in Mesopotamië.
Koper.
Men rekent de kopertijd tot het late neolithicum. Het koper zou rond 5500 v.Chr. zijn uitgevonden (mogelijk in Zuid-Anatolië). Aanvankelijk werd gedegen koper gebruikt voor werktuigen en wapens. Dit is zacht en dus gemakkelijk te bewerken. Maar de zachtheid is ook een nadeel in het gebruik. Later werd koper uit erts gesmolten. Bij het smelten kwamen verontreinigingen terecht in het koper. Vaak werd het hierdoor harder en dus beter geschikt als gereedschap of als wapen. Soms werd het daardoor echter bros en daarmee ongeschikt. De producten werden tot op grote afstanden geëxporteerd. Later werd koper gelegeerd met tin. Dit is het begin van het bronstijdperk. Brons is harder en slijtvaster dan koper.
Het wiel.
Lang werd de baanbrekende uitvinding van het wiel in Soemer ergens in het 4e millennium v.Chr. geplaatst. Tegenwoordig wordt gedacht dat het op verschillende plaatsen ongeveer tegelijkertijd werd uitgevonden. Daarvoor werden lasten getransporteerd met behulp van sleeën en travois. Voor het transport door middel van rollende boomstammen was een goed voorbereide weg nodig. De achterste stammen werden telkens weggenomen en vooraan gelegd. Zonder dit laatste transportmiddel zouden de Egyptische piramiden en Stonehenge niet gebouwd zijn.
Een aardewerken beeldje van een os met vier wielen uit de Cucutenicultuur werd gedateerd op 3950 tot 3650 v.Chr.
De eerste vondsten van wagens of afbeeldingen daarvan dateren van rond 3500 v.Chr. uit uiteenlopende streken, uit landen rond de Alpen (wiel van Stare gmajne), uit Zuid-Polen (trechterbeker van Bronocice), uit de Noord-Kaukasus (Majkopcultuur, tegenwoordig in Rusland), uit Mesopotamië en uit de Indusbeschaving (Harappa). Het is goed denkbaar dat er in de toekomst nog meer plaatsen worden gevonden waar het wiel is uitgevonden. En onder de oudste vondsten zijn ook al twee-assige wagens.
Het wiel, oorspronkelijk met meedraaiende as, maakte het transport veel gemakkelijker en kon ook al in het Neolithicum met stenen werktuigen gemaakt worden. Vaak ging de invoering van het wiel gepaard met het aanleggen van wegen, maar soms ook niet: het was afhankelijk van het terrein.
Mesopotamische en Egyptische pottenbakkers gelden als de eersten die het pottenbakkerswiel hebben toegepast bij het maken van aardewerk. Een stenen pottenbakkersschijf gevonden bij de Mesopotamische stad Uruk in het hedendaagse Irak is gedateerd op ongeveer 3129 v.Chr. maar in hetzelfde gebied zijn fragmenten van op een draaischijf gemaakt aardewerk van een nog vroegere datum gevonden. Omdat uit die locatie en periode geen voertuigen met wielen bekend zijn is het pottenbakkerswiel waarschijnlijk onafhankelijk uitgevonden.
Al in de steentijd werd het gewicht van het massieve wiel verminderd door er gleuven in te maken. De spaak was een latere uitvinding uit de bronstijd en werd rond 2000 v.Chr. op de Pontisch-Kaspische Steppe uitgevonden (Sintasjtacultuur). Met dit stevige en lichte spaakwiel werden strijdwagens gebouwd. De eerste spaakwielen hadden bronzen spaken, later werden ze van hout gemaakt. Wel bleef het lager met brons beslagen.
Het schrift.
Schrift is een communicatiemiddel en er kan gesproken informatie mee bewaard worden. Het is een van tevoren afgesproken systeem, waarin tekens een vaste betekenis hebben. Deze tekens worden op een drager geschreven, waardoor ze weer (gebruik makend van dezelfde afspraken) gedecodeerd ofwel gelezen kunnen worden.
Voor de ontwikkeling van het schrift was er slechts de mondelinge overlevering. Dit borg het gevaar in zich dat onderdelen van het verhaal werden weggelaten, toegevoegd of veranderd. Het ontstaan van het schrift wordt geplaatst in bijna alle bekende culturen in het laat-neolithicum: Sumer, Egypte, Indus-cultuur, China, de Olmeken en tegenwoordig ook wel in Zuid-Anatolië.
Reeds rond 9500 v.Chr. werden er in Zuid-Anatolië in Göbekli Tepe stenen gemaakt met geometrische lijnen, waarvan onderzoekers met enige zekerheid zeggen, dat ze dienden voor het rekenen. Rekenen is waarschijnlijk het belangrijkste fundament voor de ontwikkeling van een echt schrift. De gevonden stenen kregen de Latijnse naam "calculi", waarvan het woord calculeren (rekenen) is afgeleid. In Nevali Cori zouden "bullae" gevonden zijn.
Slechts weinig onderzoekers geloven dat de symbolen van de Vinča-cultuur uit het vijfde millennium v.Chr. een echt schrift zijn.
Sumer wordt gedacht als de plaats waar het schrift in de vorm van spijkerschrift voor het eerst vanaf ca. 3300 v.Chr. is gebruikt in verband met de toenemende handel en bureaucratie. De tot nu toe oudste vondsten van schrift werden gedaan in een laag met afval onder de Uruk-III-laag. Daardoor zijn ze in het vierde millennium v.Chr. te dateren. Het gaat om handelsteksten. Het toegepaste schrift laat echter geen conclusies toe omtrent de taal, dus we weten niet zeker of het Sumerisch is.
Aanvankelijk werden driedimensionale vormpjes van klei gemaakt, zogenaamde rekenstenen, die goederen en aantallen symboliseerden. De voorwerpjes werden opgesloten in bollen van klei ("bullae") en afgesloten met een zegel. Dit werd meegegeven aan degene die bijvoorbeeld een kudde dieren moest afleveren. De afnemer kon dan zien of de levering klopte. Het schrift begon, toen deze driedimensionale vormen werden overgebracht op een plat vlak. In een plak klei werden de symbolen gekrast. Deze symbolen ontwikkelden zich tot pictogrammen. Een voet werd aangegeven door een tekeningetje van een voet. Later ging dit echter ook verwijzen naar "gaan" en "staan". De symbolen voor "vogel" en "ei" betekenden samen "opvoeden". De tekens werden hiermee ideogrammen.
Het schrift werd in de loop van het derde millennium eerst alleen gebruikt voor economische doeleinden; wetteksten, contracten, brieven, boekhoudkundige teksten.
Rond 2700 v.Chr. werd overgegaan van het krassen in klei naar indrukken maken met een stilus. Dat leidde tot een sterke codifisering: de symbolen zijn nauwelijks nog herkenbaar. Door de vorm van de stilus ontstond het typische spijkerschrift. Ook werd niet meer van boven naar beneden geschreven, maar van links naar rechts.
Vanaf 2600 v.Chr. werd het schrift ook gebruikt voor historische teksten, bezweringen, epen, hymnen en liefdespoëzie, dit alles vaak in een religieuze context.
Een andere bevolkingsgroep in Mesopotamië, de Akkadiërs, begon pas later te schrijven. Sumerisch wordt na 2000 v.Chr. niet meer gesproken, maar het blijft ge/herschreven worden. Kennis van Sumerisch blijft onontbeerlijk voor een carrière als ambtenaar tot diep in het 1e millennium. De laatst gevonden tekst in spijkerschrift in het Akkadisch is van 100 n.Chr.
In het eerste millennium had het spijkerschrift zich ontwikkeld tot een lettergrepenschrift met ca. 600 tekens.
De Egyptische hiërogliefen worden soms gezien als een idee dat uit voor-Azië is geïmporteerd, maar door nieuwe vondsten van Günter Dreyer wordt gedacht dat het om een zelfstandige uitvinding gaat.
Het Chinees schrift gaat terug tot de orakelbotten van de 13e eeuw v.Chr.
In Midden-Amerika (Maya's) werd het schrift eveneens zelfstandig ontwikkeld. Het oudste schrift dat in Midden-Amerika ontdekt werd, is een ca. 3000 jaar oude steen waarin 62 symbolen gekerfd staan. Enige van deze symbolen stonden ook op vondsten van de Olmeken.
Opkomst van specialisatie, hiërarchisering, oorlog en staten.
Aanvankelijk was er in het Mesolithicum en het vroege Neolithicum een heterarchie, iedereen deed alles zelf en iedereen had in principe evenveel te vertellen. Hooguit was er een ad-hocleider bij de jacht. Als er al sprake was van bestuur, dan was dit bottom-up.
Met de omschakeling van jager-verzamelaars naar een gevestigd boerenbestaan, kwam er een toenemende specialisatie (bijvoorbeeld één herder per dorp, één pottenbakker enz.). Later kwam er enige industrialisatie voor gebruiks- en siervoorwerpen. De (seriematige) productie hiervan was ook gespecialiseerd.
Ook ontstond er geleidelijk aan een hiërarchische organisatie van de gemeenschap.
In onderlinge competitie ontstond een snelle toename van de kennis over het beheer van de omgeving. Daarmee kon beter worden omgegaan met tekorten in de opbrengst van de omgeving, iets wat daarvoor onmogelijk was. Er kwamen voorraden en voorraadbeheer. Er was in toenemende mate industriële productie en technische vernieuwing. Er kwam geleidelijk aan handel, soms met verre gebieden.
Er kwam een zekere mate van welstand voor sommige nederzettingen en sommige mensen. Er kwam ongelijkheid van bezit. Daarmee kwamen er echter toenemende conflicten tussen en binnen de nederzettingen. Geleidelijk aan werden de nederzettingen versterkt, er kwamen muren omheen. De nederzettingen werden steeds groter, de vorming van stadstaten begon en oorlog werd een middel om belangen te behartigen.
Door het aanleggen van voorraden en het verzamelen van kapitaal begon het verschijnsel privé-eigendom, maar ook diefstal op te treden. Er kwamen mogelijk vormen van rechtspraak.
Ook ontstond door de aanleg van voorraden een sterke bevolkingsgroei. Toch werden mensen nu (in vergelijking met het laat-paleolithicum) kleiner, daalde hun levensverwachting en hadden ze meer infecties. Dit wordt wel toegeschreven aan het feit, dat ze door in nederzettingen te wonen niet meer zo mobiel waren om bij een slechter wordend klimaat snel te verhuizen. Daardoor zouden zij nu juist eerder het slachtoffer zijn geworden van hongersnoden.
Voorouderverering, religie en kunst.
Al tijdens het Midden-paleolithicum, bij de neanderthalers, bestond de gewoonte om de stoffelijke resten van gestorven leden van de gemeenschap met zorg aan de aarde toe te vertrouwen. De uitvoering van het graf bleef echter uiterst bescheiden, in de vorm van een heuveltje, een paaltje of bijvoorbeeld een steen werd het graf gemarkeerd.
In het neolithicum werd voor het eerst werk gemaakt van het uiterlijke, zichtbare deel van het graf. De toen gebouwde grafmonumenten (vaak in de vorm van grote langwerpige of ronde heuvels van aarde over een stenen of houten grafkamer) werden generaties lang gebruikt, met bijzettingen die tot in de honderden liepen. In de Lage Landen waren het de boeren van de trechterbekercultuur die dergelijke imposante graven bouwden, de zogenaamde hunebedden. In de grafkamers werden ook resten van aardewerk aangetroffen (gemiddeld één of twee potten per persoon).
Aan het einde van het neolithicum, vanaf 2900 verschenen in het grootste deel van Noord- en Midden-Europa graven met individuele bijzetting en bijgiften, voorwerpen die met de gestorvene werden begraven. Het gaat bij de enkelgrafcultuur om individuele inhumaties waarbij de dode in een grafkuil met bekisting wordt gelegd, met daaromheen een greppel en soms een palenkrans. Ook werden vrouwen en mannen anders ter aarde gelegd: vrouwen op hun linkerzijde naar het oosten gericht, mannen op hun rechterzijde naar het westen gericht. De overgang van trechterbekercultuur naar enkelgrafcultuur verliep zo bruusk, binnen één tot twee generaties, dat weleens van een culturele revolutie gesproken wordt, waarbij een nieuwe bevolking zich in het gebied was komen vestigen en binnen korte tijd cultureel dominant werd. Volgens de Koerganhypothese zouden dit de Indo-Europeanen zijn. Met deze culturele omwenteling zou de Europese bronstijd ingeluid worden.
Het bestaan van een zorg voor de doden en rituelen zoals het meegeven van persoonlijke bezittingen of offergaven is een mogelijke aanwijzing voor een geloof in een leven na de dood, maar de exacte betekenis ervan is door archeologen natuurlijk niet meer te achterhalen. In het vroege neolithicum was er mogelijk alleen sprake van voorouderverering, terwijl er op het einde van het neolithicum ontwikkelingen waren in de richting van een pantheon met goden en mythologische verhalen die aan de hoven de ronde deden. Voor het gewone volk bleef de voorouderverering belangrijk tot diep in de ijzertijd.

</doc>
<doc id="21238" url="https://nl.wikipedia.org/wiki?curid=21238" title="Le radeau de la Méduse (film)">
Le radeau de la Méduse (film)

Le radeau de la Méduse ("Het vlot van de Medusa") is een film van regisseur Iradj Azimi die uitgebracht werd in 1998.
Het scenario is gebaseerd op het echte verhaal van de schipbreukelingen van het Franse fregat 'La Méduse' en op Théodore Géricaults schilderij "Het vlot van de Medusa".
Verhaal.
1816. Na de Slag bij Waterloo, wordt Lodewijk XVIII van Frankrijk op de troon geïnstalleerd. Vanuit Rochefort vertrekt het fregatschip "Méduse" naar Senegal. Het bevel is in handen van commandant Chaumareys. De toekomstige gouverneur van Senegal, Schmaltz, reist mee, samen met zijn vrouw Reine en hun dochter. Op deze officiële expeditie ontstaat heel snel een klimaat van verdenking en haat. Spanningen tussen commandant Chaumareys en luitenant Coudein barsten los. De onverstandige houding van Chaumareys veroorzaakt de stranding van de "Méduse". De bevoorrechte passagiers, onder wie Chaumareys, Schmaltz en zijn familie, worden geëvacueerd op reddingsbootjes, veertig zeelieden en de soldaten moeten zich op een vlot weten te redden.

</doc>
<doc id="21242" url="https://nl.wikipedia.org/wiki?curid=21242" title="Jean Yanne">
Jean Yanne

Jean Yanne, artiestennaam van Jean Roger Gouyé (Les Lilas, 18 juli 1933 – Morsains, 23 mei 2003) was een Frans acteur en filmregisseur.

</doc>
<doc id="21243" url="https://nl.wikipedia.org/wiki?curid=21243" title="Michel Piccoli">
Michel Piccoli

Jacques Daniel Michel Piccoli (Parijs, 27 december 1925 — Saint-Philbert-sur-Risle, 12 mei 2020) was een Frans acteur en filmregisseur.
Leven en werk.
Michel Piccoli kwam uit een familie van musici: zijn Zwitserse vader Henri Piccoli (afkomstig uit het kanton Ticino) was violist, zijn moeder Marcelle Expert-Bezançon was pianiste. Haar vader was een rijke industrieel en bekende politicus. 
Piccoli's filmdebuut vond plaats in 1945 met een klein rolletje in "Sortilèges" van Christian-Jaque. De eerste film waarbij hij in de "credits" genoemd werd was " Le point du jour" van Louis Daquin in 1949. Gedurende de jaren vijftig speelde hij bijrollen in vele films, maar een grote naam werd hij nog niet. Hij werd in het Parijs van die tijd ook politiek actief en is dat steeds gebleven. Hij verkeerde in de linkse kringen van Jean-Paul Sartre en Simone de Beauvoir, werd lid van de communistisch-pacifistische "Mouvement de la paix" en keerde zich tegen de door geld geregeerde wereld waaruit de familie van zijn moeder voortkwam. 
Het acteertalent van Michel Piccoli werd pas echt opgemerkt in de politiefilm "Le Doulos" (Jean-Pierre Melville, 1961). Twee jaar later brak hij definitief door bij het grote publiek dankzij het nouvelle-vaguedrama "Le Mépris" (Jean-Luc Godard, 1963). Hij werkte met de grootste Franse cineasten, zoals Claude Chabrol, Jacques Rivette, Claude Sautet, Michel Deville, Louis Malle, Yves Boisset en Francis Girod. Ook heel wat buitenlandse filmauteurs deden op hem een beroep: hij werkte acht keer samen met Marco Ferreri, zes keer met Luis Buñuel en vijf keer met Manoel de Oliveira. Hij speelde ook in films van Alfred Hitchcock, Marco Bellocchio, Ettore Scola, Jerzy Skolimowski, Luis Berlanga en Youssef Chahine. Hij was te zien in ongeveer 200 films en gold tientallen jaren als een van de meest vooraanstaande acteurs in de Franse en internationale filmwereld..
Hij bleef ook politiek geëngageerd. Hij nam in 1974 en 1981 deel aan de presidentiële verkiezingscampagnes van François Mitterrand, ondersteunde Amnesty International en was een felle bestrijder van de opvattingen van het Front National van Jean-Marie Le Pen.
Piccoli trouwde drie keer. Hij was eerst gehuwd met de actrice Éléonore Hirt met wie hij een dochter kreeg. In 1965 ontmoette hij zangeres en actrice Juliette Gréco. Ze trouwden een jaar later en scheidden in 1977. In 1978 trouwde Piccoli met de scenariste Ludivine Clerc. Ze adopteerden twee kinderen van Poolse afkomst.
Michel Piccoli overleed op 94-jarige leeftijd aan de complicaties na een beroerte.

</doc>
<doc id="21244" url="https://nl.wikipedia.org/wiki?curid=21244" title="Philippe Noiret">
Philippe Noiret

Philippe Noiret (Rijsel, 1 oktober 1930 – Parijs, 23 november 2006) was een bekende Franse acteur die aanvankelijk als toneelspeler en als cabaretier optrad en daarna hoofdzakelijk rollen in speelfilms vertolkte. Hij was bekend om zijn warme stem en zijn vriendelijke elegantie.
Leven en werk.
Toneelacteur.
Vanaf het einde van de jaren veertig tot het begin van de jaren zestig was Philippe Noiret vooral op het toneelpodium te zien. Hij was actief in het destijds door de Franse toneelregisseur Jean Vilar geleide Théâtre National Populaire (gevestigd in Villeurbanne). Hij speelde in heel wat, al dan niet komische en veelal klassieke toneelstukken van Molière, Shakespeare ("Macbeth"), Victor Hugo en Bertolt Brecht. In diezelfde tijd deed hij ook aan cabaret. Hij vormde een succesrijk komisch duo met Jean-Pierre Darras. 
Jaren zestig: doorbraak als filmacteur.
In de jaren zestig stootte Noiret door in de filmwereld. Sleutelfilms waren het echtelijk misdaaddrama "Thérèse Desqueyroux" (1962), en de komedies "La Vie de château" (1966) en "Alexandre le bienheureux" (1968). Zijn toneel carrière was intussen tot stilstand gekomen, en dit zou ruim dertig jaar zo blijven. 
Beroemd.
Jaren zeventig.
In de jaren zeventig werd Noiret pas echt een beroemd acteur. Heel wat films waar hij een rol in had scoorden vaak uitstekend zoals de komedie "La Vieille Fille" (1972), het oorlogsdrama "Le Vieux Fusil" (1975) en de schandaalfilm "La Grande Bouffe" (1973) van Marco Ferreri. Deze laatste film, met beroemde acteurs als Marcello Mastroianni, Michel Piccoli en Ugo Tognazzi, toont een groep mannen die zich in een afgelegen villa met een stel prostituees te buiten gaan aan groepsseks en een vreetpartij met fatale afloop. Op het in hetzelfde jaar gehouden filmfestival van Cannes leidde de film tot de nodige opschudding. Dankzij "La Grande Bouffe" werd Noiret echter een acteur die veel gevraagd werd door Italiaanse cineasten als Francesco Rosi, Ettore Scola, en Mario Monicelli, met wie hij vijf films draaide. In die jaren ontmoette hij ook de jonge ambitieuze cineast Bertrand Tavernier, wat de start betekende van een langdurige vruchtbare samenwerking die resulteerde in acht films.
Jaren tachtig.
In de jaren tachtig bouwde Noiret zijn carrière alsmaar verder uit. Hij speelde onder meer in de dramatische in koloniaal Afrika gesitueerde komedie "Coup de torchon" (1981) en in het oorlogsdrama "La Vie et rien d'autre" (1988), zijn twee meest succesvolle films met Bertrand Tavernier. In 1984 werd hij door Claude Zidi gevraagd om de hoofdrol te vertolken in diens politiekomedie "Les Ripoux". De film werd zijn grootste commerciële succes en kende nog twee sequels. Voorts oogsten de mediathriller "Masques" (1987) en vooral de twee big budgetfilms "Fort Saganne" (1984) en "Chouans!" (1988) veel succes bij de critici. Ook financieel waren deze films een groot succes.
Jaren negentig.
In de jaren negentig bleef Noiret, ook buiten de Franstalige wereld, een bekende verschijning door zijn optredens in kassuccessen als "Nuovo Cinema Paradiso" (1989), "Uranus" (1990), "Le Bossu" (1997) en "Il Postino" (1994) waarin hij de Chileense schrijver Pablo Neruda gestalte gaf. Pas in 1997 verscheen hij opnieuw op het toneelpodium. Hij maakte zijn comeback in "Les Côtelettes" van Bertrand Blier. Vanaf dan combineerde hij film- en toneelwerk.
Vruchtbare carrière.
In de loop van zijn carrière die duurde tot een jaar voor zijn overlijden speelde hij in ongeveer 150 films van diverse Franse filmregisseurs, meermaals in films van Bertrand Tavernier, Pierre Granier-Deferre, Yves Robert, Philippe de Broca, Robert Enrico en Claude Zidi. Zijn tegenspeelsters waren beroemde Franse actrices als Catherine Deneuve, Romy Schneider, Annie Girardot, Simone Signoret, Isabelle Huppert en Sophie Marceau. Tegenspelers waren onder meer zijn goede vrienden Jean Rochefort en Jean-Pierre Marielle.
Noiret vond altijd tijd om te spelen in buitenlandse producties: "The Night of the Generals" (1967), "Topaz" (1969) van Alfred Hitchcock, talrijke Italiaanse films (van onder meer Mario Monicelli en Marco Ferreri) en "Who Is Killing the Great Chefs of Europe?". 
Privéleven.
Noiret was sinds 1962 getrouwd met de Franse actrice en comédienne Monique Chaumette, die hij tijdens zijn periode bij het "Théâtre Nationale Populaire" had leren kennen. Zij speelde onder meer een rol in "La Grande Bouffe". Tijdens de laatste maanden van zijn leven schreef hij nog zijn autobiografie onder de titel "Mémoire cavalière". Hij overleed in 2006 op 76-jarige leeftijd ten gevolge van kanker waaraan hij reeds geruime tijd leed. Noiret ligt begraven op de Cimetière du Montparnasse.

</doc>
<doc id="21246" url="https://nl.wikipedia.org/wiki?curid=21246" title="Het vlot van Medusa">
Het vlot van Medusa



</doc>
<doc id="21247" url="https://nl.wikipedia.org/wiki?curid=21247" title="Turk (schaakmachine)">
Turk (schaakmachine)

De Turk, ook wel bekend als de Mechanische Turk (Hongaars: "A Török"), was een schaakmachine gebouwd in de late 18e eeuw. Hij werd van 1770 tot 1854 tentoongesteld door verschillende eigenaren als een automaton, hoewel hij uiteindelijk werd ontmaskerd als een uitgebreide hoax. Hij werd gebouwd en onthuld in 1770 door de Hongaarse edelman en uitvinder Wolfgang von Kempelen om indruk te maken op keizerin Maria Theresa van Oostenrijk. Het mechanisme leek in staat om een sterk schaakspel tegen een menselijke tegenstander te spelen, evenals een paardenrondgang uit te voeren, een puzzel waarbij de speler het paard zodanig moet verplaatsen dat elk vlak van het schaakbord precies één keer wordt geraakt.
In werkelijkheid zat er een kleine, sterke schaker in. De werking van deze machine, eigenlijk dus een goocheltruc, was jarenlang een mysterie. Met een bekwame bestuurder won de Turk bijna 84 jaar lang de meeste gespeelde wedstrijden tijdens zijn demonstraties in Europa en Noord-Amerika, waarbij hij veel uitdagers versloeg, onder wie staatslieden zoals Napoleon Bonaparte en Benjamin Franklin. Het apparaat werd later gekocht door Johann Nepomuk Maelzel in 1804. De schaakmeesters die het toestel in het geheim bedienden, waren onder anderen Johann Allgaier, William Lewis, Jacques Mouret en William Schlumberger. Wie het mechanisme bediende tijdens de oorspronkelijke tour van Kempelen, is onbekend.
Geschiedenis.
Bouw.
Von Kempelen werd geïnspireerd om de Turk te bouwen nadat hij aan het hof van Maria Theresa van Oostenrijk in Paleis Schönbrunn had verbleven, waar andere illusionisten een goochelact uitvoerden. Von Kempelen beloofde naar het paleis terug te keren met een nog mooiere uitvinding.
Het resultaat was de automaton schaker die tegenwoordig als 'de Turk' bekend staat. De machine bestond uit een levensgrote pop met een menselijk hoofd en torso, een zwarte baard en grijze ogen. De pop droeg Ottomaanse kleren en een tulband. Zijn linkerarm hield een lange Ottomaanse rookpijp vast, terwijl zijn rechterarm boven op een grote kast lag, die ongeveer 110 cm lang, 60 cm breed en 75 cm hoog was. Boven op de kast was een schaakbord van achttien centimeter groot. De voorkant van de kast bestond uit drie deuren, een opening en een lade, die kon worden geopend, zodat een rood en wit gekleurd ivoren schaakspel tevoorschijn kwam.
Het interieur van de machine was nogal ingewikkeld en ontworpen met het idee om toeschouwers te misleiden. De verschillende delen werden om te schaken door een mens via interne hendels en machines bestuurd. Wanneer de deuren aan de linkerkant werden geopend, onthulden de voordeuren van de kast een aantal tandwielen die op een uurwerk leken. Dit gedeelte was zo ontworpen dat als de achterdeuren van de kast tegelijkertijd open waren, men door de machine heen kon kijken. Aan de andere kant van de kast stonden geen machines, in plaats daarvan bevatte het een rood kussen en enkele verwijderbare delen, evenals structuren van messing. Dit gebied was ontworpen om een duidelijk zicht door de machine te bieden. Onder de gewaden van het Ottomaanse model waren twee andere deuren verborgen. Deze legden uurwerkmachines bloot en boden een soortgelijk onbelemmerd zicht door de machine. Het ontwerp maakte het mogelijk om alle deuren van de machine voor het publiek open te doen en zo de illusie te behouden.
Zowel het uurwerk dat zichtbaar was aan de linkerkant van de machine alsmede de lade waarin het schaakbord zat, strekten zich niet volledig uit naar de achterkant van de kast. De lade verschoof slechts een derde van de maximale afstand. In de machine werd een schuifzitting geïnstalleerd waarmee de bestuurder van de ene plaats naar de andere kon schuiven en kon voorkomen dat hij werd opgemerkt terwijl de ander de verschillende deuren opendeed.
Het schaakbord op de bovenkant van de kast was dun genoeg om een magnetische koppeling mogelijk te maken. Aan het grondvlak van elk schaakstuk was een kleine, sterke magneet bevestigd. Toen de schaakstukken op het bord werden geplaatst, werden de stukken automatisch gekoppeld aan een andere magneet die op zijn beurt aan een draadje was gebonden. Elk draadje was onder een specifieke plaats op het bord bevestigd. Hierdoor kon de bediener in de machine zien welke stukken zich waar op het schaakbord bewogen. De onderkant van het schaakbord had de overeenkomstige nummers 1 tot en met 64, waardoor de bestuurder kon zien welke plaatsen op het bord werden beïnvloed door de zet van de speler. De magneten in de machine waren zodanig geplaatst dat andere magneten ze niet konden beïnvloeden. Von Kempelen liet vaak opzettelijk een grote magneet aan de zijkant van het bord zitten om aan te tonen dat de machine niet door magnetisme werd beïnvloed.
Het interieur bevatte een schaakbord bestaande uit geperforeerd hardboard dat met een reeks hendels was verbonden die op een pantograaf leek. Dit diende voor de besturing van de linkerarm van het model. De metalen punt op de pantograaf bewoog over het schaakbord dat aan de binnenkant was gemonteerd, terwijl tegelijkertijd de arm van de Turk over het schaakbord bewoog. De bestuurder was in staat om de arm van de Turk op en neer te bewegen. Met het draaien van de hendel kon de hand van de Turk worden geopend en gesloten. Hiermee kon de Turk de stukken op het bord oppakken. De persoon, die het geheel bediende, moest het met het licht van een kaars doen. De machine had tevens een ventilatiesysteem. Andere delen van de machine maakten uurwerkachtige geluiden wanneer de Turk een beweging maakte, wat verder bijdroeg aan de illusie van de machine. De Turk vertoonde verschillende gezichtsuitdrukkingen tijdens een wedstrijd. Johann Nepomuk Maelzel, een latere eigenaar van de machine, voegde een spraakmachine aan de Turk toe. Hiermee kon de machine "Échec!" zeggen, wat in het Frans schaak betekent.
De machinebestuurder had ook middelen ter beschikking om te communiceren met de presentator buiten. Twee koperen schijven met nummers erop werden tegenover elkaar geplaatst aan de binnen- en buitenkant van de kast. Met een staaf konden de schijven naar het gewenste nummer worden gedraaid, wat als een code tussen de twee functioneerde.
Tentoonstelling.
De Turk debuteerde in 1770 in Paleis Schönbrunn, ongeveer zes maanden na zijn vorige bezoek. Kempelen presenteerde wat hij had gebouwd en begon met de demonstratie van de machine en de onderdelen ervan. Kempelen opende de deuren en laden van de kast, waardoor het publiek de machine kon inspecteren. Vervolgens kondigde Kempelen aan dat de machine klaar was voor een uitdager.
Kempelen informeerde de speler dat de Turk de witte stukken zou gebruiken en de eerste zet zou doen. De Turk zou twee keer knikken als hij de koningin van zijn tegenstander kon uitschakelen, en drie keer als de koning schaak stond. De Turk schudde zijn hoofd als een tegenstander een illegale zet maakte en schoof het stuk terug en deed zijn eigen zet, waardoor hij de zet van zijn tegenstander verbeurde. In een poging om de machine te misleiden, probeerde een Franse schrijver tijdens een wedstrijd de koningin te verplaatsen alsof het een paard was. Hierover schreef hij: "mijn mechanische tegenstander was niet gediend van deze zet; hij pakte mijn koningin op en verplaatste het stuk terug naar het oorspronkelijke vlak waaruit ik het had verplaatst". Tijdens de wedstrijd nodigde Kempelen de toeschouwers uit om magneten en zeilstenen naar de kast te brengen en te onderzoeken of de machine werd aangedreven door een vorm van magnetisme. De eerste persoon die tegen de Turk speelde was een Oostenrijkse hoveling in het paleis. Net als andere uitdagers op die dag werd hij snel verslagen, waarop toeschouwers van mening waren dat de machine agressief speelde en meestal zijn tegenstanders binnen dertig minuten versloeg.
Een ander onderdeel van de tentoonstelling van de machine was de voltooiing van de beroemde schaakpuzzel genaamd paardenrondgang. De puzzel vereist dat de speler een paard over een schaakbord laat bewegen waarop elke vlak slecht een keer wordt geraakt. Terwijl de meeste ervaren schakers van die tijd nog steeds worstelden met de puzzel, was de Turk in staat om de puzzel zonder enig probleem te voltooien vanaf elk startpunt.
De Turk had ook de mogelijkheid om te praten met toeschouwers met behulp van een letterbord. De bestuurder, wiens identiteit in de periode dat Kempelen de machine in Paleis Schönbrunn presenteerde onbekend is, kon dit in het Engels, Frans en Duits doen. De gesprekken gingen over onderwerpen zoals leeftijd, de burgerlijke staat en de geheime werking van de Turk.
Tour door Europa.
In navolging van zijn debuut groeide de belangstelling voor de machine in heel Europa. Kempelen was echter meer geïnteresseerd in zijn andere projecten en vermeed het tonen van de Turk, vaak tegen potentiële uitdagers liegend over de reparatiestatus van de machine. De Duitse schrijver Von Windisch schreef op een gegeven moment dat Kempelen zelfs "de smeekbeden van zijn vrienden en nieuwsgierige personen uit verschillende landen weigerde". In het decennium na zijn debuut in Paleis Schönbrunn speelde de Turk slechts tegen één tegenstander, Sir Robert Murray Keith, een Schotse edelman. Kempelen ging na de wedstrijd de Turk volledig ontmantelen. Hij was niet blij met de populariteit ervan en wilde liever werken aan stoommachines en machines die menselijke spraak konden repliceren.
In 1781 kreeg Kempelen de opdracht van keizer Joseph II om de Turk te herbouwen en naar Wenen te brengen voor een staatsbezoek van groothertog Paul van Rusland en zijn vrouw. De verschijning was zo succesvol dat groothertog Paul een rondreis door Europa voor de Turk voorstelde, een verzoek waarmee Kempelen met tegenzin instemde.
In 1783 begon de Turk met zijn Europese tour met een vertoning in Frankrijk. In Versailles werd de Turk verslagen in een wedstrijd tegen Karel Godfried de la Tour d'Auvergne, de hertog van Bouillon. Na de sessies in Versailles stegen de eisen voor een wedstrijd met François-André Danican Philidor, die als de beste schaker van zijn tijd werd beschouwd. Een wedstrijd tegen Philidor vond plaats in de Académie des Sciences. Hoewel Philidor de wedstrijd won, beschreef de zoon van Philidor de wedstrijd als "de meest vermoeiende schaakpartij" voor zijn vader. De laatste wedstrijd van de Turk in Parijs was tegen Benjamin Franklin, die destijds vanuit de Verenigde Staten als ambassadeur in Frankrijk diende. Franklin genoot naar verluidt van het spel met de Turk, was aanzienlijk geïnteresseerd in de machine en bewaarde zelfs een boek over de Turk in zijn persoonlijke bibliotheek.
Na zijn tournee door Parijs verplaatste Kempelen de Turk naar Londen, waar hij dagelijks voor vijf shilling werd tentoongesteld. Na een jaar in Londen reisden Kempelen en de Turk naar verschillende Europese plaatsen zoals Amsterdam, Dresden en Leipzig. Kempelen stierf op 70-jarige leeftijd op 26 maart 1804.
Maelzel en de machine.
Na de dood van Kempelen werd de Turk opgeborgen. In 1805 besloot de zoon van Kempelen de Turk te verkopen aan Johann Nepomuk Maelzel, een Beierse muzikant met interesse in verschillende machines en apparaten. Maelzel probeerde nog voor de dood van Kempelen de Turk te kopen, maar de twee konden het niet eens worden over de prijs. Kempelen had destijds een vraagprijs van 20.000 frank. De zoon van Kempelen verkocht de machine aan Maelzel voor de helft van dit bedrag. Na het kopen van de Turk moest Maelzel de geheimen van de machine leren en enkele reparaties uitvoeren om hem weer in goede staat te krijgen.
In 1809 arriveerde Napoleon I van Frankrijk in Paleis Schönbrunn om tegen de Turk te spelen. Volgens een ooggetuigenverslag werd Napoleon voor het begin van de wedstrijd gesalueerd door de Turk (Johann Baptist Allgaier). De details van de wedstrijd zijn in de loop der jaren in tal van verslagen gepubliceerd, waarvan vele tegenstrijdig zijn. Volgens een bron zat Napoleon aan een aparte schaaktafel. Napoleons tafel stond in een afgezet gebied, waarbij Maelzel heen en weer liep om de zet van elke speler te spelen en de toeschouwers een duidelijk zicht te geven. Op een verrassende wijze nam Napoleon de eerste zet, terwijl het gebruikelijk was dat de Turk dat zou doen. Maelzel liet het spel doorgaan. Kort daarna probeerde Napoleon een illegale zet. Na de beweging te hebben opgemerkt, zette de Turk het stuk terug naar zijn oorspronkelijke plek en ging het spel verder. Napoleon probeerde de illegale zet voor de tweede keer waarop de Turk het stuk volledig van het bord verwijderde en verder ging met zijn beurt. Napoleon probeerde vervolgens de zet een derde keer. De Turk reageerde met een zwaai van zijn arm en sloeg alle stukken van het bord. Napoleon was naar verluidt geamuseerd, en speelde toen een serieus spel met de machine, waarbij hij negentien zetten voltooide voordat hij zijn koning omgaf in overgave. Alternatieve versies van het verhaal zijn onder meer dat Napoleon niet gelukkig was met verliezen, een wedstrijd speelde met een magneet op het bord en een wedstrijd waarbij de Turk met een sjaal om het hoofd en lichaam speelde in een poging zijn zicht te belemmeren.
In 1811 bracht Maelzel de Turk naar Milaan voor een optreden met Eugène de Beauharnais, de prins van Venetië en onderkoning van Italië. Beauharnais genoot zo veel van de machine dat hij aanbood hem van Maelzel te kopen. Na enkele onderhandelingen kocht Beauharnais de Turk voor 30.000 frank — drie keer zo veel als wat Maelzel had betaald. In 1815 keerde Maelzel terug naar Beauharnais in München en vroeg om de Turk terug te kopen.
Na de terugkoop bracht Maelzel de Turk terug naar Parijs, waar hij kennis maakte met veel van de toonaangevende schakers in Café de la Régence. Maelzel verbleef in Frankrijk met de machine tot 1818. In Londen kregen Maelzel en zijn act veel persaandacht. Maelzel installeerde een geluidsmachine, zodat de machine "Échec!" kon zeggen bij het schaak zetten van een speler.
In 1819 nam Maelzel de Turk mee op een tournee door het Verenigd Koninkrijk. Er waren verschillende nieuwe ontwikkelingen in zijn act, zoals de tegenstander toestaan de eerste zet te spelen en het verwijderen van de pionnen van de Turk. Deze handicap zorgde voor meer interesse in de Turk en bracht zelfs een boek voort van W.J. Hunneman waarin de wedstrijden met deze handicap werden vastgelegd. Ondanks de handicap eindigde de Turk (destijds beheerd door Mouret) met vijfenveertig overwinningen, drie verliezen en twee patstellingen.
Maelzel in Noord-Amerika.
De verschijningen van de Turk waren winstgevend voor Maelzel, waardoor hij de act continueerde in de Verenigde Staten. In 1826 organiseerde hij een tentoonstelling in New York dat langzaam aan populariteit groeide, wat uiteindelijk leidde tot vele krantenverhalen. Ook kreeg hij anonieme bedreigingen van mensen die het geheim van de machine wilden weten. Maelzel had problemen met het vinden van een geschikte bediener van de machine. Uiteindelijk koos hij weer voor zijn voormalige operator, William Schlumberger, die hij liet overkomen uit Europa.
Bij aankomst van Schlumberger werd de act voortgezet in steden zoals Boston, Philadelphia en Baltimore. In Baltimore speelde de Turk onder andere een wedstrijd tegen Charles Carroll, een ondertekenaar van de Amerikaanse Onafhankelijkheidsverklaring. Twee mannen uit Baltimore besloten hun eigen machine te bouwen genaamd de "Walker Schaakspeler". Maelzel bekeek de concurrerende machine en probeerde hem te kopen, maar het aanbod werd afgewezen. De Walker Schaakspeler toerde een aantal jaren, maar kreeg nooit de bekendheid van de Turk en raakte uiteindelijk in de vergetelheid.
Gedurende de jaren 30 van de 19e eeuw bleef Maelzel door de Verenigde Staten reizen, waarbij hij de machine tentoonstelde tot aan het westen van de rivier de Mississippi. Ook bezocht hij Canada in deze periode. In de Amerikaanse staat Virginia werd de Turk geobserveerd door schrijver Edgar Allan Poe. Poes essay "Maelzel's Chess Player" werd gepubliceerd in april 1836 en is vandaag de dag het bekendste stuk over de Turk. Echter, veel van Poes hypothesen over de machine waren onjuist, zoals dat een schaakmachine altijd moet winnen.
Maelzel nam de Turk uiteindelijk mee op zijn tweede tournee naar de Cubaanse hoofdstad Havana. In Cuba stierf Schlumberger aan gele koorts waardoor Maelzel zonder operator voor zijn machine achterbleef. Terneergeslagen stierf Maelzel in zee op 66-jarige leeftijd in 1838 tijdens zijn terugreis, waarbij hij zijn machine bij de kapitein achterliet.
Laatste jaren en daarna.
Bij de terugkeer van het schip waarop Maelzel stierf, werd de Turk overhandigd naar een vriend van Maelzel, de zakenman John Ohl. Hij probeerde de Turk te veilen, maar vanwege het lage bod kocht hij hem uiteindelijk zelf voor $400. Pas toen John Kearsley Mitchell uit Philadelphia, de persoonlijke arts van Edgar Allan Poe en een bewonderaar van de Turk, Ohl benaderde, veranderde de Turk opnieuw van eigenaar.
Hij koos ervoor om de machine te doneren aan een museum van Charles Willson Peale. Hoewel de Turk nog steeds af en toe gebruikt werd in tentoonstellingen, werd hij uiteindelijk verbannen naar de hoeken van het museum en werd hij vergeten tot 5 juli 1854. Op die dag stond het National Theatre in Philadelphia in brand. Het vuur verspreidde zich naar het museum van Charles Willson Peale, waardoor ook de Turk in vlammen opging. Mitchell geloofde dat hij had gehoord "door de worstelende vlammen ... de laatste woorden van onze overleden vriend, de vaak herhaalde lettergrepen, échec! échec!!"
Een Amerikaanse bouwer van apparatuur voor goochelaars besteedde $120.000 aan het bouwen van zijn eigen versie van de machine tussen 1984 en 1989. De machine maakte gebruik van het originele schaakbord dat apart van de originele Turk werd bewaard en niet vernietigd werd door het vuur. De eerste openbare vertoning van deze gereconstrueerde Turk was in november 1989 tijdens een conferentie over de geschiedenis van goochelarij. De machine werd gepresenteerd zoals Kempelen het origineel presenteerde, behalve dat de tegenstander werd vervangen door een computer met een schaakprogramma.
Onthulling van de geheimen.
Hoewel er veel boeken en artikelen werden geschreven over de werking van de Turk gedurende de levensduur van de machine zelf, waren de meeste onnauwkeurig met onjuiste conclusies.
Het was pas met de reeks artikelen van Silas Mitchell in "The Chess Monthly" dat het geheim volledig werd onthuld. Mitchell, zoon van de laatste eigenaar van de Turk, schreef dat "er nooit een geheim beter werd bewaard dan het geheim van de Turk". Omdat de Turk in vlammen opging ten tijde van deze publicatie, vond Silas Mitchell dat er "geen reden meer was om de oplossing voor dit oude raadsel te verbergen voor de liefhebbers van schaken".
In 1899 publiceerde "The American Chess Magazine" een verslag over de wedstrijd van de Turk met Napoleon Bonaparte. Hierin werd een uitgebreide geschiedenis uiteengezet samen met een beschrijving van de Turk bestaande uit diagrammen gebaseerd op eerdere publicaties. Een ander artikel, geschreven in 1960 voor de "American Heritage Magazine," leverde nieuwe diagrammen op over hoe de bestuurder in de kast zat.
De belangstelling voor de Turk nam toe met de oprichting van de schaakcomputer Deep Blue van IT-bedrijf IBM, wat leidde tot publicatie van het boek "The Turk, Chess Automaton" (2000) van Gerald M. Levitt en het boek "The Turk: The Life and Times of the Famous Eighteenth-Century Chess-Playing Machine" van Tom Standage. De Turk werd gebruikt als personificatie van Deep Blue in de documentaire "" uit 2003.
Nalatenschap en kunst.
De populariteit en het mysterie van de Turk inspireerde de bouw van enkele uitvindingen en imitaties zoals Ajeeb (de Egyptenaar), die in 1885 een wedstrijd speelde tegen de Amerikaanse president Grover Cleveland. De eerste imitatie werd gemaakt terwijl Maelzel in Baltimore was. Gemaakt door de Brothers Walker, debuteerde de "American Chess Player" in mei 1827 in New York. In 1912 werd de torresmachine gebouwd door Leonardo Torres y Quevedo, de eerste echte schaakspel-automaat.
De Turk werd in Londen bezocht door de Britse geestelijke en uitvinder Edmund Cartwright in 1784. Hij was zo geïntrigeerd door de Turk dat hij zich later zou afvragen of "het moeilijker is om een machine te bouwen die kan weven". Cartwright had vervolgens binnen een jaar een prototype van een weefmachine gepatenteerd.
"Le Joueur d'échecs", een stille speelfilm van Raymond Bernard, is een avonturenverhaal dat zich afspeelt in de nasleep van de eerste van de partities van Polen waarbij in de film gebruik wordt gemaakt van elementen uit het verhaal van de Turk.
De Turk heeft ook werken van literaire fictie geïnspireerd. In 1849, slechts enkele jaren voordat de Turk in vlammen opging, publiceerde Edgar Allan Poe een verhaal genaamd "Von Kempelen and His Discovery". Het prozawerk "Moxon's Master" van Ambrose Bierce uit 1909 is een morbide vertelling over een schaakautomaat die op de Turk lijkt. In 1938 publiceerde John Dickson Carr de gesloten-kamermoordroman "The Crooked Scharnier", waarbij een automaton op een manier te werk gaat die voor de personages niet te verklaren is. De sciencefiction "The Marvelous Brass Chessplaying Automaton" van Gene Wolfe bevat ook een apparaat dat veel lijkt op de Turk.
In 2005 lanceerde Amazon.com de Amazon Mechanical Turk. De webgebaseerde applicatie coördineert programmeertaken met menselijke intelligentie, deels geïnspireerd door de manier waarop Kempelens Turk opereerde.

</doc>
<doc id="21249" url="https://nl.wikipedia.org/wiki?curid=21249" title="Joseph-Marie Jacquard">
Joseph-Marie Jacquard

Joseph-Marie Jacquard (Lyon, 7 juli 1752 – Oullins, 7 augustus 1834) is de Franse uitvinder van het programmeerbare weefgetouw, het jacquardgetouw.
Levensloop.
Jacquard werd geboren in Lyon als zoon van een (zijde)wever. Zijn vader had een werkplaats met twee weefgetouwen, die Jacquard erfde. Hij was niet erg succesvol met dit bedrijf, naar gezegd wordt omdat hij al zijn tijd besteedde het proces te verbeteren. Hij werd gedwongen in Bresse te werken, terwijl zijn vrouw in Lyon werkte.
In 1793 nam Jacquard deel aan de onsuccesvolle verdediging van Lyon tegen de troepen van de Conventie. Hierna ging hij voor de Conventie vechten aan de Rhône en de Loire. Na een actieve dienst, waarin zijn jonge zoon aan zijn zijde werd doodgeschoten, ging hij terug naar Lyon.
Terug in Lyon werd hij medewerker in een fabriek. Zijn vrije tijd besteedde hij aan het bouwen van een verbeterd weefgetouw. In 1801 toonde hij zijn uitvinding op een industriële beurs in Parijs. Zijn weefgetouw werd later door wevers, die voor hun broodwinning vreesden, verwoest.
Jacquard overleed in Oullins (Rhône). Zes jaar na zijn dood werd er ter ere van hem in Lyon een standbeeld opgericht op de plek waar zijn weefgetouw was verwoest.
Werk.
In 1790 ging hij een vijftig jaar oude weefmachine herstellen. Voortbouwend op de ideeën van anderen realiseerde hij de eerste volautomatische weefmachine. Daarbij maakte hij gebruik van aan elkaar bevestigde kartonnen kaarten met daarin geponste gaten. Het principe was als volgt: een gat werd voorgedraaid; op plaatsen met een gat werden stangen doorgelaten en op andere plaatsen werden de stangen door het karton tegengehouden. 
De automaat bracht het patroon aan volgens de rangschikking van de gaten in de kaarten. De ponskaarten fungeerden als informatiedrager, ze vormden het 'programma'. We herkennen hetzelfde principe dat gebruikt wordt bij onze hedendaagse computers. Het grote verschil is echter dat de instructies nu in het geheugen van de computer worden opgeslagen.
Eerbetoon.
In 1803 werd Jacquard gevraagd te komen werken voor de "Conservatoire national des arts et métiers" in Parijs. Daar ontdekte hij de resten van een weefgetouw van Jacques de Vaucanson en reconstrueerde en verbeterde hij dit weefgetouw. Wederom waren de wevers niet blij met zijn uitvinding. Omdat het automatische weefgetouw echter zo goed werkte, was het gebruik ervan spoedig algemeen. In 1804 demonstreerde Jacquard een later model aan Napoleon. Jacquard kreeg het kruis van het Legioen van Eer, een jaarlijkse uitkering plus royalty's voor elke machine. In 1806 werd het weefgetouw publiek domein verklaard. Als beloning kreeg Jacquard een pensioen.

</doc>
<doc id="21250" url="https://nl.wikipedia.org/wiki?curid=21250" title="449 v.Chr.">
449 v.Chr.

Het jaar 449 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="21251" url="https://nl.wikipedia.org/wiki?curid=21251" title="Democritus">
Democritus

Democritus van Abdera (Oudgrieks: , "Dēmókritos"; ca. 460 v.Chr. – ca. 356 v.Chr.) was een Grieks filosoof, astronoom, wiskundige en reiziger. Hij wordt gerekend tot de presocraten en stond bekend als 'de lachende filosoof'. Samen met zijn leermeester Leucippus was hij de grondlegger van het atomisme, waarmee ze reageerden op de Eleaten. De kosmos bestond volgens het atomisme uit leegte (het niet-bestaande) en lichamen (atomen, het bestaande) in een oneindige ruimte. Die lichamen zijn eeuwig en kunnen bewegen. Democritus schreef veel: zestig titels zijn bekend. Die gingen over ethiek, natuurfilosofie, wiskunde, muziek, poëzie en technische thema's. Daarvan zijn voornamelijk enkele ethische stellingen overgeleverd.
Egypte.
Na 459 v.Chr. verbleef hij ongeveer vijf jaar in Egypte, waar hij veel leerde over het land en de astronomie. Van het merendeel van zijn boeken is alleen de titel bekend, zoals "de Rondvaart van de Oceaan". Veel van zijn werken hebben de Middeleeuwen niet overleefd, maar kunnen uit verwijzingen gedeeltelijk gereconstrueerd worden. Zo weten we dat hij ook schreef over "Phrygië" en "de Bewoners van Meroë", hoewel het niet duidelijk is of hij inderdaad de hoofdstad van het toenmalige Ethiopië bezocht had.
Babylon.
In 449 v.Chr. werd de Vrede van Callias getekend tussen de Attische Bond en het Perzische Rijk, en dit stelde burgers van Abdera (een lid van de Bond) in staat vrijelijk naar Babylon te reizen. Democritus verliet Egypte en maakte in Babylon een studie van de astronomie.
De stad kende al sinds 747 v.Chr. – de dagen van Nabu-nasir – de cyclus van negentien jaar (cyclus van Meton), die de schijnbare beweging van zon en maan met elkaar in overeenstemming bracht. Democritus trachtte deze kennis naar Athene te brengen, maar daar was de achterdocht tegen alles wat met de rivaal Perzië te maken had sterker dan de belangstelling voor wetenschap. Ook Meton zou later ervaren dat de negentienjarige cyclus niet erg welkom was.
Astronomie.
Toch bracht Democritus veel astronomische kennis naar Griekenland. Hij geeft bijvoorbeeld een beschrijving van de sterrenbeelden in zijn "Uranografie" en — dit was nieuw — verdeelt de hemel in een noordelijk en zuidelijk halfrond. Hij verklaart ook waarom bepaalde sterren zoals Canopus wel in Egypte te zien zijn, maar in Griekenland onder de horizon blijven. Dit leidde logisch tot de gevolgtrekking dat er naast een noord- ook een zuidpool moest bestaan.
Wiskunde.
Van zijn bijdragen tot de Griekse wiskunde is mogelijk een deel uit Egypte en een ander deel uit Babylon afkomstig. Hij schreef over raaklijnen en -vlakken aan cirkels en bollen en gaf een formule voor de inhoud van een kegel.
Atoomtheorie.
Op dit gebied ontleende hij waarschijnlijk veel aan zijn leraar Leucippus, maar Aristoteles schrijft de atoomtheorie (het atomisme) aan Democritus zelf toe. Hij trachtte een verschil aan te brengen tussen een lege ruimte aan de ene kant en het 'niets' aan de andere kant. Hij bestreed daarmee de leer van Parmenides en was de eerste die het begrip 'ruimte' of 'leegte' invoerde. Volgens hem gebeurde er niets zomaar maar had alles een oorzaak. Dit wordt een causaal verband genoemd.
Democritus betwistte het overwicht van de rationele kennis. Hij verklaarde dat er een "zijnde" en een "niet-zijnde" is. Het zijnde bestaat uit een oneindig aantal ondeelbare deeltjes ("atomen") die eeuwig en onveranderlijk zijn. Ze verschillen niet van aard of kwaliteit ("apoia"). Ze komen wel in verschillende vorm, ordening en ligging voor, maar kunnen niet door mensen worden waargenomen. Het zijnde beweegt zich eeuwig en rechtlijnig voort in het niet-zijnde. Bij de botsingen tussen de atomen gaan de zware atomen naar het centrum, en de lichte naar de buitenzijde. Zo ontstaat een wereld. De interpretaties van zintuigindrukken zijn dus fout (de kleur zwart ontstaat door atomen die zeer hoekig zijn en veel schaduw vertonen). De atomen kunnen een aantal combinaties vormen.
Invloed.
Democritus stichtte geen eigen school maar had een aantal volgelingen, waaronder Metrodoros van Chios en Anaxarchos. In volgende generaties kon hij vooral rekenen op de waardering van sceptici en cynici (bv. Pyrrho van Elis, Timon van Flious, Galenos, Sextos Empeirikos). De idealist Plato vermeldde nergens zijn naam, al lijken er in onder meer de "Timaios" sporen van zijn denken te zitten. Er werd verteld dat Plato al zijn boeken wilde verbranden. Aristoteles sloeg Democritus dan weer hoog aan, vooral als natuurfilosoof. Hij noemde hem de eerste die dicht kwam bij het definiëren van het wezen van de dingen, op het spoor gezet door de feiten zelf. Epikouros baseerde heel zijn denken op de leer van Democritos, zij het met belangrijke modificaties. Bij latere epicureeërs bleef hij een belangrijke invloed (Lucretius, Philodemos van Gadara). In de eerste eeuw v.Chr. kreeg hij lof toegezwaaid van Cicero: "Wie kunnen we met hem vergelijken, niet alleen voor zijn grootheid van geest maar ook voor zijn grootheid van ziel?" Seneca noemde hem nog "de meest subtiele van alle ouden". Nochtans botste zijn denken vooral op argwaan. In de late oudheid waren er geen verwante denkrichtingen meer en werden zijn boeken steeds minder gekopieerd. Ook samenvattingen door Aristoteles en Ploutarchos zijn niet overgeleverd. Om zijn ideeën te reconstrueren zijn er enkel snippers bij andere auteurs.
In Duitsland schreef Christoph Martin Wieland een satirisch-filosofische roman over Democritus, "Geschichte der Abderiten" (1774-80). De jonge Karl Marx en Friedrich Nietzsche gaven blijk van grote interesse in de Abderiet. Marx wijdde een thesis aan zijn natuurfilosofie en gaf blijk van zoveel bijval dat de atomisten bijzonder populair waren in communistische landen. en van Nietzsche zijn grondige studienota's uit 1867-69 gekend. Daarin noemt hij Democritus "de vader van alle verlichtende, rationalistische tendenzen" en de eerste die een "wetenschappelijk karakter" bereikte. Hevig bekampt door "Gegenaufklärer" zoals Socrates, Plato en het christendom, zijn we Democritus "nog vele dodenoffers schuldig".
Bertrand Russell meende dat de zienswijze van Democritus opmerkelijk aansloot bij die van de moderne wetenschap. Karl Popper bewonderde zijn rationalisme, humanisme en vrijheidsliefde. Het inzicht dat instituties als taal en recht mensenwerk zijn, laat hij teruggaan op Democritus en Protagoras.
Geschriften.
Diogenes Laërtius geeft een overzicht van Democritus' werk, ingedeeld naar onderwerp. De lijst geeft een idee van de veelzijdigheid van de filosoof en de omvang van wat verloren is:

</doc>
<doc id="21253" url="https://nl.wikipedia.org/wiki?curid=21253" title="Tweeter">
Tweeter

Een tweeter is een luidspreker die vooral is ontworpen om hoge tonen weer te geven, en vormt daarmee onderdeel van een luidspreker van bijvoorbeeld een hifi-installatie. De meest moderne (2003) luidsprekerkasten voor hifi-systemen bevatten twee of drie luidsprekers, waarvan de kleinste een tweeter wordt genoemd. Een tweeter heeft over het algemeen een frequentiebereik van 2000 tot 20.000 hertz. Sommige tweeters gaan nog hoger, al is dit boven de gehoorgrens van het menselijk gehoor.
Een tweeter heeft een laag bewegend gewicht.
Meestal wordt als tweeter een elektrodynamische luidspreker gebruikt, omdat het gewicht van het bewegende deel (de spoel) bij een elektrodynamische luidspreker lager is dan het gewicht van de bewegende magneet bij een magnetodynamische luidspreker. Een laag gewicht is van belang omdat bij de hoge frequenties de snelheden van de trillende conus ook vrij hoog zijn. Een lichtere luidspreker is met minder elektrisch vermogen in beweging te zetten dan een zwaardere luidspreker.
Een tweeter heeft een kleine omvang.
Een tweeter heeft een kleine diameter ten opzichte van een gewone of een basluidspreker (woofer), namelijk rond de 3 cm. De reden hiervan is dat een kleine luidspreker hogere resonantiefrequenties heeft, waardoor deze juist in het hoogfrequente gebied, correct geluid kan afstralen.
Elke luidsprekerconus vertoont resonanties vanaf één bepaalde grondfrequentie. Onder de laagste resonantiefrequentie zal de conus van de luidspreker als één geheel, als een piston, heen en weer bewegen. Daarnaast vormt de massa van de luidsprekerconus met de veerkrachtige montage in de tweeter ook een trilsysteem met een resonantiefrequentie: de luidsprekerresonantie. Het is tussen deze resonantie en de membraanresonanties dat het geluidssignaal met een gewenste uitstralingsvorm afgestraald wordt naar de omringende lucht. Wanneer de conus in resonantie komt, treden er andere bewegingen op (andere patronen van trillingen), waardoor de luidspreker een onvoorspelbaar gedrag krijgt, bepaalde frequenties worden te veel of te weinig geaccentueerd. Onder de luidsprekerresonantie wordt de amplitude steeds zachter zodat andere luidsprekers nodig zijn om dit frequentiegebied correct hoorbaar te maken.
Verschillende soorten.
De elektrodynamische tweeter, heeft een magneet die een conus aandrijft met behulp van een spreekspoel. De meest gebruikte conus vormen zijn de bolvormige conus (dome) of de kegelvormige konus, de traditionele luidspreker vorm. Dit is de meest toegepaste tweeter constructie omdat hij vrij eenvoudig is te produceren en een relatief hoog rendement heeft. Daarnaast beschikt de elektrodynamische tweeter over goede klankeigenschappen in de vorm van een groot frequentiebereik en een goed afstraalgedrag. Veel gebruikte conusmaterialen zijn: geweven geïmpregneerd textiel (softdome), kunststof, aluminium, titanium en magnesium.
Daarnaast worden er soms zeer exotische conus materialen toegepast zoals beryllium (giftig) en diamant. In wezen gaat het om een vrij eenvoudige constructie waarbij een spreekspoel in een magneetveld een conus aandrijft.
De elektrostatische tweeter, die vrij weinig voorkomt, maakt gebruik van een hoogspanningsbron die een relatief groot membraan in beweging brengt, meestal in de vorm van opgespannen draden waar tussen een gemetalliseerde folie beweegt. Het kunststof membraan is erg licht en heeft dan ook een zeer goed oplossend vermogen. Het geluid van een elektrostaat is zeer doortekend door het hoge oplossend vermogen. Nadelen zijn o.a. de verticale spreidingshoek omdat het membraan vaak langwerpig is en het lage rendement. Elektrostatische luidsprekers zijn gevoelig voor een hoge luchtvochtigheid in verband met de toepassing van hoogspanning waardoor overslag kan plaatsvinden.
De magnetodynamische tweeter, die evenals de elektrostatische tweeter een vlak kunststof membraan gebruikt, maar dan met geëtste vlakke sporen aluminium als "spreekspoel". Dit membraan wordt door sterke staafmagneten aangedreven. Deze tweeter beschikt ook over een zeer licht membraan en heeft vergelijkbare klankeigenschappen als de elektrostatische tweeter maar met een beter rendement.
De ionentweeter, die slechts zelden wordt toegepast door zijn beperkte rendement en de productie van ozon gas. Deze tweeter maakt gebruik van een hoogspanning die gas ioniseert en de lucht in trilling brengt. Het grote voordeel is dat er geen mechanische delen worden aangedreven en de geluidsgolf direct gevormd wordt zonder tussenkomst van een membraan. De praktische toepasbaarheid is echter beperkt in verband met het lage rendement, kosten en ozon productie.
De piezotweeter maakt gebruik van een kristal dat onder invloed van een wisselspanning een membraan aandrijft. Hij is relatief goedkoop te maken maar biedt een nogal scherp geluid en wordt zelden in hifi-toepassingen gebruikt.
Naast deze hoofdgroepen bestaan er allerlei varianten b.v. in de vorm van gevouwen membranen die als een harmonica op en neer worden bewogen door magneten zoals de AMT-tweeter van Dr Oscar Heil. Dit is in wezen ook een elektrodynamische luidspreker waarbij een spoel een membraan aandrijft.
Richtingskarakteristiek.
Men kan zich nu afvragen waarom andere luidsprekers wel groot moeten worden uitgevoerd, als een kleine omvang zoveel voordelen biedt. De reden hiervan is de richtingskarakteristiek van een afstralend oppervlak. In het ideale geval dient een luidspreker een bolvormige afstraling te hebben. In dat geval is het geluid naar alle richtingen even sterk.
De gewenste bolvormige afstraling is echter slechts mogelijk tot een bepaalde frequentie, die afhangt van de grootte van de luidspreker. Geluidstonen met een hogere frequentie worden gebundeld afgestraald wanneer de golflengte van de afgestraalde toon gelijk is aan of kleiner dan de diameter van de luidspreker. Het meeste geluid wordt dan afgestraald loodrecht op de luidspreker. Onder een grotere hoek is dan weinig geluid hoorbaar.
Een andere reden is dat een kleine piston niet in staat is voldoende geluidsvermogen af te stralen bij de lagere frequenties. Hoe groter de luidsprekerconus, des te minder sterk hoeven de trillingen te zijn om de lagere tonen te produceren.
Resonantie van de conus ophanging.
De ophanging van de conus ten opzichte van de luidsprekerkast is bij elke luidspreker relatief slap (anders kan de conus niet bewegen). Deze ophanging vertoont ook resonantiefrequenties. Bij een tweeter ligt deze resonantie meestal rond de 1000 hertz. Voor een vervormingsvrije weergave van hoge tonen kan een luidspreker doorgaans minimaal één octaaf boven de eigen resonantie de tweeter ingezet worden, dat wil zeggen vanaf 2000 Hz.

</doc>
<doc id="21254" url="https://nl.wikipedia.org/wiki?curid=21254" title="Deurne">
Deurne



</doc>
<doc id="21255" url="https://nl.wikipedia.org/wiki?curid=21255" title="Woofer">
Woofer

Een woofer is een luidspreker die speciaal geschikt is voor de weergave van geluid met lage frequentie, de lage tonen.
Afhankelijk van de diameter van de luidspreker en tal van variabele waarden is een woofer in staat de lage tonen weer te geven. Een grote diameter zal resulteren in een groot bewegend oppervlak. De geluidsdruk, met bijvoorbeeld 1 watt of 2,83 volt zal relatief groot zijn. Maar tegelijk zal de massa ook wat groter zijn dan die van een kleinere woofer. Hierdoor kan deze luidspreker doorgaans lagere tonen weergeven, mits de kastconstructie klopt. 
Woofers zijn er in de standaardmaten: ca. 45, 38, 30, 25, 20 en 17 cm. Worden ze nog kleiner dan zijn het meestal laag-midden-toners. Woofers hebben net als tweeters te maken met bundeling als gevolg van het feit dat afgestraalde tonen op een gegeven moment een kleinere golflengte hebben dan de diameter van de luidspreker. Hierdoor zijn kleinere luidsprekers vaak beter te gebruiken voor de weergave van middentonen tot ca. 3000 hertz. Om deze reden zijn luidsprekers van 17 cm en 13 cm doorgaans niet alleen woofer maar ook middentoner. 
De woofer verplaatst lucht en werkt het efficiëntst als er geen akoestische kortsluiting ontstaat. Om die reden is de behuizing (de luidsprekerbox of de kastconstructie) bepalend voor de prestatie.
Diverse toegepaste materialen.
Het meest gebruikte conusmateriaal is geperst papier in de traditionele conusvorm. Papier heeft goede akoestische eigenschappen. Het is een resonantie-arm, relatief licht en stijf materiaal. Deze papieren conussen worden al decennialang gebruikt. Er verschenen in de jaren 60 - 70 nieuwe materialen zoals bextreen (Kef) en polypropyleen (Vifa - Seas). Daarnaast werd er steeds meer gebruikgemaakt van lichtmetalen conussen zoals aluminium en titanium. 
Aluminium en titanium zijn bijzonder stijve materialen die niet makkelijk opbreken, dat wil zeggen dat de conus als één geheel op en neer blijft bewegen en niet in afzonderlijke delen gaat opbreken waardoor de te vormen bastoon vervormd wordt. Ieder materiaal heeft zijn voor- en nadelen. De metalen conussen hebben als voordeel dat ze heel strak en precies klinken maar vaak hebben ze sterke resonanties bij de wat hogere frequenties en moeten daardoor eerder gefilterd worden. Polypropyleen heeft sterk dempende eigenschappen waardoor resonanties meer onderdrukt worden en dat betekent dat deze conussen ook het middengebied goed kunnen weergeven, daarvoor moet wat aan strakheid ingeleverd worden.
Papier wordt al heel lang als conusmateriaal gebruikt. Het heeft een vrij goede demping van conusresonanties, waardoor het uitstekend in staat is om ook het middengebied weer te geven. De laatste decennia worden steeds vaker de uiterst sterke kunststof vezels toegepast zoals geweven kevlar en koolvezel. Deze materialen combineren goede stijfheid met relatief weinig uitgesproken resonanties, echter daarvoor worden ze vaak gecoat met een dempingslaag.
Welke woofer geschikt is, hangt sterk af van de toepassing. Een tweewegsysteem heeft een woofer nodig met een ver doorlopend frequentiebereik (bijv. 40 tot 2500 Hz), omdat die ook het middengebied voor zijn rekening moet nemen. Een subwoofer hoeft slechts een heel beperkt bereik te hebben (20 tot 100 Hz). 
Veel toegepaste materialen zijn: papier, kunststof, piepschuim, aluminium, titanium, glasvezel, kevlar, koolstof vezel.

</doc>
<doc id="21256" url="https://nl.wikipedia.org/wiki?curid=21256" title="Staande golf">
Staande golf

Een staande golf is een golfverschijnsel met op bepaalde plaatsen vaste punten, de "knopen", dus waar de uitwijking nul is, en daartussen punten die maximale uitslag vertonen, de "buiken". De knopen en buiken vormen een regelmatig patroon. In twee of drie dimensies kunnen de knopen en buiken hele lijnen of vlakken vormen. Alle punten in een staande golf gaan tegelijkertijd door de evenwichtspositie en aan weerszijden van een knoop is de richting van de uitwijkingen tegengesteld. Dit in tegenstelling tot een lopende golf, waarbij de punten na elkaar de evenwichtspositie passeren en er geen plaatsen langs de golf zijn met een amplitude die lokaal gelijk is aan nul, zoals in een knoop. Een staande golf kan veroorzaakt worden door interferentie van twee golven met gelijke frequentie en amplitude, maar tegengestelde voortplantingsrichting. De afstand tussen de knopen bedraagt de halve golflengte van de interfererende golven.
De uitwijking formula_1 als functie van plaats en tijd van een staande golf in een homogeen medium in één dimensie kan, in geschikte coördinaten, beschreven worden door de vergelijking:
Daarin is formula_3 de maximale amplitude, formula_4 de hoekfrequentie en formula_5 het golfgetal. De knopen liggen in de punten formula_6 en de buiken in formula_7. In de buiken is formula_8, dus een trilling met amplitude formula_3.
De vergelijking voor de uitwijking kan afgeleid worden uit de vergelijkingen van twee interfererende golven met amplituden formula_10 en tegengestelde golfgetallen:
In een buik, waar de golven elkaar versterken, is de amplitude dus gelijk aan formula_3.
Ontstaan van een staande golf.
Een eenvoudige staande golf kan ontstaan als een golf tegen twee vaste punten gereflecteerd wordt. Een voorbeeld is een geluidsgolf in een gesloten pijp. Door interferentie dooft op bepaalde punten de amplitude uit, op andere punten wordt de amplitude versterkt. In het geval van een gesloten pijp treedt er een staande golf op als de golflengte gelijk is aan 2× de lengte van de pijp, ofwel als de halve golflengte gelijk is aan de lengte van de pijp. Ook golven met een kleinere golflengte kunnen een staande golf veroorzaken, mits de golflengte 'past' bij de lengte van de pijp, zoals golflengten van 1× de lengte van de pijp en van 2/3 × de lengte van de pijp, etc. Een staande golf kan dus alleen maar optreden indien er sprake is van resonantie. Andere golven die in de pijp lopen, bijvoorbeeld door excitatie van buitenaf, blijven ofwel een lopende golf, ofwel doven ze snel uit. Dit laatste treedt op als de excitatie van buitenaf stopt.
Een orgel werkt op dit principe. De pijpen van het orgel worden aangeblazen met lucht. Daarbij ontstaat geluid van alle frequenties, met alle golflengtes. Alleen het geluid met een golflengte die past op de lengte van de orgelpijp, kan blijven bestaan.
Bovenstaande voorbeelden gelden voor eendimensionale systemen. Staande golven kunnen echter ook optreden in twee dimensies (een trillende plaat) of in drie dimensies (binnen de klankkast van een strijkinstrument, of in een badkamer met een zanger onder de douche). In grotere ruimtes kunnen vooral bij lage frequenties (langere golflengten) staande golven optreden. Dan kunnen vreemde hoorbare effecten optreden. In een hoek van de kamer wordt dan wel iets gehoord, in het midden wellicht geheel niets (daar bevindt zich dan een knoop).
Een schematische tekening van een staande golf:
Een animatie van de golfbeweging:
Soorten staande golven.
Staande golven kunnen ontstaan in ieder medium dat in trilling wordt gebracht.
Geluid.
In de eerste plaats kunnen staande golven geluidsgolven zijn. Een visueel voorbeeld van een staande golf is te zien bij akoestische reflectiedemper.
Tussen twee wanden die parallel staan kan een geluidsgolf met een golflengte die exact gelijk is aan de afstand tussen de twee wanden zichzelf versterken, resoneren. Deze resonantie is bij rechthoekige vormen sterker dan bij vormen waarbij de wanden niet parallel staan. De eerste harmonische boventoon heeft een golflengte die 2× tussen de wanden past. Deze toon noemt men in de muziek het octaaf. De 2e boventoon past 3× tussen de wanden, de 3e boventoon 4×, etc. Naarmate de boventoon hoger wordt neemt de versterking ervan af. Zowel luidsprekerkasten als kamers kunnen op deze manier de tonen beïnvloeden.
De meeste luidsprekerkasten hebben twee of meer parallelle wanden, waartussen staande golven kunnen ontstaan. Staande golven ontstaan als de afstand tussen twee wanden even groot is of een veelvoud van de halve golflengte van een geluidsgolf. Zeer lage tonen met een relatief lange golflengte zullen dus in een relatief kleine kast geen staande golven kunnen opwekken. Maar dat verandert met het stijgen van de toonhoogte doordat de golflengte afneemt.
Staande golven hoeven niet storend te zijn. Ze worden pas storend in het geluidsbeeld als er clusters van staande golven ontstaan bij bepaalde toonhoogten. Zo is in onderstaande grafiek te zien dat in de buurt van 435 Hz, 545 Hz en 710 Hz clusters van staande golven ontstaan. En die kunnen erg storend zijn voor het geluidsbeeld. De kast klinkt niet goed. Zoals in de eerste grafiek te zien is neemt logischerwijze het aantal staande golven toe met de frequentie. Boven de 1000 Hz zijn die goed weg te werken met efficiënte demping van de kast, maar onder de 1000 Hz is dat nauwelijks mogelijk.
Hoe zijn dergelijke clusters dan te voorkomen? Door de kast goed te dimensioneren. In onderstaande grafiek is één zijde van de kast 4 cm korter gemaakt, en zoals te zien is is het resultaat al veel beter. De staande golven zijn beter over het frequentiespectrum verspreid en daardoor nauwelijks meer waarneembaar in het geluidsbeeld. Door nauwkeuriger dimensionering van deze kast kan het resultaat nog beter worden.
Akoestische golven kunnen beschreven worden door de verplaatsing van de luchtdeeltjes, maar ook door de variaties in de druk. Beide verschijnselen zijn gekoppeld. In een staande golf zijn de buiken van de druk de knopen van de snelheid, en omgekeerd de knopen van de druk de buiken van de snelheid.
Vloeistof.
Staande golven kunnen in water of andere vloeistoffen optreden. Soms zijn deze te zien in een propellervliegtuig, in een kopje koffie op een trillende tafel. Maar staande golven kunnen ook in grotere holtes gevuld met vloeistof optreden, bijvoorbeeld in een tanker. In een golfslagbad wordt soms een staande golf waargenomen. Op de ene plek zijn de golven dan aanzienlijk hoger dan op een andere plek. Dit kan echter ook komen doordat de golven uitdoven, of doordat de diepte van het zwembad van plaats tot plaats verschilt.
"Clapotis" is een staande golf die ontstaat door weerkaatsing van een golftrein tegen een kade, kust of andere golftrein. In het laatste geval treedt een stroomrafeling op.
Mechanische trillingen.
Mechanische trillingen zoals die bijvoorbeeld in een snaar optreden, zullen over het algemeen ook staande golven zijn. Ook in complexere mechanische systemen kunnen staande golven optreden. Door de aanwezige demping in de meeste mechanische systemen treden echter meestal alleen lopende golven op.
Elektromagnetische straling.
In sommige situaties kunnen er ook met elektromagnetische straling staande golven optreden. Een bekend voorbeeld is de magnetronoven, waarin staande golven tot onregelmatige opwarming kunnen leiden. Om dit te voorkomen is meestal een draaiplateau aanwezig waardoor het op te warmen materiaal zich afwisselend in de knopen en buiken bevindt. 
Elektromagnetische straling kan beschreven worden door het elektrische veld, maar ook door het magnetische veld. Beide velden zijn gekoppeld. In een staande golf zijn de buiken van het elektrische veld de knopen van het magnetische veld, en omgekeerd zijn de knopen van het elektrische veld de buiken van het magnetische veld. 
Quasi staande golven.
In veel praktische situaties is er niet sprake van strikt staande golven. Als gevolg van vermogensverlies bij reflectie zal de gereflecteerde golf niet exact dezelfde amplitude hebben als de heengaande, waarmee interferentie plaatsvindt. Soms ook zal bij de reflectie een aanzienlijk deel van het vermogen geabsorbeerd worden, zodat de gereflecteerde golf een aanmerkelijk kleinere amplitude heeft. Er ontstaat dan een staande golf met daarop gesuperponeerd een lopende, hetgeen tot uiting komt in een lopend golfverschijnsel waarvan de amplituden variëren volgens een vast golfvormig patroon langs de golf. Dit patroon kan ook opgevat worden als de superpositie van twee staande golven die zowel in tijd als in plaats uit fase zijn. Dit kan als volgt beschreven worden: twee golven met gelijke frequentie en golfgetal, maar verschillende amplituden A en B interfereren met elkaar:
dus met twee termen die elk een staande golf voorstellen.
Er zijn nu geen knopen meer, maar plaatsen met minimale en plaatsen met maximale amplitude, die de amplituden zijn van de beide onderliggende staande golven. De verhouding van deze twee wordt de "staande-golfverhouding" genoemd, meestal aangeduid met de Engelse afkorting SWR (standing wave ratio).

</doc>
<doc id="21257" url="https://nl.wikipedia.org/wiki?curid=21257" title="Deurne (Antwerpen)">
Deurne (Antwerpen)

Deurne is een plaats in België en een stadsdistrict van de stad Antwerpen. Het is opgedeeld in 20 buurten. District Deurne is het op drie na grootste district en heeft het op een na grootste inwoneraantal van de stad Antwerpen (het district Antwerpen heeft het grootste aantal inwoners). Deurne was een zelfstandige gemeente tot aan de gemeentelijke herindeling van 1983.
Deurne wordt vooral gekenmerkt door haar groene omgeving van de parken, Bisschoppenhof, Boekenbergpark en Rivierenhof maar is ook sterk verstedelijkt.
Geschiedenis.
Het ontstaan van een nederzetting.
In Deurne en onmiddellijke omgeving werden sporen van voorhistorische bewoning aangetroffen. De Romeinse bezetting in de streek van Deurne duurde vermoedelijk niet langer dan de 3e eeuw van onze jaartelling.
Er wordt verondersteld dat zich in Deurne een kleine Frankische boerengemeenschap vestigde op de rechteroever van de Schijn, nabij de monding in de Schelde, die toen in de huidige bedding van de Antwerpse Ring stroomde.
Aan de hand van enkele schaarse gegevens weet men dat rond 836 de streek grondig werd verwoest door Noormannen. In die tijd bestond Deurne uit een nederzetting of gehucht op de rechteroever van de Schijn, waar zich nu de wijk Deurne-Noord bevindt. De 12de-eeuwse Eiendijk werd aangelegd in een tijd waarin behoefte was om Antwerpen via de vallei van de Potvliet en van de Schijn behoorlijk te verbinden met de Kempen. In de 12e eeuw behoorde de parochie Deurne tot het land van Rijen, een onderdeel van het hertogdom Brabant dat deel uitmaakte van het Duitse Rijk. De domaniale heer was de prins-bisschop van Luik, die enkel de wereldlijke macht uitoefende. Hoe de Luikse prins-bisschop in het bezit kwam van zijn Deurnse domein is niet duidelijk. Aanvankelijk had hij weinig interesse voor Deurne omdat het een streek betrof die slechts schaars bewoond was door een arme boerenbevolking. Dit verandert in de loop van de 12e eeuw met de opkomst van de steden en een bloeiende landbouw. Het feit dat het aan belang winnende Antwerpen nu vanuit Deurne gemakkelijk te bereiken was en dat de hertog optrad als tolheffer aan de Eiendijk, waren voor de prins-bisschop een aansporing om de domaniale organisatie van zijn bezittingen te organiseren. Zo zien we dat in 1186 op het Bisschoppenhof een schepenbank fungeert, die een vonnis velt bij geschillen.
Vanaf 1288 doen zich in deze streek een aantal belangrijke machtsverschuivingen voor. Jan I, de hertog van Brabant, die door zijn overwinning bij Woeringen de handelsweg naar Rijnland had beveiligd, kreeg gedaan dat de prins-bisschop afzag van zijn immuniteitsrechten op het Deurnse domein. De hertog zou hier voortaan optreden als wereldlijk heer en de Deurnse schepenbank viel dan onder zijn bevoegdheid. De stad Antwerpen kocht de tol van de Eiendijk af. Deze nieuwe toestand blijft, op enkele uitzonderingen na, voortbestaan tot aan de Franse Revolutie.
Belang van Antwerpen neemt toe.
In de 15e eeuw worden de meeste grondbezitters van Deurne rijk, terwijl de Deurnse boer in regel een pachter was, die zijn akkers mocht bewerken op voorwaarde dat hij regelmatig de huur en de tienden betaalde. De landbouw bracht voldoende op om ten hoogste een bevolking van ca. 850 personen te voeden. Antwerpen kent een enorme bloei tijdens de 16e eeuw, het stadsbestuur zal niet alleen trachten de heerlijke rechten over Deurne-Borgerhout te verwerven, maar zullen Antwerpse kooplieden hier overal lusthoven of kastelen bouwen. Zo’n lusthof gold als een statussymbool dat de nieuwe rijken toegang verschafte tot de adel. Kastelen als te Couwelaer, Rivierenhof en Sterckshof dateren uit die tijd. Het bouwen van deze kastelen had tot gevolg dat Deurne in tegenstelling tot Borgerhout zijn landelijk karakter bewaarde. Voor Deurne waren de godsdienstoorlogen een ramp. In 1593 bestond de gemeente praktisch niet meer en toen er eindelijk betere tijden aanbraken, ging de heropbouw uiterst langzaam. Een gedeelte van de huidige Sint-Fredeganduskerk kwam eerst in 1604 onder dak.
De financiële activiteit in Antwerpen nam toe zodat er voldoende rijkelui waren die zich de weelde van een kasteel in Deurne konden veroorloven. Het Rivierenhof in zijn huidige vorm, het kasteel Boekenberg en het Bisschoppenhof dateren uit die tijd. Zo bleef Deurne leven onder archaïsche verhoudingen tot aan de Franse Revolutie, waardoor alle feodale rechten werden afgeschaft.
Tijdens de Franse bezetting in 1800 werden de oude parochiale organisaties opgeheven en vervangen door municipaliteiten. Van dan treedt in Deurne-Borgerhout een eerste burgemeester (maire) op. Er wordt een eerste basale organisatie van openbare diensten doorgevoerd en er wordt een gemeenteschool gesticht.
In de 19e eeuw breekt een nieuwe bloeiperiode voor Antwerpen aan, diverse inwijkelingen uit de Kempen vinden de weg naar de opkomende grootstad en vestigen zich in Borgerhout en Deurne. Een eerste verbindingsweg tussen de wijken Noord-Centrum en Zuid wordt in de tweede helft van de 19e eeuw aangelegd. De belangrijkste geografische factor, die in de sociale en economische ontwikkeling van Deurne een rol speelt, is dan ook de strategische ligging naast Antwerpen.
Onder het Nederlands bewind (1814-1830) zal het verschil tussen het meer op industrie en handel georiënteerde Borgerhout en het landelijke Deurne zo groot worden dat ten slotte in 1836 beide gemeenten worden gescheiden. Inmiddels telde Deurne 2089 inwoners.
Deurne werkt eigen beleid uit.
De eerste Deurnse gemeenteraad werd verkozen op 13 september 1836. Georges Cogels, burgemeester van 1839 tot 1885, was mede-eigenaar van het Rivierenhof en afstammeling van een bankiersfamilie. Hij deed zijn uiterste best bij de bestrijding van de cholera-epidemieën tussen 1859 en 1866. Cogels stond toe dat men door zijn gronden een verbindingsweg met Deurne-Zuid aanlegde. Hij trachtte de inwijking van vreemde arbeiders af te remmen, door het heffen van een taks op volkswoningen. Ook verzette hij zich tegen het inrichten van een bibliotheek en tegen het oprichten van een avondschool. Hij bleef bij zijn standpunt tijdens de schoolstrijd van 1879-1884. De aangroei van de bevolking stelde problemen van sociale aard. Het inwijkingsproces was niet meer te stuiten. Onder het mandaat van burgemeester Florent Pauwels (1885-1908) overschreed het aantal inwoners de 10.000.
Na 1918 verbeterden de sociale toestanden, waarbij ook minder welgestelden een eigen woning konden bouwen. Anderzijds bleek ook dat de grootgrondbezitters van Deurne hun gronden op veel voordeligere wijze konden exploiteren, wanneer zij ze omvormden tot bouwgrond en er nieuwe straten lieten doortrekken.
Tot dan was Deurne een landelijke gemeente en waren de belangrijkste posten voorbehouden aan adellijke en invloedrijke families. De aanstelling van August Van de Wiele (1919-1932) na de Eerste Wereldoorlog wees op een gewijzigde levensopvatting. Onder het burgemeesterschap August Van de Wiele kende Deurne zijn eerste grote expansie ingevolge de talrijke nieuwe woonwijken. De voortdurende uitbreiding van de gemeenten, de moderne verkeersaders, de verbindingsmogelijkheden, de aanzienlijke toename van bevoegdheden en activiteiten hebben een nauwere samenwerking tussen de toenmalige gemeenten onderling in het leven geroepen. In 1920 groeide de bevolking tot 15.432. Na de Eerste Wereldoorlog werd deze beweging nog gestimuleerd door een inwijking uit Antwerpen naar de randgemeenten. In 1932 telde Deurne 49.349 inwoners.
Tweede Wereldoorlog.
De gemeente werd rond 20 mei 1940 bezet door het Duitse leger en bevrijd op 4 september 1944.
Wegvoeren van de Joodse burgers.
Uit Deurne werden minstens 195 Joden weggevoerd naar concentratiekampen in Duitsland, waar de overgrote meerderheid vermoord werd.
Slachtoffers.
De V-bommen (V-1 en V-2), die Deurne teisterden, richtten grote schade aan en maakten tal van slachtoffers. Het totale aantal slachtoffers is onbekend en ligt allicht hoger dan het Belgische gemiddelde van 1,02% van de bevolking. De site bel-memorial.org meldt o.a. een monument voor 24 gesneuvelden van de tweede wereldoorlog bij het Bosuilstadion (afgebroken in 1980) en een oorlogsmonument aan het Kasteel Sterckshof.
Naoorlogse geschiedenis.
In 1948 was de geleden schade hersteld. In de jaren zestig werden omvangrijke initiatieven gerealiseerd: de sociale woningbouw, modernisering en uitbreiding van de onderwijsinrichtingen, oprichting van een diagnostisch centrum, bouw van een nieuwe bibliotheek, verwezenlijking van verscheidene sportcomplexen en er wordt meer aandacht geschonken aan groenvoorziening. De brutalistische Arenawijk werd in de jaren zestig gebouwd naar een ontwerp van Renaat Braem.
Aantal inwoners neemt stilaan af.
Van 1972 af verminderde het aantal inwoners ten voordele van de verder van de stad gelegen landelijke gemeenten. Vanaf 1976 vertraagde de nood aan geldmiddelen heel wat realisaties en zette vanzelfsprekend ook een domper op te nemen initiatieven. In 1981 werd onder meer het pomp- en zuiveringsstation, op de linker Schijnoever, eindelijk in bedrijf genomen. Het Deurnse OCMW opende in 1981 zijn serviceflats en op 12 juni van datzelfde jaar werd een geriatrische kliniek ingehuldigd. Het cultureel centrum Rix, waarvan de tentoonstellingszaal reeds sinds 1979 ter beschikking stond, kon op 12 maart 1982 officieel in gebruik worden genomen.
Fusie.
Op 1 januari 1983 werd Deurne met zeven andere gemeenten - Antwerpen, Berchem, Borgerhout, Ekeren, Hoboken, Merksem en Wilrijk - gefusioneerd tot de stad Antwerpen. Hierdoor ontstond een stad met meer dan 500.000 inwoners. Iedere vroegere gemeente werd omgevormd tot "district" met elk een districtshuis, het vroegere gemeentehuis. Vele diensten werden gecentraliseerd. Per district bleef een dienstencentrum bestaan, waar de inwoners voor tal van zaken terechtkunnen: informatie, bevolking, burgerlijke stand, sociale zaken, bouwkundige vergunningen enz.
Geografie.
Kernen en wijken.
De geografie van Deurne wordt gekenmerkt door de centrale ligging van het Rivierenhof in het grondgebied van het district. Dit valt samen met de vallei van de rivier Schijn. De buurten ten noorden van de Schijn worden gegroepeerd als "Deurne-Noord" (Deurne Dorp, Bosuil, Ruggeveld...); de buurten ten zuiden van de rivier als "Deurne-Zuid" (Morkhoven, Muggenberg, Kriekenhof, Driekoningen, Eksterlaar, Boekenberg...). Deurne-Zuid is rijker en 'blanker' dan Deurne-Noord. Het dorp Deurne ontstond aan de noordelijke rand van de Schijnvallei, rond de Turnhoutsebaan. Deze wijk staat vandaag nog steeds bekend als "Deurne Dorp". In het uiterste zuiden van het district ligt een deel van de Luchthaven Deurne.
Natuur en landschap.
Deurne was vroeger een overwegend agrarische gemeente maar is doorheen de jaren sterk verstedelijkt. De hoogte bedraagt 2-10 meter. Wateren zijn het Albertkanaal in het noorden en het Groot Schijn, een beek die Deurne-Noord en Deurne-Zuid van elkaar scheidt.
Een belangrijk natuurgebied is het 130 ha grote Provinciaal Domein Rivierenhof, en ook enkele kastelen bezitten nog omringende parken, zoals het Boekenbergpark en het Bisschoppenhofpark. De Bremweide in de wijk Deurne-Noord is een groene zone met grasland, heide, bos en beplanting op een oppervlakte van 30 ha. Het nieuwe Park Groot Schijn werd in juli 2023 volledig geopend. Het is 83 ha groot en er werden meer dan 800 bomen en 13.000 planten en struiken geplant. Wandelpaden tussen de natuur verbinden de terreinen voor jeugdverenigingen, sportclubs en een hondenloopzone.
Politiek.
Het bestuur is gevestigd in het Districtshuis van Deurne.
Structuur.
Het district Deurne maakt deel uit van de stad Antwerpen. Deze ligt in het kieskanton Antwerpen is identiek aan het provinciedistrict Antwerpen en ligt in het kiesarrondissement Antwerpen en de kieskring Antwerpen.
Districtscollege.
De districtsvoorzitter is:
Districtsraad.
De Deurnse districtsraad bestaat uit 29 zetels. De voorzitter van de raad is Frank Geudens (Vooruit).
Geschiedenis.
Voormalige burgemeesters en districtsvoorzitters.
Zie: Lijst van burgemeesters van Deurne (Antwerpen)
Decentralisatie.
Vanaf 1 januari 2001 wordt er gedecentraliseerd. Dit wil zeggen dat bepaalde bevoegdheden, die voordien bij de stad hoorden, terug naar het district komen. De bevoegdheden strekken zich uit over een zestal domeinen: lokaal straatbeeld, jeugdbeleid, cultuurbeleid en feestelijkheden, sport, seniorenwerking en communicatie. Hierdoor zal men sneller kunnen inspelen op de lokale behoefte. Het districtshuis is het eerste aanspreekpunt voor de burger.
Legislatuur 2013 - 2018.
Van 2013 tot 2015 werd het district bestuurd door een coalitie van N-VA, CD&amp;V en Open Vld, samen goed voor 15 van de 29 zetels. Op maandag 19 januari 2015 stapte districtsraadslid Bruno Denys uit de N-VA ging als onafhankelijke zetelen. Eind januari 2016 stapte Peter Wouters uit het college en werd als districtsvoorzitter vervangen door zijn partijgenoot Tjerk Sekeris. De coalitie werd begin februari met de partij Groen verruimd en Karen Maes van Groen verving Tjerk Sekeris als schepen in het college.
Van 2016 tot 2018 werd de coalitie gevormd door N-VA, Groen, CD&amp;V en Open Vld, samen goed voor 18 van de 29 zetels.
De huidige districtsraad voor 2013-2018 werd op 14 oktober 2012 gekozen.
Legislatuur 2019 - 2024.
Van 2019 tot 2024 wordt het district bestuurd door een coalitie van N-VA, Vooruit en Open Vld, samen goed voor 16 van de 29 zetels. In november 2023 stapte Freddy Lorent uit Open Vld, waarna hij als onafhankelijke schepen bleef.
Op 28 december werd de nieuwe bestuursploeg en het bestuursakkoord 'Ambitieus Deurne' voorgesteld in de lokalen van vzw Springs (Park Groot Schijn).
De huidige districtsraad voor 2019-2024 werd op 14 oktober 2018 gekozen. De volgende districtsraad wordt 6 jaar later op 13 oktober 2024 gekozen.
Resultaten districtraadsverkiezingen sinds 2000.
Op 8 oktober 2000 werden de eerste districtsraadsverkiezingen voor het gemeentedistrict Deurne gehouden.
Onderstaande grafiek toont de evolutie van de zetelaantallen binnen de Deurnese districtraad.
Cultuur.
Wapen en vlag.
De beschrijving van het wapen (heraldiek) van Deurne (district) luidt als volgt: "In lazuur drie kepers van goud en een hartschild van hetzelfde, beladen met een boom van lazuur."
De beschrijving van de vlag van Deurne luidt als volgt: "Vijf even hoge banen, van blauw, van geel, van blauw, van geel en van blauw."
Cultuurdiensten.
Deurne heeft een cultuurdienst, cultuurraad en twee culturele centra, CC De Klap en Cinema Rix. Hoofdbibliotheek is Couwelaar, Bib Arena is een kleinere afdeling. De Cultuurprijs Deurne wordt jaarlijks uitgereikt aan verdienstelijke kunstenaars. Tijdens de zomermaanden worden in het openluchttheater OLT Rivierenhof regelmatig concerten in allerlei genres georganiseerd.
Slogan 
Sinds 2020 wordt de slogan ‘Dees is wel Deurne’ gebruikt in communicatie van het district en gedrukt op gadgets.
Mobiliteit.
Openbaar vervoer.
Het district wordt aangedaan door de tramlijnen 5, 8, 9, 10 en 24. Daarnaast zijn er verbindingen met de bussen van De Lijn naar verschillende buurgemeenten.
Luchtvaart.
De Internationale Luchthaven Antwerpen aan de Luchthavenlei wordt voornamelijk gebruikt als zakenluchthaven en sinds 2015 ook voor toeristische vluchten. CityJet had er zijn hoofdkwartier en een onderhoudsloods en waren er ook privémaatschappijen zoals Abelag, en zakenluchtvaartmaatschappij Flying Group actief. Sinds 2015 worden er door TUI fly lijnvluchten uitgevoerd. Daarnaast zijn er de vliegscholen (Ben Air Flight Academy (BAFA) en Europilotcenter) en enkele vliegclubs (o.a. de Royal Antwerp Aviation Club) gevestigd, alsook ook het Stampe en Vertongen-luchtvaartmuseum.
Economie.
Reeds in de 17e eeuw bevond er zich een bierbrouwerij, in de 19e eeuw omgevormd tot stoombrouwerij De Ridder. De brouwerij ging failliet in 1928. Momenteel zijn de gebouwen eigendom van de Stad Antwerpen, die er verschillende socio-culturele instellingen in huisvest. De bottelarij werd omgebouwd tot school. De belangrijkste KMO-zones zijn gevestigd aan het Albertkanaal en aan de luchthaven.
Sport.
Het Bosuilstadion van Royal Antwerp FC is gelegen in het district. Het stadion werd ingehuldigd op 1 november 1923 met een wedstrijd tussen België en Engeland, die 40.000 toeschouwers aantrok. De club werd sinds 1923 vijfmaal landskampioen en elfmaal vicekampioen. Tevens won de club viermaal de Beker van België, en eenmaal de Supercup. Momenteel is de voetbalclub terug actief in de Eerste Klasse na dertien seizoenen (2017). In 2023 won het de dubbel (Beker en Titel) dankzij een doelpunt van Antwerpenaar Toby Alderweireld in minuut 93:33 van de laatste speeldag.
Een andere Deurnese voetbalclub is Rochus Deurne. De club werd opgericht in 1920 onder de naam "Sint-Rochus Football Club Deurne". De club speelde in de jaren 30 van de twintigste eeuw een tijdlang in de nationale bevorderingsreeksen, maar zakte in 1938 opnieuw naar de provinciale reeksen. Een jaar eerder was de club gefusioneerd met FC Deurne (zelf een fusie van Voetbal Vereniging Deurne en Vlaamse Leeuw Deurne). Momenteel is de club actief in de 2de Prov. Antwerpen.
Daarnaast is er nog voetbalclub KVC Olympic Deurne. In haar begindagen (1917) hield de club, toen Olympic Sporting club, zich bezig met atletiek, worstelen en zwemmen. De voetbalclub werd in 1919 opgericht en in 1926 erkend door de Belgische Voetbalbond (BVB). De club is actief in de 3de Prov. Antwerpen.
IJsbaan Ruggeveld werd om veiligheidsredenen definitief gesloten in februari 2019. Eind september 2021 opende sportcomplex Sportoase Groot Schijn met o.a. een zwembad ter vervanging van het vroegere zwembad Arena en een ijsbaan.
De ijshockeyclub Phantoms Deurne die als thuisbasis de ijsbaan in Deurne heeft, werd vier keer landskampioen en won negen keer de Beker van België. Deze club is actief in de Eredivisie.
De Deurnese ijsberen hebben hun uitvalsbasis aan de ecologische zwemvijver in het Boekenbergpark. 
Deurne huisvest ook talrijke korfbalclubs. 
Bekende Deurnenaar.
Woonachtig.
Bekende personen die woonachtig zijn of waren in Deurne of er een andere significante band met hebben:
Nabijgelegen kernen.
Antwerpen, Merksem, Schoten, Wijnegem, Wommelgem, Borsbeek, Mortsel, Berchem, Borgerhout

</doc>
<doc id="21258" url="https://nl.wikipedia.org/wiki?curid=21258" title="Tarifa">
Tarifa

Tarifa (vernoemd naar de Berberse krijgsheer Tarif ibn Malik) is een kleine stad die op het zuidelijkste punt van het vasteland van Spanje en (continentaal) Europa ligt. Het behoort tot de provincie Cádiz die deel uitmaakt van de regio Andalusië.
De stad ligt aan de Costa de la Luz en de Straat van Gibraltar, tegenover de kust van Marokko (Afrika), vanwaaruit met helder weer de lichtjes van Tarifa bij nacht zichtbaar zijn.
Er zijn regelmatige veerdiensten tussen Tarifa en de nabijgelegen stad in Afrika: Tanger. Vanwege de zeer korte afstand tussen de noordkust van Marokko en Tarifa (14 km) wagen regelmatig mensen illegaal de oversteek vanuit Afrika.
Er is een goede busverbinding tussen Tarifa en Algeciras, dat ongeveer
twintig kilometer noordoostelijk ervan ligt.
De kust bij Tarifa is de populairste bestemming in Europa voor windsurfers en kiteboarders. Op een normale zomerdag kun je honderden kiteboarders op het water zien. De constante wind van de Atlantische Oceaan en de geweldige golven maken dit tot een van de beste kiteboard-plekken op het Europese continent. Het is ook de plaats waar vele kiteboard-wereldkampioenen wonen, en na 'het werk' samenkomen om te relaxen.
Tarifa is een zeer geschikte plaats voor de observatie van vogeltrek, zoals die van roofvogels en ooievaars die de Straat van Gibraltar oversteken, in de lente en vooral in de herfst. Ook zeer populair is het spotten van walvissen en dolfijnen.
Zoals de naam Costa de la Luz (Spaans voor 'kust van het licht') suggereert, kent Tarifa gemiddeld zeer veel zonuren per jaar.
Dicht bij de haven van Tarifa is een goed bewaard gebleven kasteel, het Castillo de Guzman. Het woord "tarief" zou zijn afgeleid van de naam "Tarifa", omdat dit de eerste haven was die voor het aanmeren liet betalen.

</doc>
<doc id="21263" url="https://nl.wikipedia.org/wiki?curid=21263" title="Scheidingsfilter">
Scheidingsfilter

Een scheidingsfilter is een filter dat een signaal in twee frequentiecomponenten scheidt.
In een luidsprekerbox zorgt een scheidingsfilter er bijvoorbeeld voor dat het signaal uit de versterker gescheiden wordt in verschillende frequentiegebieden zodat de lagetonenluidspreker ("woofer") alleen signalen beneden een bepaalde frequentie krijgt en de hogetonenluidspreker ("tweeter") alleen erboven. Scheidingsfilters worden gebruikt in multi-luidspreker boxen. Het scheidingsfilter is een toestel dat het ingangssignaal volgens de verschillende frequenties verdeelt naar de verschillende luidsprekers. Elke luidspreker: woofer, midwoofer en tweeter zal de frequentiebereiken ontvangen waarvoor hij ontworpen is. Zodus wordt de vervorming en de interferentie tussen de luidsprekers gereduceerd. Het ideale scheidingsfilter heeft geen overlapping van het signaal dat naar de verschillende luidsprekersystemen wordt gestuurd. Maar dit is in de praktijk onmogelijk te bereiken met standaard analoge filters.
Steile filtering.
Uitgebreide filters kunnen werken met een steile filtering. Wanneer bijvoorbeeld een basfilter, dat voornamelijk lage tonen doorlaat enkel een spoel (in serie) bevat, zal een afname van de hoge tonen plaatsvinden met 6 decibel per octaaf. Dit wordt een "eerste orde filter" genoemd. Wanneer in de signaalweg tussen versterker en luidspreker achter deze spoel een condensator (parallel) wordt geplaatst ontstaat een "tweede orde filtering". Deze heeft een flanksteilheid van 12 dB per octaaf. Bij "een derde orde filter" staat er weer een (serie)spoel achter de condensator in de signaalweg. Een "vierde orde" filter heeft daar achter weer een condensator tussen de + en de - (parallel) en filtert met 24 dB per octaaf.
De complexiteit zit hem in het feit dat wanneer er een filter gebruikt wordt bij een luidspreker er faseverschuivingen optreden. Dit komt doordat een spoel vertragend werkt op een signaal, terwijl een condensator juist voor het voor-ijlen van een signaal zorgt.
Ook corrigeren filters door middel van weerstanden de rendementsverschillen tussen de luidsprekers en zijn er schakelingen om bepaalde oneffenheden in de frequentiekarakteristiek vlakker te maken. In sommige filters zitten componenten voor fasecorrectie of impedantiecorrectie (nodig bij heftige pieken voor gebruik voor minder stabiele versterkers)

</doc>
<doc id="21264" url="https://nl.wikipedia.org/wiki?curid=21264" title="Impedantie">
Impedantie

Impedantie kan gezien worden als een complexe weerstand. Het woord komt van het Latijnse "impedire", dat "hinderen" betekent.
Het begrip "impedantie" wordt in de elektriciteitsleer gebruikt om te rekenen met spoelen en condensatoren die een tijds- en frequentieafhankelijke weerstand hebben. In het algemeen: het is een begrip dat wordt gebruikt in de beschrijving van een lineaire respons op een tijdsafhankelijk signaal. Het vindt in een aantal op het oog tamelijk verschillende vakgebieden toepassing:
Het gemeenschappelijke in vrijwel al deze gevallen is dat het gaat om twee signalen die op lineaire wijze met elkaar samenhangen, waarbij het ene signaal een zogenaamde "intensieve parameter" is (d.i. een parameter die een "toestand" weergeeft, zoals een spanning, een elektrische veldsterkte, een temperatuur, een hoogte, een kracht, etc.), terwijl de andere parameter een zogenaamde "extensieve parameter" voorstelt (d.i. een parameter die een zekere "hoeveelheid" ("uitgebreidheid") weergeeft, zoals een volumestroom (bijvoorbeeld van materie), een elektrische stroom, een magnetische veldsterkte, een warmtestroom, een verplaatsing, etc.). De impedantie is de verhouding tussen de intensieve en de extensieve parameter (en de admittantie tussen de extensieve en de intensieve parameter).
Admittantie.
Het omgekeerde van impedantie is admittantie ("Y"):
De eenheid voor admittantie is de siemens (S).
Elektriciteitsleer.
De elektriciteitsleer duidt met het woord "impedantie" een veralgemening aan van het begrip weerstand, tot spoelen en condensatoren. Onder de "impedantie" formula_2 van een component verstaat men het quotiënt van de tijdafhankelijke elektrische spanning formula_3 en de tijdafhankelijke elektrische stroom formula_4:
Dit is een veralgemening van de wet van Ohm voor een gewone weerstand. Anders dan in dat geval is de impedantie van andere componenten veelal afhankelijk van de frequentie van het aangelegde signaal.
Men zou kunnen zeggen dat de weerstand een soort hindernis voor de stroom vertegenwoordigt en hoe groter deze hindernis is, hoe kleiner de stroom bij een gegeven spanning. Dit geldt evenzeer voor wisselstroom als voor gelijkstroom.
Er zijn echter nog twee andere soorten 'hindernissen' die de elektrische stroom op zijn pad van hoge naar lage spanning kan tegenkomen. De ene vorm is de condensator en de andere de spoel (of "zelfinductie"); beide zijn belangrijke bouwstenen in de elektrotechniek. 
Wordt een gelijkspanning aangelegd over een condensator, dan komt voor korte tijd een stroom tot stand, die echter ophoudt zodra de condensator opgeladen is. Op lange termijn is de effectieve weerstand theoretisch gezien oneindig hoog. In de praktijk blijft er echter nog een kleine lekstroom lopen.
Wordt een gelijkspanning aangelegd over een spoel dan gebeurt er aanvankelijk vrijwel niets. De stroom komt maar langzaam op gang doordat er in de spoel eerst een magnetisch veld opgebouwd moet worden. Op lange termijn is de effectieve weerstand van de spoel nul. In de praktijk heeft een spoel ook enige 'koperdraadweerstand'.
Bij het aanleggen van wisselspanning kan er zowel bij de spoel als de condensator een wisselstroom doorgeleid worden, maar hoe groot de impedantie (zoals de 'hindernis' genoemd wordt) is, hangt af van de frequentie van de wisselspanning. Condensatoren hebben een kleine impedantie voor hoge frequenties, spoelen juist voor lage.
Met behulp van complexe getallen kan dit elegant beschreven worden. In feite geeft het complexe getal twee grootheden aan: het reële deel van de impedantie ("R", met "R" positief) en het imaginaire deel van de impedantie ("jX", "X" kan positief zijn: inductief, of negatief: capacitief). In de elektrotechniek wordt bij notatie van complexe getallen steeds het symbool formula_6 in plaats van formula_7 geschreven, dit om verwarring met het symbool voor stroomsterkte, formula_4 of formula_9, te voorkomen.
De complexe impedantie.
Bij een aangelegde wisselspanning in de vorm van een zuiver harmonisch signaal met hoekfrequentie "ω" kan de complexe impedantie van de diverse componenten bepaald worden. Er geldt:
In de praktijk zal de impedantie van een component een combinatie zijn van deze mogelijkheden. 
Schrijft men de complexe impedantie "Z" als som van een reëel deel ("R") en een imaginair deel ("jX"), dan noemt men "R" de weerstand en "X" de reactantie:
Om met deze impedanties te kunnen rekenen wordt de aangelegde spanning, die voor een bepaalde hoekfrequentie "ω" beschreven wordt door:
Vervolgens worden de rekenregels voor complexe getallen toegepast om spanningen en stromen te berekenen. Dit gaat analoog aan de berekeningen volgens de wet van Ohm:
Zo ook voor een spanningsdeler:
Uiteindelijk wordt het resultaat weer teruggebracht tot de werkelijke beschrijving van het resulterende signaal, door te nemen:
Rekenen met impedanties.
In een serieschakeling van componenten worden, net als bij weerstanden, de impedanties opgeteld: 
In een parallelschakeling van componenten worden, net als bij weerstanden, de admittanties opgeteld voor het totaal: 
Daarbij moeten de rekenregels van de complexe wiskunde in acht genomen worden.
"Voorbeeld"
Een weerstand "R", een zelfinductie "L" en een capaciteit "C" in serie levert een impedantie formula_18 op.
Resonantie.
Het imaginare deel, de reactantie, kan soms de waarde nul bereiken indien de zelfinductie en de capaciteit elkaar opheffen. Dit is het geval indien:
Voor een frequentie die hieraan voldoet treedt resonantie op. Een eenmaal op gang gebrachte wisselstroom van deze frequentie zal eindeloos door blijven lopen tenzij er een weerstandselement R is die de fluctuatie dempt. Het zenden en ontvangen van radiosignalen is op dit principe gebaseerd. De resonerende stroomkring kan namelijk gedempt worden door het afgeven van elektromagnetische golven van de resonantiefrequentie of juist deze golven absorberen.
Fasehoek.
Indien de impedantie alleen uit weerstanden bestaat, bijvoorbeeld formula_22 voor een enkele weerstand, dan is de stroom formula_4 in fase met de aangelegde spanning formula_24, ongeacht de pulsatie "ω". Zodra er echter ook capacitieve en/of inductieve elementen vervat zijn in formula_2 is dit niet meer het geval. In zulke gevallen loopt de stroom ofwel voor ofwel achter bij de spanning. De fasehoek wordt bepaald door het argument van formula_2: 
Omdat in zowel "Z"L als "Z"C de frequentie voorkomt, is de fasehoek dus frequentie-afhankelijk.
De fasehoek geeft aan in welke mate de aangeboden elektrische energie omgezet wordt in en verloren gaat als warmte (dissipatie). Als de hoek nul is is dat effect het grootst. Bij fasehoeken van +90° of −90° gaat de energie niet verloren als warmte maar wordt in een magnetisch of elektrisch veld opgeslagen.
Meerdere frequenties.
Een willekeurig periodiek signaal - de aangelegde spanning - kan altijd als een som van sinusgolven beschreven worden (zie Fouriertransformatie). In een lineair systeem kan dan voor iedere frequentie afzonderlijk de eigen impedantie beschouwd worden en kan vervolgens het resultaat van alle frequentiecomponenten samen opgeteld worden.
Differentiaalvergelijkingen.
Voor zelfinducties en capaciteiten gelden de volgende differentiaalvergelijkingen.
Voor een spoel met zelfinductie "L" geldt bij aanleggen van een spanning "U":
en voor een condensator met capaciteit "C", die geladen wordt met een stroom "I":
Warmtestromen.
Wanneer aan een voorwerp een hoeveelheid warmte Δ"Q" wordt toegevoegd, neemt de temperatuur toe met Δ"T" volgens:
waarin formula_31 de warmtecapaciteit van het voorwerp is.
Heerst tussen de uiteinden van een voorwerp een temperatuurverschil Δ"T", dan wordt de warmtestroom "Φ" door het voorwerp beschreven door de 
wet van Newton:
waarin formula_33 de thermische weerstand voorstelt. 
De analogie met een condensator en de wet van Ohm ligt voor de hand. In geval van een periodiek wisselend temperatuurverschil zal dus analoog een complexe thermische impedantie ingevoerd kunnen worden. 
Net als bij elektrische schakelingen vertegenwoordigt het product formula_34 een tijdsconstante, die de tijdschaal voorstelt waarop het voorwerp in staat is de temperatuurschommelingen te volgen.
Visco-elasticiteit.
Ook de beschrijving van mechanisch gedrag van materialen kan men drie elementen onderscheiden,
Tezamen beschrijven zij op een vergelijkbare wijze het (lineaire) mechanische gedrag van een materiaal, wanneer dit aan een mechanische trilling met frequentie "ω" wordt blootgesteld als hierboven het geval was voor een elektrische trilling. Een viskeus element (een demper) speelt dan de rol van een weerstand, terwijl een elastisch element (een veer) vergelijkbaar gedrag vertoont als een condensator. In de demper wordt mechanische energie naar warmte gedissipeerd, in de veer juist in potentiële energie opgeslagen.
In het visco-elastische geval schrijft men de belasting (spanning) en de vervorming (rek) als complexe exponenten zoals hierboven de spanning en de stroom. Men spreekt bij de verhouding tussen de twee echter eerder van de complexe "modulus" dan van de complexe "impedantie". Helaas is de respons in dit geval veel eerder niet-lineair dan in het geval van een elektrisch signaal, waardoor het bij grotere vervormingen lang niet altijd mogelijk is om Fourieranalyse toe te passen.
Een goed voorbeeld van lineair gedrag waarbij alle drie de componenten een herkenbare rol spelen is een stemvork. De elastische vervorming vormt het capacitieve element C dat met de massa van de beide armen (het zelfinductieve, trage element L) een resonantie bij een enkele, zeer nauwkeurig bepaalde frequentie veroorzaakt. Eenzelfde stemvork vervaardigd van een materiaal van een andere dichtheid en elasticiteit zal daarom een andere toon produceren omdat beide elementen L en C dan een andere waarde hebben. Het derde element, de viscositeit of interne wrijving R is in het algemeen klein genoeg dat de stemvork lang blijft klinken, tenzij bijvoorbeeld met de vingers een externe wrijving aangebracht wordt die de stemvork dempt en het zwijgen oplegt.
Geheel analoog aan een resonerende stroomkring kan ook een stemvork golven uitzenden en dit is onderdeel van haar demping. In dit geval zijn dat geen elektromagnetische golven maar geluidsgolven. Een stemvork kan ook "ontvangen", dat wil zeggen geluidsgolven oppikken mits zij precies van de juiste frequentie zijn. Bij sommige muziekinstrumenten wordt van dit verschijnsel gebruikgemaakt door het aanbrengen van zogenaamde resonantiesnaren.
Akoestiek.
Ook in de akoestiek kunnen dezelfde rekenregels toegepast worden voor de beschrijving van de wisselwerking tussen een geluidsgolf met frequentie "ω" en een oppervlak waar de golf mee in botsing komt. Hier is de impedantie van een oppervlak de verhouding tussen de momentane geluidsdruk "p" en de momentane deeltjessnelheid "v". 
Ook hier kunnen de momentane druk "p" en momentane deeltjessnelheid "v" als complexe exponenten geschreven worden, zoals hierboven de spanning en de stroom. Uit de verhouding volgt een impedantie:
Deze akoestische impedantie is ook een complexe grootheid. Een elastische botsing met een hard oppervlak komt overeen met het geval van de elastische veer en de condensator hierboven, terwijl een zacht oppervlak ook een verliescomponent heeft die tot dissipatie van warmte leidt, vergelijkbaar met wat in een demper of een weerstand gebeurt. Hiermee is de akoestische impedantie een veralgemening van de geluidsabsorptie.
De beschrijving van de voortplanting van geluidsgolven in een vast materiaal is een bijzonder onderwerp uit de visco-elasticiteitsleer.

</doc>
<doc id="21265" url="https://nl.wikipedia.org/wiki?curid=21265" title="Sperwer (vogel)">
Sperwer (vogel)

De sperwer ("Accipiter nisus") is een kleine, snelle roofvogel uit de familie van de havikachtigen (Accipitridae). De wetenschappelijke naam van de soort werd als "Falco nisus" in 1758 gepubliceerd door Carl Linnaeus. Het mannetje heet in het jargon van de valkerij: "musket" of "mosket".
Kenmerken.
Opvallend is de gele iris, net als de fijn gebandeerde borst en de dunne maar krachtige, gele poten. Sperwers hebben stompe vleugels met een relatief groot oppervlak. De vleugels zijn veel breder dan van valken, waarvoor ze vaak worden aangezien. Opvallend is het grote verschil in formaat tussen mannetje en vrouwtje. Vrouwtjes zijn groter en zwaarder dan mannetjes en jagen op grotere prooien. De lengte van kop tot staart varieert van 28 tot 38 centimeter.
Voedsel.
Zangvogels zijn de voornaamste prooi, met name huismus, vink, merel, spreeuw en mees. Het vrouwtje vangt ook grotere prooien als de turkse tortel. De sperwer jaagt vanuit dekking, of met een plotselinge, snelle vlucht in het voorbijgaan.
Voortplanting.
De sperwer bouwt ieder jaar hoog in de bomen een nieuw nest, waarin één tot zes, maar meestal vier of vijf eieren worden gelegd.
Verspreiding.
Sperwers komen in heel Europa voor, met uitzondering van IJsland en het uiterste noorden van Scandinavië en Rusland. Het verspreidingsgebied strekt zich in een gordel uit van Rusland tot Kamtsjatka, Japan en Korea. Sperwers leven voornamelijk in bosgebieden (vaak naaldbos), maar ook in cultuurland en in steden. Vogels uit de noordelijke streken overwinteren in gematigde gebieden.
Er worden zeven ondersoorten onderscheiden:
Status in Nederland en Vlaanderen.
De sperwer is in Nederland en Vlaanderen geen zeldzame vogel meer. Tussen 1965-1970 was het nog een uiterst schaarse broedvogel van bosgebieden op de zandgronden. Daarna volgde een geleidelijk herstel. In de oorspronkelijke broedgebieden nam het aantal toe en er volgde een uitbreiding van het broedareaal naar de laaggelegen gebieden in Nederland en Vlaanderen. In Nederland broedt de sperwer nu zelfs al in grote steden. Het aantal broedparen in Vlaanderen werd rond het jaar 2000 geschat op 1500-2500 paar. In Nederland werd rond het jaar 2000 het aantal broedparen geschat op 4000-5000, maar in 2018-2020 is dit aantal gedaald naar 2250-2700 broedparen.
Etymologie.
In het Oudhoogduits heette de vogel "Sparwâri" en dat is afgeleid van sparo (Sperling = Mus) en aro (Arend), in het Middelnederlands werd dat "Sparwari". In het Engels is de naam een vergelijkbare samenstelling "Sparrowhawk" (mushavik), dus roofvogel (arend, havik) die op mussen jaagt. In Nederland bestaat ook de bijnaam "Mussenarend".

</doc>
<doc id="21266" url="https://nl.wikipedia.org/wiki?curid=21266" title="Wichelroede">
Wichelroede

Een wichelroede is een instrument dat bij wichelroedelopen wordt gebruikt. Daarbij wordt gewoonlijk een Y- of L-vormige tak gehanteerd, al zijn er ook wichelroedelopers die het zonder doen. Het wichelroedelopen (ook wel rabdomantie genoemd) is een praktijk die pretendeert verborgen waterbronnen, metalen, edelstenen of andere objecten in de bodem te kunnen opsporen, alsook wat als aardstralen wordt aangeduid.
Er werd uitgebreid onderzoek gedaan naar de effectiviteit van het wichelroedelopen. Hieruit blijkt het wichelen niet te werken: de kans dat professionele wichellopers water vinden is niet hoger dan die van een normaal individu dat puur willekeurig een locatie aanduidt.
Geschiedenis.
In de 13e eeuw wordt de wichelroede al genoemd. Wichelroeden zijn in de eeuwen daarna vooral gebruikt voor het bepalen van de wil van de goden, het voorspellen van de toekomst (wichelarij), het aanwijzen van schuldigen bij rechtszaken enzovoorts. In de middeleeuwen wordt de wichelroede geassocieerd met de duivel, hoewel veel priesters er gebruik van maakten.
In de vijftiende eeuw duikt het gebruik van de gevorkte stok voor het vinden van erts voor het eerst op onder mijnwerkers uit het Duitse Harzgebied. In de volgende eeuw vinden veel van deze mijnwerkers werk in Engeland en nemen ze de wichelroede mee. Duitse wichelroedelopers werden ook in Cornwall uitgenodigd om (tin)mijnen te zoeken. Saksische mijngereedschappen (tussen 1664 en 1749) tonen gravures van figuren die wichelroeden en pendels gebruiken. Het zijn de Engelsen geweest die de wichelroede vooral zijn gaan gebruiken voor het vinden van water in plaats van erts.
In 1659 wordt het gebruik van de wichelroede door de jezuïet Gaspar Schott aangemerkt als satanisch. In 1701 verwerpt de inquisitie het gebruik van de wichelroede bij rechtszaken. Tegen het einde van de achttiende eeuw, de tijd van de Verlichting, wordt de wichelroede als een gewoon instrument beschouwd en niet langer als werk van de duivel.
Er wordt vooral naar water en ertsen gezocht met een wichelroede, maar volgens de beoefenaars kunnen er ook leylijnen mee gevonden worden. In Duitsland en omringende landen worden wichelroeden ook gebruikt voor het opsporen van aardstralen.
Ook wordt de wichelroede door sommige alternatieve genezers gebruikt. Daarbij wordt uitgegaan van de aanwezigheid van stoorvelden in een huis als oorzaak van ziekten. In dat opzicht is het gebruik te vergelijken met het Chinese Feng Shui. Met de wichelroede worden deze stoorvelden opgezocht teneinde deze te ontstoren, waarmee de ziekmakende invloed zou zijn weggenomen. Ook kan de wichelaar adviseren meubilair zoals het bed te verplaatsen zodat geen hinder van de aanwezige stoorvelden meer wordt ondervonden.
Etymologie.
Het woord "wichelen" betekende oorspronkelijk voorspellen, waarzeggen en ook wel toveren; het is tevens verbonden met het woord wicca. Het woord "roede" kan verwijzen naar een bundel twijgen of, zoals in dit geval, naar een stok.
"Wichelen" is geattesteerd in 1414 en behoorde tot het register van de sacrale taal. Michiel de Vaan herleidt het woord tot een wortel als "w(e)ik-" of "w(e)ig-". De oudere woordvorming is niet volkomen duidelijk, maar is mogelijk verbonden met het Proto-Germaanse "wīha-" (heilig; heiligdom’), dat gebaseerd is op de Indo-Europese vorm "weik-", "wik-". Volgens De Vaan hebben de met "weihan" verbonden vormen de oude betekenis "wijden" behouden, terwijl de vormen "wikk-" en "wīg-" in alle Germaanse talen verschoven zijn naar "voorspellen" en "waarzeggen". Deze scheidslijn zou dan licht werpen op de beoefening van Germaanse religies. Hierbij wijst De Vaan op een verband met het Latijnse woord "victima": offerdier of slachtoffer.
Het woord "wichelroede" is in het Nederlands veel recenter dan "wichelen". De oudst bekende vermelding is door Dirck Pietersz. Pers die het in 1644 gebruikt in "Cesare Ripa's Iconologia of Uytbeeldinghen des Verstants", waar hij een onder het opschrift "Augurio. Voorsegginge, Wicchelerye, nae de Gedenck-penningh van den Keyser Adrianus" een zinnebeeld van de voorspeller toont. Merk op, dat ook aan de vlucht van vogels een voorspellende waarde toegekend werd.
Soorten wichelroeden.
Wichelroeden worden gemaakt van verschillende materialen. Meestal wordt er koper of een kunststof gebruikt. Vroeger werd er veel gebruikgemaakt van een bepaald soort hout.
Er bestaan vele vormen wichelroeden, maar de meest voorkomende zijn de L-vormige en de Y-vormige.
De meest gebruikte wichelroede is de L-vormige, die ook wel allemanswichelroede genoemd wordt. Sommige wichelroeden hebben een opening waarin een voorbeeld gestopt kan worden van hetgeen men zoekt, zoals een stukje goud. Soms wordt dit op een andere manier bevestigd op de wichelroede.
Naast de bekende wichelroeden bestaat ook de "bobber", gemaakt van een flexibele tak of draad. De "bobber" is tussen de 40 en 90 centimeter lang en heeft een draadspoel en een verzwaarde punt. De "bobber" moet in een hoek van 45° naar beneden wijzen.
Hazelaarstakken (in het Frans "baguettes divinatoires", divinatiestokjes) waren volgens de verhalen effectiever als ze waren gesneden op een moment dat de goden gunstig gestemd waren. Hiervoor werden horoscopen getrokken.
Naast de wichelroede bestaan er ook pendels, lecherantennes en biotensors of biosensors, welke een soortgelijke werking zouden hebben. Er zijn ook variaties op de wichelroede, zoals een metalen staaf met drie gewichten eraan (een in het midden en twee aan de einden), die gaat ronddraaien bij een positieve indicatie.
De verhoopte werking.
Er zijn wichelroedelopers die geloven dat er een wisselwerking is tussen de wichelroedeloper en zijn buitenwereld, bijvoorbeeld door onbewust waarnemen van elektriciteit, magnetisme of tellurische stroom, of dat de loper anderszins paranormale gaven heeft.
Behalve het fysieke verklaringsmodel, waarbij de 'oorzaak' van het bewegen van de wichelroede in 'beïnvloeding' door externe factoren zoals stralen wordt gezocht, wordt door een aantal beoefenaars de verklaring eerder gezocht in een sturing van bewegingen vanuit het onbewuste in de zin die Carl Gustav Jung bedoelde met zijn theorie van de synchroniciteit.
In een artikel in "Nature" (1986) stond de wichelroede bij de zaken die eerst als paranormaal werden beschouwd, maar waarvoor we nu een wetenschappelijke verklaring hebben. Met name bij wichelroedelopen kan een verklaring gegeven worden door de informatie die we verkrijgen uit waarneming, door de verwachting waarbij de wichelroede onbewust het experiment beïnvloedt, en door kansberekening.
Ideomotorisch effect.
Sceptici en enige gebruikers van wichelroeden geloven dat deze alleen maar kleine bewegingen van de handen versterkt, aangezien de wichelroede geen eigen kracht heeft. Die versterking zou voortkomen uit een fenomeen dat bekendstaat als het ideomotorisch effect Onbewust beïnvloedt ons lichaam de roede. Een ander voorbeeld van ideomotorische bewegingen zijn de onbewuste bewegingen van de gezichtsspieren.
Wichelroeden hebben alle één overeenkomst: Het zijn instabiele constructies, die door het minste of geringste zullen bewegen. Zowel bij de L-vormige als bij de Y-vormige wichelroeden is dit een door de wichelroedeloper niet opgemerkte (onbewuste) draaiing van de onderarmen. Voor de wichelaar lijkt het alsof de wichelroede bewogen wordt door een externe kracht, maar het is de wichelaar zelf die onbewust de wichelroede laat bewegen. In sommige gevallen pikken wichelroedelopers onbewust aanwijzingen op waar het gezochte zich bevindt. Uit experimenten blijkt dat de beweging van de wichelroede enkel en alleen van de verwachting van de wichelaar afhangt – als deze denkt dat er iets is dat de wichelroede uit laat slaan, dan slaat deze ook uit. Of er werkelijk iets is, blijkt niet ter zake te doen. Wel zouden wichelroedelopers gevoeliger kunnen zijn dan andere mensen voor kleine, bijna onzichtbare aanwijzingen uit de omgeving of de lichaamstaal van aanwezige personen, wat mede een verklaring is voor schijnbare successen. De successen zijn slechts schijn, omdat de wichelroede in dergelijke gevallen feitelijk achterwege gelaten zou kunnen worden. De wichelroedelopers letten gewoon beter op hun omgeving dan andere mensen. In India bijvoorbeeld kent men "waterzoekers" die wichelen met de blote hand.
Dit zou betekenen dat de wichelroede alleen maar de onbewuste kennis of waarneming van de wichelroedeloper toegankelijk maakt. Het ideomotorisch effect is een aantoonbaar en goed onderzocht fenomeen, dat het wichelroedelopen (en het falen ervan onder gecontroleerde omstandigheden) volledig verklaart. Uit onderzoeken blijkt onder andere dat de wichelroede uitslaat wanneer mensen verteld wordt dat er zich een waterleiding onder de grond bevindt terwijl dit niet zo is. De wichelroede slaat niet uit als er wel leidingen onder de grond zitten en de wichelroedeloper dit absoluut niet weet.
Het ideomotorisch effect is een bijzonder sterk misleidend effect. Naar de ervaring van James Randi twijfelde geen enkele van de honderden wichelaars die hij getest heeft, aan de echtheid van het wichelroedelopen, zelfs nadat ze in een test volledig hadden gefaald. De meeste wichelroedelopers zijn er dan ook geheel oprecht van overtuigd dat hun wichelroede werkelijk door factoren van buitenaf beïnvloed wordt.
Kansberekening.
Het vinden van water met de wichelroede is geen speciale prestatie. Geologisch onderzoek heeft aangetoond dat water onder 80 tot 90% van het aardoppervlak zit. Het vinden van plekken waar zich "geen" water bevindt zou een grotere prestatie zijn.
Uitgevoerde testen.
Uit gecontroleerde dubbelblinde experimenten (dat wil zeggen dat zowel de persoon met de wichelroede als de persoon die de test afneemt, niet weet waar het doel is en dat dit ook niet anders waar te nemen is) lijkt naar voren te komen dat mensen die menen succes te hebben in het veld, onder gecontroleerde omstandigheden geen betere resultaten halen dan verwacht kan worden met kansberekening.
Een onderzoek uit 1948 bij 58 wichelroedelopers die in Nieuw-Zeeland naar water zochten, gaf aan dat geen van hen betere resultaten behaalde dan volgens pure kans verwacht kon worden.
In München selecteerden Hans-Dieter Betz en andere wetenschappers eind jaren tachtig de beste 43 wichelroedelopers uit een groep van 500. In de test werd water door een pijp gepompt op de vloer van een schuur van twee verdiepingen. Voor elke test werd de pijp haaks op de waterstroom gedraaid; de wichelroedelopers kregen de opdracht om aan te geven in welke richting de pijp lag. Gedurende 1987 en 1988 deden de onderzoekers 843 testen met deze op succes geselecteerde kandidaten, en ten minste 37 van hen toonden geen vaardigheid bij het bepalen van de richting. De overgebleven zes presteerden wel beter dan de kansscore, wat volgens de onderzoekers tot de conclusie leidt dat er wel iets achter wichelroedelopen zit.
Vijf jaar na de publicatie van de resultaten in München gaven een professor in de fysiologie en een vooraanstaand scepticus aan dat bij analyse van de kansscore bij een grotere groep kandidaten er een statistische fluctuatie verwacht kan worden, en dat de resultaten uit München niet significant waren. Zij vonden de experimenten juist 'het meest overtuigende bewijsmateriaal dat wichelroedelopers niet kunnen doen wat ze beweren.' Ze noemden de testen uit München "speciaal, onconventioneel en aangepast aan de situatie" en vervingen die door "meer gebruikelijke analyses". Klaarblijkelijk haalde slechts een van de wichelroedelopers betere resultaten dan men zou krijgen door consequent te gokken dat de pijp in het midden lag. Deze deed het gemiddeld 4 millimeter beter dan de gok op het midden, op een bereik van 10 meter, dus 0,04% beter. De auteurs van de test uit München antwoordden: "Op welke gronden kan Enright tot een geheel verschillende conclusie komen? Kennelijk is hun data-analyse te grof en zelfs ontoelaatbaar". De bevindingen van het onderzoek in München werden ook bevestigd in een publicatie van dr. S. Ertel, een Duitse psycholoog, die ook al tussenbeide was gekomen in een controverse over het "Marseffect", maar Enright bleef bij zijn standpunt.
In 2004 werd in Kassel (Duitsland) een onderzoek gedaan door onderzoekers van paranormale verschijnselen van de "Gesellschaft zur wissenschaftlichen Untersuchung von Parawissenschaften" (GWUP). In drie dagen werd 30 wichelroedelopers gevraagd om van op 50 cm diepte begraven waterbuizen aan te geven waar er water stroomt en in welke richting. De stroomrichting kon via kranen beïnvloed worden. Alle wichelroedelopers hadden een verklaring ondertekend dat ze het eens waren met de proefopzet en dat het een eerlijke test van hun vermogens was en dat ze een 100% resultaat verwachtten. De resultaten waren niet hoger dan de verwachte waarde.
Sommige onderzoekers hebben onderzocht of er fysieke verklaringen zijn voor het vermeende succes van wichelroeden. Een onderzoek concludeerde dat wichelroedelopers gevoelig zijn voor een elektromagnetisch veld van 60 hertz en dat deze gevoeligheid niet optreedt als de nieren of het hoofd afgeschermd worden.
Leylijnen en aardstralen.
Het bestaan van leylijnen en aardstralen is niet wetenschappelijk aangetoond.

</doc>
<doc id="21267" url="https://nl.wikipedia.org/wiki?curid=21267" title="Ivo Van Damme">
Ivo Van Damme

Ivo Van Damme (Brussel, 21 februari 1954 – Bollène, 29 december 1976) was een Belgische middellangeafstandsloper, die door velen wordt beschouwd als een van de beste atleten uit de Belgische sportgeschiedenis. Hij heeft nog altijd het Belgische record in handen op de 1000 m en was gedurende 49 jaar houder van het 800 m-record.
Biografie.
Jeugd.
Van Damme werd geboren in Brussel. Tot zijn zestiende speelde hij voetbal bij "Racing White", een club die later met "Daring Molenbeek" gefuseerd is tot RWDM. Nadat hij zich aansloot bij Daring Leuven, specialiseerde hij zich in de 1500 en 3000 m, maar bleek al snel een betere sprinter te zijn, die vooral goed presteerde op de 800 m.
Doorbraak en Ziekte van Pfeiffer.
In 1973 maakte Van Damme zijn internationale doorbraak op de Europese kampioenschappen voor junioren. Hij werd vierde in een Belgisch record van 1.48,16. In het jaar erop werd hij door een bloedziekte (klierkoorts oftewel Ziekte van Pfeiffer) getroffen en waren zijn prestaties ondermaats.
In 1975 verbeterde hij het twintig jaar oude Belgische record op de 800 m van Roger Moens tweemaal: op 15 augustus in Landen en vijf dagen later in Zürich, waar hij een tijd liep van 1.45,3. Zijn topprestaties kwamen in 1976. In Zürich liep hij opnieuw een nationaal record op de 800 m.
En toen kwam Montreal, de Spelen waar Van Damme zo naar uitgekeken had. Vóór de afreis had hij een gedurfde uitspraak gedaan voor het oog van de camera. 'Wie me klopt zal het wereldrecord moeten breken.' Roger Moens: 'Toen hij voor de Spelen op stage trok naar Zuid-Afrika stuurde hij een kaartje waarop stond: "Heb boven mijn bed een papiertje hangen met daarop "Olympische finale: 1.43.8"." Dat was durven op een ogenblijk dat het record op 1.45 stond. Hij durfde dat te schrijven omdat hij wist dat ik hem geen dikke nek zou vinden. En hij hield woord: op de Spelen liep hij uitgerekend 1.43.8!'In Montreal werd Van Damme op de 800 m tweede achter Alberto Juantorena (Cuba). Zijn tijd was, elektronisch gemeten, 1.43,86 (een Belgisch record), terwijl Juantorena met 1.43,50, precies zoals Van Damme dat eerder had voorspeld, een wereldrecord liep. Hierbij bleef het echter niet. Op de 1500 m pakte hij vervolgens zijn tweede zilveren plak; op dit nummer werd hij geklopt door de Nieuw-Zeelander John Walker. Aan het eind van dat jaar werd Van Damme in België verkozen tot Sportman van het jaar.
Auto-ongeluk.
Dat laatste maakte hij zelf niet meer mee. Ivo Van Damme overleed op 29 december 1976 na een auto-ongeval in Zuid-Frankrijk, toen hij huiswaarts keerde van een trainingskamp. Het ongeval gebeurde ter hoogte van het plaatsje Bollène, dat op een twintigtal kilometer van de stad Orange ligt. Hij was op dat moment verloofd met atlete Rita Thijs.
Een jaar later werd in het Koning Boudewijnstadion ter nagedachtenis van Ivo Van Damme de eerste Memorial Van Damme atletiekmeeting gehouden. Dit is een van de prestigieuze Diamond League meetings, die jaarlijks gehouden wordt op het einde van de maand augustus of begin september.

</doc>
<doc id="21268" url="https://nl.wikipedia.org/wiki?curid=21268" title="Havik (vogel)">
Havik (vogel)

De havik ("Astur gentilis") is een middelgrote roofvogel uit de familie van de havikachtigen (Accipitridae). De wetenschappelijke naam van de soort werd als "Falco gentilis" in 1758 gepubliceerd door Carl Linnaeus. De havik bewoont de arctische tot subtropische zones van het Palearctisch gebied.
Kenmerken.
Een volwassen exemplaar kan een lengte hebben tussen 49 en 66 cm. Een havik heeft korte, brede vleugels en een lange, bijna rechthoekige staart. Een volwassen havik heeft een witte lijn boven het oog, een zwarte kruin en donkere veren in de oorstreek. Het verenkleed van een mannetje is bovenaan bruin en onderaan vaalwit met dunne grijze strepen. Het vrouwtje is veel groter met een bovenaan leigrijs verenkleed en onderaan grijs. Een jonge havik heeft boven een bruin verenkleed en is gestreept bruin onder. Bovendien is de witte oogstreep minder opvallend.
Een havik is een stille vogel. Slechts in de broedtijd kan men verschillende soorten gekekker horen. In Eurazië wordt de mannetjeshavik gemakkelijk verward met de sperwer ("Accipiter nisus"), maar de havik is iets groter en zwaarder, en heeft iets langere vleugels.
Voedsel.
De havik vangt middelgrote vogels en zoogdieren. Hoofdprooien in Nederland zijn postduif, houtduif, gaai en konijn. Ook eksters en kraaiachtigen worden verschalkt. In terrein met veel dekking jaagt de havik vanaf een zitplaats of in een lage vlucht om een prooi te verrassen. Daarbij kan de vogel op korte stukken een relatief grote snelheid (80 km/u) ontwikkelen. Haviken vangen hoofdzakelijk de soorten die in hun habitat talrijk voorkomen. Vaak is te zien hoe een havik net als een slechtvalk vanuit een hoge vlucht op een prooi duikt.
Voortplanting.
Een mannetje brengt een prooi aan bij het vrouwtje. Vermoedelijk om te tonen dat hij een goede jager is, wat nodig is tijdens de brief. Ze paren meerdere keren per dag en blijven doorgaans trouw aan elkaar. 
Een paartje haviken heeft vaak meerdere nesten in hun territorium, die van jaar tot jaar worden gewisseld om parasieten te vermijden, maar maakt toch gemakkelijk een nieuw nest. Dit nest, ook wel horst genoemd, wordt met dode takken gebouwd hoog in de boomkruin in een gaffelvormige tak, of aanleunend tegen de stam.
De havik legt een tot vijf blauwwitte eieren, meestal drie of vier. Tijdens het broeden ruien de mannetjes en vrouwtjes en vindt men gemakkelijk ruiveren onder het nest van, voornamelijk, het vrouwtje, doordat zij meer aan het nestgebied gebonden is. Het mannetje brengt prooien aan.
Havikjongen die klaar zijn om het nest te verlaten beginnen met vliegoefeningen. De ouders leggen dan prooien op de rand van het nest, waardoor de jongen fladderend naar de rand gaan. En ineens duiken ze spontaan van het nest als (bijna) volleerde vliegers. De havik heeft een karakteristiek vluchtpatroon: trage klap van de vleugels, trage klap en dan glijvlucht recht vooruit.
Ze blijven hun hele leven in hetzelfde territorium, maar de haviken uit noordelijke streken migreren zuidwaarts om te overwinteren.
Verspreiding.
De havik komt voornamelijk voor in bosgebieden in gematigde streken van Eurazië. Landbouwgronden worden echter vaak ook gebruikt om te jagen en hier en daar worden ze ook al in steden waargenomen.
Er worden zeven ondersoorten onderscheiden: 
Diverse onderzoeken, onder andere de studie van de Nederlandse ornitholoog George Sangster, wijzen erop dat de Amerikaanse ondersoorten "A. g. atricapillus", "A. g. laingi" en "A. g. apache" tezamen de aparte soort Amerikaanse havik, "Astur atricapillus" vormen.
Status.
De grootte van de populatie van de havik (sensu lato) is in 2020 geschat op 1,0-2,5 miljoen volwassen vogels. Op de Rode lijst van de IUCN heeft deze soort de status "niet bedreigd". 
Jachttechniek.
De havik zit doorgaans onbeweeglijk op een tak en wacht tot hij een prooi ziet.
Als hij een prooi gekozen heeft, duwt hij zich af en fladdert een paar keer met de vleugels. Met zijn vleugels bijna helemaal tegen zijn lichaam stort hij pijlsnel door bomen en struiken op zijn prooi af.

</doc>
<doc id="21269" url="https://nl.wikipedia.org/wiki?curid=21269" title="WICHELROEDE">
WICHELROEDE



</doc>
<doc id="21270" url="https://nl.wikipedia.org/wiki?curid=21270" title="Blauwe kiekendief">
Blauwe kiekendief

De blauwe kiekendief ("Circus cyaneus") is een roofvogel uit de familie der havikachtigen (Accipitridae).
Kenmerken.
Het vrouwtje is groter dan het mannetje en bruin met een witte stuit. Mannetjes zijn effen blauwgrijs. De poten en ogen zijn geel. Een volwassen vogel is 45 tot 55 cm groot, 350 tot 525 gram zwaar en heeft een spanwijdte van 97-118 cm.
Leefwijze.
Deze trekvogel vliegt tijdens zijn zoektocht naar prooi laag boven de grond. Met zijn scherpe ogen en goed gehoor lokaliseert hij kleine zoogdieren en vogels in de vegetatie.
Voortplanting.
Het nest bevindt zich op de grond, vaak in hoge vegetatie en is samengesteld uit takjes en plantenstengels. Deze vegetatie moet bescherming bieden tegen de vos. Een legsel bestaat meestal uit vier tot vijf witte eieren.
Voedsel.
De hoofdprooi is het konijn, maar zangvogels en muizen zijn ook belangrijke voedselbronnen.
Verspreiding.
Ze leven vooral in open, vochtige gebieden zoals moerassen en oevergebieden in Noord- en Midden-Amerika, Europa en Azië. In de winter komen Scandinavische blauwe kiekendieven Nederland binnen om te overwinteren. Zij jagen hier dan op veldmuizen.
Beschermingsstatus.
Het aantal broedparen in Nederland daalt sterk sinds 1993 en de blauwe kiekendief is intussen een zeer schaarse broedvogel. De vogelsoort, hoewel internationaal geen bedreigde soort, staat daarom als gevoelig op de Nederlandse rode lijst.
De soort heeft een aantal broedplaatsen op de Waddeneilanden, in de Dintelse Gorzen, de Oostvaardersplassen, de Meinweg en zeer verspreid in het noorden van Nederland. In 2000 bedroeg het aantal broedparen hoogstens 100 paar, in de periode 2005-2008 was dit afgenomen tot 34-51 paar en in 2020 is het aantal broedparen verder afgenomen tot 12 paar, in 2024 waren er nog maar 3 broedparen over.

</doc>
<doc id="21271" url="https://nl.wikipedia.org/wiki?curid=21271" title="Wilfred Thesiger">
Wilfred Thesiger

Wilfred Patrick Thesiger (Addis Abeba (Ethiopië), 3 juni 1910 - Coulsden (Surrey, UK), 24 augustus 2003) was een Britse ontdekkingsreiziger en auteur. Hij wordt wel de laatste echte ontdekkingsreiziger genoemd.
Hij werd geboren in Ethiopië, waar zijn vader als ambassadeur van Engeland verbleef, maar kreeg zijn opleiding in Eton en Oxford. In 1934 vertrok hij naar Soedan, waarna hij een groot gedeelte van zijn leven rondtrok in de meest ontoegankelijke gebieden op aarde. Gedurende de Tweede Wereldoorlog vocht hij met de Brfitse SOE en de SAS in Noord-Afrika en Syrië.
Na de oorlog ging Thesiger werken in de woestijnen van zuidelijk Arabië. Zijn opdracht was onderzoek te doen naar de sprinkhanen in dit gebied. Terwijl hij hiermee bezig was, groeide zijn belangstelling voor de Rub al Khali, het 'lege kwartier'. Deze zandwoestijn, die een groot deel van het zuiden van Arabië beslaat, was pas zo'n 15 jaar eerder voor de eerste maal door Europeanen (Bertram Thomas en Sir John Philby) overgestoken.
Thesiger trok de Rub al Khali tweemaal door. In 1946 doorkruiste hij het oosten van de woestijn van zuid naar noord, en keerde hij terug naar de kust via de grindwoestijn van Oman. In 1947 voltooide hij de ontdekking van de woestijn (en van Arabië) door vanuit Hadramaut door het westelijke deel van de woestijn naar het Saoedische as Soelayyil te trekken. Om onbekend gebleven redenen werd hij er gearresteerd. Philby hielp hem weer vrij te krijgen, waarna hij in oostelijke richting verder trok. Hij beschreef zijn reis in zijn boek "Arabian Sands." Gedurende enkele jaren leefde Thesiger onder de Bedoeïenen, maar in 1951 verliet hij Arabië en ging naar Irak. Daar leefde hij bijna acht jaar onder de Ma'dan uit de moerassen rond Eufraat en Tigris. Net als bij de Bedoeïnen was het de hardheid van hun bestaan dat Thesiger aantrok. Hij beschreef zijn verblijf bij hen in zijn boek "The Marsh Arabs." 
In zijn latere leven bracht hij zijn meeste tijd door in Kenia. In 1995 werd hij geridderd. Toen hij tijdens een verblijf in Groot-Brittannië vernam dat zijn Keniaanse "familieleden" in korte tijd overleden waren, zag hij geen reden meer om nog naar Afrika terug te keren, hoewel hij wenste daar te mogen overlijden en begraven te worden. Hij overleed echter in een home in Surrey.
Werken

</doc>
<doc id="21273" url="https://nl.wikipedia.org/wiki?curid=21273" title="Berchem (Antwerpen)">
Berchem (Antwerpen)

Berchem is een plaats in België en een district van de stad Antwerpen. Berchem was een zelfstandige gemeente tot aan de gemeentelijke herindeling van 1983.
Toponymie.
De naam Berchem, bestaande uit de woorddelen "Berch" en "-em", is als volgt te verklaren: Berchem is het hoogste deel van de vlakte die Antwerpen omringt. "Berch" is waarschijnlijk een afkorting van "Op ten Berch" (tevens de bijnaam van de Hogeweg), en verwijst dan ook vermoedelijk naar "berg".
Woorden die eindigen op '-chem' en dus geen harde maar zachte 'g' hebben, zijn een twijfelgeval. Zo zou 'Berchem' van zowel 'Berch-hem' als 'Berch-gem' kunnen komen. Het suffix "-em" (afleiding van "heem") is net als "-sele" en "-ingen" een typisch Frankisch achtervoegsel voor respectievelijk de termen "huis/hoeve", "dorp" en "gehucht". Het suffix "-gem", met de betekenis "huis van", dateert daarentegen uit een vroegere Germaanse periode.
Het toponiem Berchem kan echter in beide gevallen verklaard worden als "woning op de berg" of "hoeve op de berg".
Geschiedenis.
Middeleeuwen.
De vroegste (bekende) geschiedenis van Berchem speelt zich af in de middeleeuwen. De ideale ligging van Berchem, circa 12 m boven de overstromingsgebieden van de Schelde, deed een kleine gemeenschap ontstaan die leefde van landbouw, jacht en visvangst. Volgens de overlevering richtte Sint-Willibrordus tijdens een bezoek in 710 zelf een houten bidkapel op in het toenmalige Berchembos, die later evenwel door de Noormannen werd verwoest. Er kwam een stenen kapel voor in de plaats. De oudste gedeelten van de huidige kerk dateren van het einde van de 15e eeuw. Het gaat hier over de Sint-Willibrorduskerk, de oudste kerk van Berchem (Antwerpen). In 1249 komt Wouter Berthout van Ranst, lid van de adellijke Brabantse familie Berthout, naar het dorpje en wordt daardoor de eerste heer van Berchem. Deze heren van Berchem behielden zich het recht om dorpsoverheden te benoemen, recht te spreken en belastingen te innen. Ondanks zijn goede ligging telde Berchem in 1450 amper 40 huizen.
Ancien régime.
Dit aantal groeide echter snel aan toen Antwerpen een belangrijke handelsstad werd en het verkeer vanuit deze stad richting Mechelen toenam. Zo vestigden zich nog voor 1550 tal van hoefsmeden, wagenmakers en herbergiers langs de Oude Baan (de huidige Generaal Lemanstraat en de Floraliënlaan) en de gouden eeuw breekt aan voor Berchem. Het inwoneraantal stijgt tot 3.000 inwoners, die zich gespecialiseerd hebben in allerlei nijverheden en ambachten. Het is tevens de periode van de eerste stenen huizen, en de bouw van de Sint-Willibrorduskerk die getooid werd met een uurwerk.
De tweede helft van deze eeuw bracht echter het noodlot over het dorp. Het Spaanse verzet tegen de Reformatie had onder de calvinisten een beeldenstorm uitgelokt die haar hoogtepunt kende op 21 augustus 1566. De woede van de calvinistische volksbeweging richtte zich tegen de gevestigde instellingen en bestreed de godsdienstige conventies door kunstwerken en religieuze beelden te vernietigen. Hierbij werd onder andere de kerk zwaar geteisterd, maar ook het dorp zelf werd met de grond gelijk gemaakt. Dit noopte de Spaanse bezetter tot actie en ze stuurden Fernando Álvarez de Toledo (bijnaam: Alva) naar de Schelde-regio. Het verzet werd tijdelijk verbroken en Alva slaagt erin om Kasteel Cantincrode in te nemen.
Na de zes jaar durende harde lijn van Alva, bleek de opstand echter niet neergeslagen. De repressie bleek zelfs contraproductief te zijn geweest aangezien het een groeiende onvrede had veroorzaakt onder de gematigde onderdanen. Het vertrek van Alva veranderde Cantincrode echter in een roversnest dat een belangrijke rol speelde tijdens de Spaanse Furie. Een tekst uit 1584, in de aanloop naar de Val van Antwerpen (1585), vermeldt: "...dat men hetselve dorp, toren en de kercke sal ruyneren ende destrueren met de huysinghen."
Na 1605 kon men voor het eerst herademen, en begon men met de heropbouw van de kerk. Maar het einde van de militaire dreigingen was nog lang niet in zicht. Vanaf de tweede helft van de 17e eeuw komen "Hollandse" troepen regelmatig oorlogsschatting opeisen in Berchem. Maar ook de ambachten klaagden, wegens de zware concurrentie van de buitenambachten en de inkrimping van de bevolking.
De 18e eeuw brengt een periode van rust en economische heropleving. Er vestigen zich weer hoefsmeden en herbergiers langsheen de gekasseide Grotesteenweg. Ook de Berchemse boeren gaat het voor de wind met de opstart van de aardappelteelt, wat dan op zijn beurt de dorpsbevolking in sneltreinvaart doet aangroeien tot 2.000 zielen. Wanneer keizer Jozef II, de "koster van Weenen", echter afzakt naar onze streken breekt er een nieuwe woelige periode aan. De Brabantse Omwenteling breekt aan en noopt de inwoners van Berchem tot de gezamenlijke aankoop van een kanon en meneer pastoor koopt er zelfs drie. In 1830 vindt hier de slag bij Berchem plaats. In 1900 bouwde men ten noorden van Berchem in de wijk Haringrode een voor de tijd hypermodern Militair Hospitaal en Arsenaal op de plaats van het vroegere, circa 1853 gebouwde en circa 1885 gesloopte Fortje 4 van Berchem.
Moderne tijd.
In 1912 verwierf de stad Antwerpen al een groot gedeelte van Berchem waaronder Laag-Middelheim en het kasteelpark Vogelenzang. De Wilrijksepoort kwam daarbij van Berchem in Antwerpen te liggen. Ook kwam er een grondruil in Zurenborg.
Tweede Wereldoorlog.
De gemeente Berchem werd rond 20 mei 1940 bezet door het Duitse leger en bevrijd op 4 september 1944. 
Uit Berchem werden minstens 1048 Joden weggevoerd naar concentratiekampen in Duitsland, waar de overgrote meerderheid vermoord werd.
Fusies.
Tijdens de Duitse bezetting werd de zelfstandigheid opgeheven vanaf 1 januari 1942 en werd Berchem een van de districten van de fusiegemeente 'Groot-Antwerpen'. Na de oorlog werd Berchem terug een zelfstandige gemeente tot ze op 1 januari 1983 bij Antwerpen werd gevoegd.
Geografie.
Kernen.
De Ring rond Antwerpen en de spoorlijnen 25/27 naar Brussel en 15 naar Lier en Hasselt, verdelen Berchem in verschillende wijken. Men onderscheidt er nu de wijken "Oud-Berchem" (binnen de Ring, waaronder een deel van de wijk "Zurenborg") ; het "Nieuw Kwartier", dit zijn de vroegere wijken "Pulhof", "Het Rooi" en "De Veldekens", en de wijk "Groenenhoek". Spoorlijn 15/27A scheidt de Groenenhoek in een oude en een nieuwe Groenenhoek.
Buurgemeenten en -districten.
Berchem wordt begrensd door de stad Mortsel en de Antwerpse districten Deurne, Borgerhout, Wilrijk en Antwerpen.
Politiek.
Structuur.
Het district Berchem maakt deel uit van de stad Antwerpen. Deze ligt in het kieskanton Antwerpen is identiek aan het provinciedistrict Antwerpen en ligt in het kiesarrondissement Antwerpen en de kieskring Antwerpen.
Districtsraad.
Sinds 2013 telt de Berchemse districtsraad 25 zetels. De huidige leden zijn:
Geschiedenis.
Legislaturen 2013–2018 en 2019-2024.
Het district wordt bestuurd door een coalitie van N-VA, Open Vld en CD&amp;V, samen goed voor 13 van de 25 zetels. Districtsburgemeester is Evi Van der Planken (N-VA).
Resultaten districtraadsverkiezingen sinds 2000.
Op 8 oktober 2000 werden de eerste districtsraadsverkiezingen voor het gemeentedistrict Berchem gehouden.
Cultuur.
Berchem staat ook als "slijkdorp" bekend en de inwoners ervan als "slijkscheppers", "slijkstampers" of "slijktrappers". In mei 2008 werd eenmalig de "Slijktrofee" georganiseerd. De Slijktrofee was een wisselbeker voor Berchemse podiumkunsten, een festival waar Berchemse liefhebbergezelschappen het tegen elkaar opnamen in categorieën als: theater, muziek, dans, enzovoorts.
Bekende Berchemnaren.
Woonachtig.
Bekende personen die woonachtig zijn of waren in Berchem of een andere significante band met de plek hebben:
Nabijgelegen kernen.
Antwerpen, Borgerhout, Haringrode, Mortsel, Wilrijk, Zurenborg

</doc>
<doc id="21274" url="https://nl.wikipedia.org/wiki?curid=21274" title="Havik Accipiter gentilis">
Havik Accipiter gentilis



</doc>
<doc id="21275" url="https://nl.wikipedia.org/wiki?curid=21275" title="Asymptoot">
Asymptoot

In de wiskunde is een asymptoot van een functie of de grafiek ervan een rechte lijn of een kromme waartoe de grafiek van die functie willekeurig dicht nadert als het argument een limiet nadert (eventueel plus of min oneindig). De term is afgeleid uit het Grieks en betekent letterlijk "niet samenvallen" (overigens sluit de genoemde definitie samenvallen niet uit). Asymptoten worden vaak gebruikt als hulpmiddel bij het tekenen van grafieken. Een deelgebied van de wiskunde, de asymptotiek, bestudeert het gedrag van functies in de buurt van formula_1 of bij een punt waar de functie onbegrensd is.
Rechte lijnen als asymptoten.
De belangrijkste asymptoten zijn rechte lijnen; daarin onderscheidt men drie gevallen:
Merk op dat de horizontale asymptoot in deze definitie een bijzonder geval is van de schuine asymptoot, waarbij formula_5.
Verticale asymptoot.
Verticale asymptoten komen voor indien de kromme aan minstens een van beide kanten rond het punt formula_2 naar oneindig gaat. Als men zich beperkt tot asymptoten aan functies, dan kan deze voorwaarde als volgt worden geformuleerd: de rechte formula_2 is een verticale asymptoot van formula_8, indien voldaan is aan:
of
Horizontale asymptoot.
Er is sprake van een horizontale asymptoot als de kromme voor steeds grotere en/of kleinere x-waarden, ongeveer evenwijdig gaat lopen aan de x-as. Als dit het geval is op een hoogte formula_11, dan is dit de vergelijking van de asymptoot. Opnieuw kan dit met limieten formeler worden genoteerd:
of
In het eerste geval is er een horizontale asymptoot formula_14 langs de positieve formula_15-as, in het tweede geval is deze formula_16 langs de negatieve x-as. Indien beide limieten bestaan, heeft de functie twee asymptoten die samenvallen in het geval dat formula_17.
Schuine asymptoot.
De schuine asymptoot is een rechte lijn met algemene vergelijking formula_4. Formeel is deze rechte een asymptoot van formula_8 indien:
of
Voor de parameters formula_22 en formula_23 geldt:
en
Toepassing: rationale functies.
Indien de functie een rationale functie (een breuk van veeltermen) is, kunnen de asymptoten systematisch worden gevonden. Beschouwen we twee veeltermen formula_48 en formula_49, zonder gemeenschappelijke nulpunten. We kunnen de staartdeling uitvoeren zodat we een veelterm formula_50 verkrijgen en een rest formula_51 waarvan de graad kleiner is dan die van formula_49. We schrijven dus:
Men kan dan de volgende conclusies trekken in verband met de aanwezigheid van asymptoten:
Willekeurige kromme als asymptoot.
Zoals beschreven in de inleiding, hoeven asymptoten niet noodzakelijk rechten te zijn. Een willekeurige kromme kan in het algemeen ook asymptoten hebben die zelf niet lineair zijn. Zo is formula_61 een asymptotische kromme van formula_62
We illustreren dit met een ander voorbeeld, beschouw de functie:
Door de vierkantswortel en de noemer formula_15 is formula_65 enkel gedefinieerd voor positieve getallen. Aangezien:
zal voor het gedrag van formula_65 voor grote waarden van formula_15 quasi volledig zijn bepaald door de vierkantswortel. 
Men kan formula_69 dan ook als een asymptotische curve zien van formula_8, in figuur 4 aangeduid in het blauw.
Bovendien heeft formula_8 door de aanwezigheid van de term formula_72 ook weer de formula_28-as als verticale asymptoot, aangeduid in het groen.

</doc>
<doc id="21278" url="https://nl.wikipedia.org/wiki?curid=21278" title="Beroep">
Beroep

Een beroep of vak, ook wel aangeduid als stiel, metier (van het Franse 'métier') of professie, is een samenhangend geheel van arbeidstaken die voor de uitvoering een bepaalde vakkennis en -kunde vereisen, en dat losstaand van de individuele beroepsbeoefenaar kan voortbestaan en voor de maatschappij herkenbaar is. Een beroep bepaalt mede de positie van de beoefenaar in de sociale structuur.
In zijn algemeenheid is het een type bezigheid die men pleegt te doen om een inkomen te verwerven. Het maakt niet uit of deze bezigheid als werknemer, ambtenaar of als ondernemer worden uitgevoerd. Soms wordt het begrip uitgebreid tot de "dagelijkse bezigheden" die al dan niet tegen betaling worden uitgevoerd.
Er bestaat een onderscheid tussen arbeid en beroep. Men kan een beroep hebben zonder arbeid te verrichten en andersom kan men arbeiden zonder een beroep te hebben. Het onderscheid met een functie is dat deze door de betreffende organisatie wordt bepaald, terwijl beroepen maatschappelijk worden bepaald, onder meer door opleidingen en beroepsorganisaties.
Het inkomen is niet de enige reden om een beroep uit te oefenen. De beroepsuitoefening kan ook voldoening geven, doordat het een nuttige bijdrage aan de maatschappij geeft, doordat men zijn talenten kan ontplooien of doordat het beroep status geeft. Zo is een derderangs profwielrenner vaak bereid een veel zwaardere inspanning te leveren dan een postbode voor dezelfde beloning.
Geschiedenis.
Beroepen bestaan misschien al zo lang als de mensheid. Voordat er geld was uitgevonden bestonden er al functies als stamhoofd, jager en medicijnman. Later ontwikkelden zich beroepen als krijger/soldaat, priester, landbouwer, visser, koopman. Concentratie van rijkdom, maakte het mogelijk dat beeldende kunstenaars en musici van hun kunst hun beroep konden maken.
In de middeleeuwse standenmaatschappij, waren diverse beroepen verdeeld over strikt gescheiden bevolkingsgroepen: de adel, de geestelijkheid, de boeren en de burgerij. Diverse ambachten werden beoefend in goed georganiseerde gilden.
De industriële revolutie gaf aanleiding tot steeds grotere arbeidsspecialisatie, met daarbij een steeds grotere aantal beroepen.
Amateur-genealoog J.B. Glasbergen stelde een beroepsnamenboek samen dat ruim 25.000 beroepen uit het tijdvak 1300-1900 bevat, de meeste met datering, vindplaats en verklaring. Beroepen als balsanenmaker, corduanier, darinkdelver worden hierin beschreven.
Beroepstypes.
Hoofd- en bij-, vol- en deeltijdse beroepen.
Een hoofdberoep is iemands voornaamste beroepsactiviteit en broodwinning, meestal voltijds.
Een bijberoep of nevenberoep wordt uitgeoefend naast een hoofdactiviteit, als bijverdienste naast een hoofdberoep of door iemand die geen (voltijds) professioneel is. Voor bijberoepen, en in het bijzonder voor werkstudenten, kunnen aparte regels gelden inzake onder meer arbeidsrecht, belastingen en sociale zekerheid.
Beroepsgroepen.
Het CBS gebruikt een standaardcodering voor beroepen ten behoeve van statistische gegevens betreffende werkgelegenheid en dergelijke, de "Standaardberoepenclassificatie 1992" (SBC-92). In de SBC worden 1211 beroepen onderscheiden. Aan deze 1211 beroepen zijn in totaal circa 30.000 functiebenamingen verbonden, omdat sommige beroepen onder meerdere namen bekend zijn.
Onderwerpen.
Beroepskeuze.
Ieder kind moet een keuze maken voor een bepaalde opleiding. Deze keuze wordt vooral bepaald door het beroep dat daarmee kan worden bereikt. Naarmate een kind ouder wordt, kan deze keuze nog al eens wisselen. De volgende beroepen bleken bij de Nationale "Wat wil je worden" manifestatie 2004 het meest populair onder kinderen van acht tot twaalf: dierenarts/-verzorger, zanger(es), acteur/actrice, profvoetballer, piloot, juf / meester, politieagent, kapper / kapster, tekenaar, verpleegkundige.
Er bestaan private bureaus (wat betekent dat voor hun diensten betaald moet worden) die zich specialiseren in beroepskeuzeadvies. Een beroepen-interessetest kan een hulpmiddel zijn, maar dit zegt alleen iets over in hoeverre een beroep aansluit bij de belangstelling en zegt niets over de geschiktheid voor bepaalde beroepen. Er is ook een mogelijkheid voor een leerling om via een opleidingen- en beroepenmarkt te oriënteren. Hier presenteren bedrijven en opleiders zichzelf. De leerling heeft de mogelijkheid om aan praktijkmensen alles te vragen. Daardoor kan een leerling een beter beeld krijgen wat voor verschillende beroepen er zijn. Een beroepenmarkt wordt georganiseerd door scholen/opleiders en bedrijven op verschillende locaties en data in het land.
In Nederland krijgt een kind op de middelbare school advies van de schooldecaan.
In Vlaanderen kunnen leerlingen, ouders en scholen gratis een beroep doen op een Centrum voor leerlingenbegeleiding om hen te helpen bij het maken van een juiste studie- en beroepskeuze.
Er kunnen diverse redenen zijn waarom iemand die al een bepaald beroep heeft, op zoek gaat naar een ander beroep. Meest gebruikelijk is dat iemand carrière maakt en doorgroeit naar een "hoger" en beter betaald beroep. Ook kan iemand gedwongen door omstandigheden zoals werkloosheid, verhuizing of arbeidsongeschiktheid op zoek gaan naar nieuwe "uitdagingen". Het komt zelfs voor dat een topmanager besluit schaapherder te worden, omdat hij zich daar gelukkiger bij voelt. Of omdat hij een burn-out heeft gehad.
Certificatie.
Personen die een beroep ondeskundig beoefenen kunnen grote schade toebrengen, vooral in situaties waarin het om gezondheid en veiligheid gaat. Daarom stelt de overheid voor veel beroepen een bepaald diploma of registratie verplicht. In "Nederland" is dit voor de gezondheidszorg geregeld in de Wet op de beroepen in de individuele gezondheidszorg (Wet BIG).
In "Vlaanderen" bestaat er een vestigingswet met een lijst van (zelfstandige) "erkende beroepen", die men slechts kan uitoefenen mits het aantonen van de nodige opleiding en/of ervaring. Dit gaat van brandstofhandelaar tot tandprothesemaker, van verzekeringsmakelaar tot snackbar-houder.
Scholing.
Voor het uitoefenen van een beroep zijn over het algemeen bepaalde kennis en vaardigheden vereist, die iemand zich door middel van een beroepsopleiding eigen kan maken. Naast een goede theoretische achtergrond is praktijkervaring essentieel. Daarom bevat een beroepsopleiding vaak een praktijkstage, waarin een leerling reeds tijdens zijn opleiding (onderdelen van) zijn toekomstige beroep onder begeleiding uitvoert. Een relatief nieuwe ontwikkeling hierin is de opkomst van het werkplekleren.
Status.
Vanouds verschaft het ene beroep meer aanzien dan het andere. De zwaarte van een beroepsopleiding, de hoogte van het salaris, het aantal mensen waaraan leiding wordt gegeven zijn slechts enkele van de factoren die van invloed zijn op de status van een beroep. Bij kantoorfuncties kunnen subtiele details als de grootte van de werkkamer, de positie van het bureau, het soort vloerbedekking en het beschikken over een gereserveerde parkeerplaats nadere indicaties over iemands status geven.
Lichamelijke arbeid wordt vaak lager gewaardeerd dan intellectuele arbeid. Dit komt in "Vlaanderen" onder meer tot uiting in het verschillend statuut (verlof-, pensioen-, ontslagregeling, ...) tussen arbeiders en bedienden. Zo wordt er ook in "Nederland" onderscheid gemaakt tussen "witte boorden" (kantoorfuncties) en "blauwe boorden" (fabrieksfuncties). Dit gebrek aan waardering kan bijdragen aan een tekort aan vakmensen. Degenen die rommel opruimen hebben meestal minder status dan degenen die de rommel maken. De schoonmaakbranche probeert hierin verandering te brengen door middel van reclamecampagnes met het motto "De schoonmaker maakt het mogelijk". Daarin wordt erop gewezen dat bijvoorbeeld een chirurg zijn werk niet kan doen als er niet goed schoongemaakt wordt.
Ongeschoold, laagbetaald werk heeft een zeer lage status. Zelfs in tijden van grote werkloosheid is het vaak moeilijk voldoende personeel voor deze functies te vinden. De laagste status hebben beroepen waar de publieke moraal zich tegen verzet, zoals prostituee en beroepscrimineel.
Beroepsorganisaties.
Vele beroepen kennen beroepsorganisaties, verenigingen die de belangen van bepaalde beroepsbeoefenaars behartigen. Beroepsorganisaties kunnen zorgen voor:
Sommige beroepsorganisaties voeren wettelijke taken uit; bijvoorbeeld de Nederlandse Orde van Advocaten oefent het wettelijke toezicht op advocaten uit, net zoals de Orde van geneesheren in België dat doet voor de Belgische artsen.
Statistische indeling.
Het CBS heeft een indeling gemaakt voor beroepen onder de naam Standaard Beroepenclassicificatie (SBC). De beroepen in de SBC worden gekenmerkt door drie criteria:
De niveaus binnen de SBC zijn:
De richtingen zijn op hoofdgroep als volgt verdeeld:
De werksoorten hebben elk een driecijferige code. Zo heeft bijvoorbeeld het adviseren op maatschappelijk of gezondheidskundig gebied de code 134.
Een vergelijkbare indeling is het ISCO (International Standard Classification of Occupations) van de Internationale Arbeidsorganisatie (Engels: International Labour Organization) (ILO).

</doc>
<doc id="21279" url="https://nl.wikipedia.org/wiki?curid=21279" title="Geleide bus">
Geleide bus

Een geleide bus is een bus of trolleybus die automatisch bestuurd wordt. De geleide bus is ontstaan als een goedkoper alternatief voor de tram. Vooral in Frankrijk wordt de geleide bus ("autobus guidé") ontwikkeld, getest en zelfs voor commercieel gebruik aangelegd.
Hoewel de bussen automatisch bestuurd worden, zit er een chauffeur in de bus die kan ingrijpen bij een eventuele 'ontsporing'. Voor een geleide bus is een eigen, vrijliggende busbaan nodig.
Systemen.
Voor de automatische besturing zijn verschillende systemen ontwikkeld:
Mercedes-Benz.
De eerste geleidebustechniek komt uit Duitsland en is in de jaren zeventig ontwikkeld door Mercedes-Benz met steun van de federale overheid. De techniek is simpel, maar doeltreffend: de bus zit gevangen in een busbaan met opstaande randen. Geleidingswieltjes die tegen deze rand lopen, sturen de bus in de gewenste richting. Door de opstaande rand is de busbaan lastig inpasbaar in bijvoorbeeld stadscentra.
In Essen werd in 1985 tussen Essen-Wasserturm en het stadsdeel Kray een dergelijk proeftraject gebouwd in de middenberm van de A 40 op een verlaten tramtracé. Vanaf 1988 konden Essense duobussen (trolley/dieselbus) ook in de tramtunnels rijden. Dat laatste was geen succes en in 1995 werd de exploitatie van bussen in de tramtunnels gestaakt maar wordt op de autosnelweg het busspoor nog steeds gebruikt.
Andere steden waar deze geleidingstechniek wordt toegepast:
GLT.
In de jaren tachtig ontwikkelde de Belgische rollendmaterieelfabrikant BN (opgegaan in Bombardier Transportation) een geleidebussysteem met de benaming GLT ("Guided Light Transit"). De elektrische bus werd geleid door een enkelvoudige groefrail. Op een 6 kilometer lange lijn tussen Jemelle en Rochefort in België werd dit systeem getest op het tracé van de voormalige NMBS-spoorlijn 150. In 1985 heeft een soortgelijke bus al gereden in de nabijheid van het Atomium in Brussel.
TVR.
TVR is een afkorting van "Transport sur Voie Réservée" en is een doorontwikkeling van de GLT-techniek van Bombardier Transportation.
Translohr.
De Translohr van de firma Lohr Industrie uit Straatsburg maakt voor de geleiding gebruik van een rail waar twee schuinstaande wielen overheen rijden. De wielen zitten naast elkaar en maken een hoek van 90 graden ten opzichte van elkaar. De Translohr is een tweerichtingsvoertuig en lijkt qua constructie en uiterlijk nog meer op een tram dan de TVR. Zo heeft de Translohr geen stuur en kan het voertuig niet rijden zonder geleiderail en bovenleiding. De voertuigen zijn 2,20 meter breed.
Het Franse Clermont-Ferrand heeft in 2001 voor de Translohr gekozen (zie Bandentram van Clermont-Ferrand). In 2006 is deze lijn geopend. De tramlijnen 5 en 6 van de tram van Île-de-France (onder meer de agglomeratie van Parijs) maken ook gebruik van de Translohr-techniek.
Ook in Italië hebben stedelijke gebieden voor de Translohr gekozen, namelijk: L'Aquila, Padua en Venetië/Mestre. In de Japanse stad Sakai is een proeftracé aangelegd.
Civis.
De Civis is een geleide bus van Irisbus (IVECO-Group) en Matra Transport. Er wordt geen gebruik gemaakt van een geleiderail, maar van camera's die twee onderbroken strepen op het wegdek volgen. Het systeem bleek onbetrouwbaar te zijn in de sneeuw. Sinds 2004 rijden er Civis-bussen in Las Vegas.
Phileas.
De Phileas was een HOV-verbinding tussen Eindhoven enerzijds en Eindhoven Airport en Veldhoven anderzijds. De Phileas heeft niet aan de verwachtingen voldaan. Op 25 november 2014, precies 10 jaar na introductie, werd de bouwer van de Phileas, "Advanced Public Transport Systems" (APTS) in Helmond, failliet verklaard.
De geleidingstechniek, "FROG", is ontwikkeld door het Nederlandse bedrijf 2Getthere. FROG is een afkorting van "Free Ranging On Grid" en werkt met een voorgeprogrammeerde route. Met magneetspijkers in het wegdek (bij de Phileas elke 4 meter aangebracht) kan de bus controleren of deze van de geplande route afwijkt, zodat het systeem kan corrigeren. Door voortdurende problemen met de aandrijving verkeerde de Phileas, die in 2004 werd geïntroduceerd, vijf jaar later nog in het experimentele stadium en was er geen storingsvrije exploitatie. Het automatisch geleidingssysteem is geannuleerd, waardoor de Phileas in technisch opzicht steeds minder verschilde van een normale stadsbus tot ze eind 2016 vervangen werden door elektrische bussen van het type VDL Citea.
Parkshuttle.
Deze techniek wordt ook gebruikt voor de ParkShuttle, een people mover tussen Rotterdam en Capelle aan den IJssel. Het systeem werkte naar tevredenheid, maar de exploitatie van de ParkShuttle werd na een botsing in december 2005 stilgelegd. Sinds 1 september 2008 reden de busjes weer maar van 1 juni 2019 tot 5 december 2022 voor een langere tijd niet.

</doc>
<doc id="21280" url="https://nl.wikipedia.org/wiki?curid=21280" title="Dubbelschaak">
Dubbelschaak

Dubbelschaak is een term uit het schaken. Het houdt in dat een koning door twee verschillende stukken aangevallen wordt (door meer dan twee is niet mogelijk) en dus letterlijk dubbel schaak staat. Een dubbelschaak kan alleen worden gegeven met behulp van een aftrekschaak. Op een enkele uitzondering na gebeurt dit doordat het stuk, dat men speelt om de weg van een ander stuk van de eigen kleur naar de vijandelijke koning vrij te maken (het aftrekschaak), tegelijk zelf ook de koning aanvalt.
De notatie van een dubbelschaak is niet anders dan voor een enkel schaak, dus een kruisje, † of +. In de (oudere) schaakliteratuur komt men ook wel twee kruisjes †† tegen.
Vormen van dubbelschaak.
In het eerste diagram speelt wit Pb6†. De zwarte koning wordt nu aangevallen door zowel de witte toren als het witte paard. Zwart staat dus dubbelschaak.
Met en passant slaan is het mogelijk dat dubbelschaak wordt gegeven zonder dat het gespeelde stuk zelf schaak geeft. In het tweede diagram is Zwart aan zet. Wit heeft zojuist c2-c4 gespeeld. Zwart antwoordt met b4×c3 e.p.† en geeft dubbelschaak met loper en toren.
Het is beperkt mogelijk om met twee dezelfde stukken dubbelschaak te geven:
met een pionpromotie 
of bij en passant slaan, waarbij beide aanvallende stukken een dame zijn.
Opheffen van dubbelschaak.
Dubbelschaak kan alleen worden opgeheven door een zet met de koning (die daarbij eventueel een van de schaakgevende stukken slaat), niet door tussenplaatsing of door de aanvaller te slaan zoals bij andere schaakjes. Zo kan Zwart in het eerste diagram niet antwoorden met Ta7 of T×b6, omdat er dan nog een schaak overblijft. De enige toegestane zet is Kb8.

</doc>
<doc id="21281" url="https://nl.wikipedia.org/wiki?curid=21281" title="Longoedeem">
Longoedeem

Longoedeem is een schadelijke vochtophoping in de longen, en ontstaat wanneer de bloedvaten in de long beschadigd worden. Daardoor kan vocht uittreden dat zich verspreidt in het interstitium; het weefsel tussen bloedvaten en longblaasjes (alveoli). De zwelling van het interstitium maakt de afstand tussen de longblaasjes en bloedvaten groter waardoor de uitwisseling van zuurstof (longblaasjes → bloed) en koolstofdioxide (bloed → longblaasjes) wordt bemoeilijkt. De normale ademhaling wordt daardoor (ernstig) verstoord waardoor het zuurstofgehalte in het bloed daalt en het koolzuurgehalte in het bloed stijgt. In het ergste stadium van longoedeem kan het vocht ook in de alveoli binnendringen. Uiteindelijk kan de dood intreden.
Oorzaken.
Oorzaken kunnen zijn: inademing van giftige en corrosieve gassen, zoals NO2 (dat sterk bijdraagt aan de luchtvervuiling). Andere oorzaken zijn bijvoorbeeld inademing van maaginhoud (aspiratie), als gevolg van een ernstig trauma waardoor in het bloed schadelijke stoffen vrijkomen. Dit is veelvoorkomend bij sepsis (bacteriën die giftige stoffen vrijmaken in het lichaam na een infectie) of na een of meerdere grote botbreuken (fracturen) waardoor vetcellen vrijkomen in de bloedbaan. Hartfalen kan door een stuwing van de longvaten ook longoedeem veroorzaken. Zo kan linkerventrikelfalen optreden door een verhoogde weerstand van het longvaatbed, waardoor de rechterventrikel een grotere kracht moet uitoefenen.
Therapie.
Allereerst is toediening van zuurstof noodzakelijk, veelal moet de ademhaling worden ondersteund met kunstmatige beademing door een in de luchtpijp aangebrachte buis (endotracheale tube) waarop een beademingsapparaat is aangesloten, daarnaast het wegnemen van de oorzaak (bijvoorbeeld het herstellen van de fracturen), en het toedienen van geneesmiddelen die het lichaam ondersteunen bij het bestrijden van de aandoening (antibiotica, ontstekingsremmers, plasmiddelen).
Verschijnselen.
Acuut longoedeem veroorzaakt kortademigheid en ademhalingsproblemen. De patiënt moet soms hoesten en heeft een fluitende ademhaling. Vaak snakt de patiënt naar lucht, of voelt zich alsof hij verdrinkt. Ook is hij of zij vaak angstig. Bij ernstig oedeem wordt de hoest vaak erger en wordt roze slijm (sputum) opgehoest dat soms wat bloed bevat. De patiënt gaat sneller ademhalen en spert zijn neusgaten wijd open. Doordat het zuurstofgehalte van het bloed afneemt, is er vaak sprake van blauwe verkleuring van de lippen en nagels (cyanose).

</doc>
<doc id="21282" url="https://nl.wikipedia.org/wiki?curid=21282" title="Jordanië">
Jordanië

Jordanië, officieel het Hasjemitische Koninkrijk Jordanië (Arabisch: 'المملكة الأردنية الهاشمية, "Al Mamlakah al Oerdoeniyah al Hashimiyah"), is een land in het Midden-Oosten. Jordanië is gelegen ten oosten van Israël en de Westelijke Jordaanoever (onderdeel van de Palestijnse Gebieden) met als grens de rivier de Jordaan en de Dode Zee (een zoutmeer). Verder is het land gelegen naast Syrië in het noorden, Irak in het noordoosten en Saoedi-Arabië in het zuidoosten. Het heeft in het zuiden via de Golf van Akaba toegang tot de Rode Zee. De hoofdstad is Amman.
Het staatshoofd van Jordanië is koning Abdoellah II van Jordanië die in 1999 zijn overleden vader Hoessein van Jordanië opvolgde.
Geschiedenis.
Jordanië was een deel van het Ottomaanse Rijk tot 1917, toen het - in de Eerste Wereldoorlog - door de geallieerde troepen werd verslagen. Jordanië maakte in 1922 kortstondig deel uit van het Britse Mandaatgebied Palestina. Maar reeds in 1923 werd Abdoellah I van Jordanië tot Emir van Transjordanië verklaard. Op 1 maart 1946 werd het land formeel onafhankelijk; het bleef Transjordanië ('over de Jordaan') heten.
Toen de Verenigde Naties in 1947 - na het beëindigen van het Britse mandaat - besloten Palestina op te delen in een Joodse en een Arabische staat, kwam de Palestijnse bevolking in opstand omdat haar rechten niet erkend werden. Er dreigde een oorlog tussen de Joodse milities (o.a. Palmach en Irgun) en groepen van het Arabisch Legioen. Koning Abdoellah I van Jordanië, wiens koninkrijk deel uitmaakte van de Arabische Liga, sloot daarop een geheime overeenkomst met de Jewish Agency. Hij beloofde bij een eventuele oorlog de grenzen van de Joodse staat, zoals beschreven in het Delingsplan in november 1947 te zullen respecteren. Deze overeenkomst kreeg de zegen van de Britse minister van Buitenlandse Zaken Ernest Bevin.
Toen kort voor het vertrek van de Britse mandaattroepen de staat Israël werd uitgeroepen, brak een oorlog (de Arabisch-Israëlische Oorlog van 1948) uit, waarin het Jordaanse leger er niet in slaagde het gehele gebied dat voor de Arabische staat was bestemd tegen het inmiddels gevormde Joodse leger te behouden. (Later zou dit gebied de Westelijke Jordaanoever gaan heten.) Israël concentreerde zich op het noordelijke en zuidelijke front tegen de andere Arabische legers, die veel zwakker waren dan het Jordaanse Arabisch Legioen. De enige keer dat het tot een direct treffen kwam tussen het Joodse leger en het Arabisch Legioen was in de strijd om Jeruzalem. Over de stad, die in het Delingsplan een eigen status als "Corpus Separatum" had, hadden de Joodse leiding en Abdoellah tijdens hun geheime onderhandelingen geen consensus kunnen bereiken. Na zware gevechten bezetten de Joden het westelijke deel van de stad en kwam het nadien genoemde Oost-Jeruzalem, de oude stad en de oostelijke wijken ervan, in Jordaanse handen. Door de strijd vluchtten vele Palestijnen naar Transjordanië, waar zij een belangrijke bevolkingsgroep werden (70% van de totale bevolking).
Op 3 april 1949 tekenden Israël en Transjordanië een bestand en op 24 april 1950 annexeerde het koninkrijk formeel het bezette gebied (de Westelijke Jordaanoever) en veranderde zijn naam in Jordanië. Slechts het Verenigd Koninkrijk en Pakistan erkenden deze annexatie, terwijl de meeste Arabische landen haar sterk afkeurden.
Op 20 juli 1951 werd koning Abdoellah I bij het betreden van de Rotskoepelmoskee in Jeruzalem door een Palestijnse nationalist gedood. Ook zijn kleinzoon, de latere koning Hoessein, werd door een kogel geraakt, maar overleefde de aanslag. In 1951, gedurende het korte leiderschap van Koning Talal, werd een liberale grondwet ingevoerd. Jordanië werd een constitutionele monarchie. Talal moest echter in mei 1953 om gezondheidsredenen het koningschap overdragen aan zijn zoon Hoessein. Tegen die tijd was er onder Palestijnen en andere Arabieren veel waardering gekomen voor de Egyptische president Nasser, die in de Koude Oorlog een neutrale positie zag weggelegd voor de Arabische wereld, die hij politiek wilde verenigen (nasserisme). Jordanië belandde eind 1955 in crisis toen het twijfelde om deel te nemen aan het Bagdadpact, een Brits-Amerikaans bondgenootschap met landen in het Midden-Oosten, bedoeld om de Sovjet-Unie in te sluiten in het kader van de Koude Oorlog maar ook om de Britse greep op het oostelijke deel van de Arabische wereld te verstevigen. Nasser instigeerde in december 1955 en maart 1956 twee volksoproeren in de Jordaanse hoofdstad Amman tegen toetreding tot het pact, en koning Hoessein ontsloeg daardoor de pro-Britse premier Glubb Pasja op 2 maart 1956. Nasser profiteerde van deze Britse nederlaag, en nationaliseerde op 26 juli het Suezkanaal (voor 80% in Brits-Franse handen) en blokkeerde de Golf van Akaba tegen Israëlische schepen, wat leidde tot de Suezcrisis. Daarop liet koning Hoessein in oktober een nieuw pro-Egyptisch kabinet aantreden onder leiding van de Palestijn Naboelsi, waarmee Jordanië de kant van Nasser koos. Eind 1956 bezette Israël daarop de Egyptische Sinaï-woestijn en de Jordaanse stad Akaba. Begin 1957 verliet het Israëlische leger Jordanië en de Sinaï weer.
Na een staatsgreep in april 1957 ontbond koning Hoessein (1953-1999) het parlement; premier Naboelsi trad af. Daarna regeerde Hoessein vrijwel als alleenheerser, totdat hij in 1992 politieke partijen weer toestond. In februari 1958 sloten de Hasjemitische koningen van Jordanië en Irak samen de Arabische Federatie, die uiteenviel nadat op 14 juli 1958 een staatsgreep in Irak de Hasjemitische monarchie ten val bracht. Hoessein vroeg in deze noodsituatie Britse parachutisten om militaire en de Amerikanen om economische hulp, die hij kreeg. De prowesterse koerswijziging vervreemdde hem van Nasser en deed Palestijnse groeperingen in Jordanië zich tegen hem keren.
Toen in mei 1967 spanningen met Israël toenamen, verzoenden Hoessein en Nasser zich toen Israël in juni een oorlog begon. In die Zesdaagse Oorlog veroverde Israël de Westelijke Jordaanoever op Jordanië, waarna deze militair werd bezet. Zo'n 200.000 Palestijnen vluchtten naar Jordanië. Hierna vielen Palestijnse strijders en Jordaanse regeringstroepen herhaaldelijk de Westelijke Jordaanoever binnen, terwijl Israël met acties en aanvallen op Jordanië de stabiliteit van het land ondermijnde.
In 1970 kaapte het Volksfront voor de Bevrijding van Palestina drie westerse vliegtuigen, die in Jordanië landden. Na acht dagen van gevechten tussen regeringstroepen en Palestijnse guerrillero's, die de kapers beschermden, werd een bestand getekend. De stabiliteit van het land kwam echter direct in gevaar en de koning besloot de militante Palestijnen uit zijn land te verwijderen (Zwarte September). In de maanden daarna werden de Palestijnse strijders verslagen en Jordanië uitgezet. In juli 1971 waren hun laatste bases vernietigd. Meer dan 3.000 Palestijnen werden gedood.
In 1980 annexeerde Israël de Oude Stad Jeruzalem met de Tempelberg (Arabisch: al-Ḥaram al-Sharīf, Hebreeuws: Har ha-Bayit) en andere wijken van Oost-Jeruzalem. Het beheer van de Tempelberg bleef echter bij de Jordaanse islamitische Waqf, een religieuze stichting.
In 1989 liet koning Hoessein weer verkiezingen toe en gaf hij het parlement en de regering geleidelijk grotere macht. Vanaf 1992 mochten weer partijen gevormd worden. In 1993 hield Jordanië, voor het eerst sinds 1956, verkiezingen waar meerdere partijen aan meededen.
In 1993 waren in het kader van het Midden-Oosten vredesproces de Declaration of Principles On Interim Self-Government Arrangements getekend tussen Israël en de PLO, uitgaande van implementatie van onder meer Resoluties 242 van de Veiligheidsraad van de Verenigde Naties, waarbij de door Israël op Jordanië veroverde en sindsdien bezette Westelijke Jordaanoever zelfbestuur zou krijgen onder een Palestijnse Nationale Autoriteit.
In 1994 werd een vredesverdrag van Jordanië met Israël getekend.
In 2018 ontstonden er spanningen met Israël vanwege de erkenning van Jeruzalem als Israëls hoofdstad door Donald Trump, de president van de Verenigde Staten. Tegen diens vicepresident Mike Pence zei Koning Abdullah dat met deze actie ook de kans op hervatting van de Arabisch-Israëlische vredesbesprekingen de nek omgedraaid werd, radicalisme zou aanwakkeren en spanningen doen oplaaien. Hij benadrukte nog eens dat Oost-Jeruzalem de hoofdstad moet worden van een toekomstige Palestijnse staat, en dat Jeruzalem even essentieel voor moslims en christenen is als voor joden. De Jordaanse autoriteiten spraken hun bezorgdheid erover uit dat vanwege de vele nazaten van de Palestijnse vluchtelingen van 1948 in hun land het geweld vanuit de Palestijnse gebieden zou kunnen overslaan naar Jordanië.
Gedurende dat jaar namen de spanningen toe, onder meer door Israëls politiek ten aanzien van de Tempelberg, een schietincident bij de Israëlische ambassade in Amman en Benjamin Netanyahu's annexatieplannen van de Jordaanvallei. In oktober 2018 annuleerde Jordanië een deel van het vredesverdrag van 1994. Het betrof de stukjes land Naharayim/Baqura en Zofar/Al-Ghamr op de grens bij de Jordaan dat aan Israël was uitgeleend onder Jordaans bestuur. Nu de afgesproken termijn was afgelopen nam Jordanië deze stukjes land terug.
Geografie.
De hoofdstad van Jordanië is Amman, dat met 4.044.000 inwoners in 2015 de grootste stad van het land is. Andere steden zijn Akaba, Al-Karak, Az-Zarqa, Irbid, Ma'an, Rihab, Madaba en Jerash.
De bekendste rivier is de Jordaan en deze vormt de grens met Israël en de Westelijke Jordaanoever. Door watergebruik voor irrigatie is de Jordaan bijna geheel opgedroogd en is de monding verzand. Een andere rivier is de Jarmuk, deze stroomt in het noorden van het land.
90% van het Jordaanse grondgebied is woestijn. Een nauwe strook langs de oostelijke oever van de Jordaan is - vooral dankzij irrigatie - een vruchtbare streek waar aan land- en vooral tuinbouw wordt gedaan. Verder zijn in het noordwesten enkele bossen te vinden.
Het noordwesten van het land behoort tot het mediterrane gebied, de rest van het land tot het woestijngebied.
De Dode Zee is geen zee maar een zoutmeer. Het is het grootste meer van Jordanië. Jordanië deelt het meer met Palestina en Israël.
Jordanië heeft via de Golf van Akaba een open verbinding naar de Rode Zee en daarmee met de rest van de wereld.
Bekende wegen – die ook al in de oudheid gebruikt werden – zijn de King's Highway en de Desert Highway.
Bevolking en demografie.
Bij de volkstelling van november 2015 had Jordanië 9.531.712 inwoners, waarvan 2.918.125 (31%) buitenlanders, van wie het overgrote deel vluchteling is. terwijl het land in 1922 slechts 225.380 inwoners telde.
Samenstelling.
Het oostelijke gebied van het Mandaatgebied Palestina, dat in 1923 van de Britten beperkt zelfbestuur kreeg, telde in 1922 225.380 inwoners, waarvan 102.950 nomaden. Sindsdien is de bevolking als gevolg van de oorlogen in het Midden-Oosten sterk toegenomen.
Onder de hoede van de UNHCR telde Jordanië in 2019 755.050 vluchtelingen, terwijl de UNRWA 2.175.491 Palestijnen als vluchteling heeft geregistreerd, waaronder een kleine 10.000 Palestijnse vluchtelingen die uit Syrië naar Jordanië zijn gevlucht. Er zijn tien erkende Palestijnse vluchtelingen kampen met ongeveer 370.000 Palestijnse vluchtelingen. Van alle terreinen waarop de UNRWA werkt heeft Jordanië het grootste aantal Palestijnse vluchtelingen.
Talen.
Talen: Arabisch (officiële taal) en Engels. Slechts in een klein aantal Circassische dorpen is het Arabisch niet de voertaal.
Religie.
Sinds de invoering van de grondwet in 1952 is de islam de staatsgodsdienst in Jordanië. Ieder heeft de vrijheid zijn eigen religie praktiseren, tenzij de openbare orde en zeden in het geding zijn. De regering verbiedt moslims daarentegen zich te bekeren tot een ander geloof (2007).
Van de totale bevolking is 92% soennitisch (zij volgen daarin de sjafi’itische rechtsschool) en 3% sjiitisch (o.a. de Circassiërs).
Er wonen in Jordanië ongeveer 6% christenen: vooral oosters-orthodoxen maar ook Melkitisch katholieken, katholieken, Syrisch-orthodoxen, Kopten, Armeens-orthodoxen en protestanten. Oud-generaal majoor Imad Saliba Ma'ayah vervult de rol van voorzitter van de protestantse "Jordaanse Evangelische Alliantie".
Klimaat.
Het klimaat van Jordanië is overwegend een woestijnklimaat, met grote temperatuurverschillen tussen dag en nacht en tussen de seizoenen. In de woestijngebieden, die het grootste deel van het land beslaan, zijn de zomers lang, heet en droog, terwijl de winters kort en koel zijn, met sporadische neerslag. Temperaturen kunnen in de zomer gemakkelijk boven de 40 °C uitkomen, vooral in de regio's rond de Dode Zee en de Jordaanvallei, die enkele van de laagste punten op aarde zijn. In deze gebieden is de luchtvochtigheid ook relatief laag.
In de hoger gelegen gebieden, zoals rondom de hoofdstad Amman en in het noordwesten, is het klimaat milder. Hier zijn de zomers warm maar aangenamer dan in de woestijn, met temperaturen die meestal tussen de 20 °C en 32 °C liggen. De winters kunnen koel tot koud zijn, met temperaturen die soms tot onder het vriespunt dalen. Sneeuwval is in deze regio's mogelijk, maar komt niet elk jaar voor.
Neerslag in Jordanië is over het algemeen schaars en valt voornamelijk tussen november en maart. De gemiddelde jaarlijkse neerslag varieert sterk per regio, van minder dan 50 mm in de woestijngebieden tot ongeveer 600 mm in de noordelijke hooglanden, die het meest vruchtbaar zijn en enige landbouwactiviteit ondersteunen.
Bestuurlijke indeling.
Het land is onderverdeeld in twaalf gouvernementen (محافظة, "muḥāfaẓä"), die zijn onderverdeeld in banieren (لواء, "liwāʾ") en nog verder in districten (قضاء, "qaḍāʾ")
Staatsinrichting en politiek.
Jordanië wordt beschouwd als een parlementaire monarchie.
De premier wordt aangesteld door de koning en wordt dus niet door het volk gekozen. De premier stelt vervolgens zijn ministerraad samen, die uit 25 personen bestaat. De koning geeft de premier en zijn raad ook nog een opdracht mee hoe het land het beste geregeerd kan worden.
De volksvertegenwoordiging is het enige gekozen orgaan in de Jordaanse politiek. Zij oordeelt in een vertrouwensstemming over het kabinet. De leden van de volksvertegenwoordiging worden om de vier jaar gekozen door alle stemgerechtigde Jordaniërs.
De leden van de senaat, echter, worden om de vier jaar benoemd door de koning.
Aangezien de koning het kabinet én de senaat samenstelt, heeft hij een allesbepalende macht in de Jordaanse politiek.
In Jordanië is de doodstraf mogelijk, een terdoodveroordeelde wordt door middel van ophanging ter dood gebracht.
Koningen van Jordanië.
Het Jordaanse Koningshuis behoort tot de dynastie van de Hasjemieten en stamt af van Hasjem, de overgrootvader van de profeet Mohammed.
Buitenlandse betrekkingen.
Jordanië is lid van de Arabische Liga en onderhoudt goede betrekkingen met de landen ervan, maar ook met het Westen en met Israël. Het land behoort naast Marokko en Azerbeidzjan en tot voor kort Turkije tot de weinige landen met een islamitische meerderheid die er vriendschappelijke betrekkingen met Israël op nahouden.
Jordanië en Israël tekenden in 1994 een vredesverdrag. De Verenigde Staten steunen mede hierom de Jordaniërs en het land is een van de grootste ontvangers van Amerikaanse hulp in het Midden-Oosten. De Jordaanse koning probeert zo veel mogelijk te bemiddelen in het regionale vredesoverleg.
Defensie.
Het Arabisch Legioen was de voorloper van het huidige Jordaanse leger. Het legioen werd in de jaren 1920 gevormd door veteranen van de Arabische opstand en werd getraind door de Brit John Bagot Glubb. Tegenwoordig heeft het Jordaanse leger nog steeds de structuur zoals destijds door de Britten is geïntroduceerd. Koning Abdoellah is opgeleid in Sandhurst.
Het Jordaanse leger heeft nauwe banden met de Verenigde Staten, die een trainingsbasis ten oosten van Amman hebben.
Economie.
Algemene getallen.
Aandelenbeurs van Jordanië is de Amman Stock Exchange.
Energie.
Jordanië beschikt, in tegenstelling tot zijn buurlanden Irak en Saoedi-Arabië, niet over olie- en gasvoorraden. Het land moet deze producten importeren.
In 2009 tekende Jordanië een overeenkomst met Rusland, waarin de bouw van vier kerncentrales werd vastgelegd. Hier is echter geen vervolg aan gegeven. Om toch kennis op te bouwen over kernenergie is in 2016 de Jordan research and training reactor in gebruik genomen.
Bezienswaardigheden en toerisme.
Met Petra heeft Jordanië een van 's werelds toeristische hoogtepunten, zoals bleek uit de verkiezing van de New7Wonders of the World (de zeven nieuwe wereldwonderen). De meeste toeristen komen speciaal voor Petra en Siq al-Berid naar Jordanië.

</doc>
<doc id="21283" url="https://nl.wikipedia.org/wiki?curid=21283" title="Cultuur">
Cultuur

Cultuur is dat wat de mens schept. Het begrip staat tegenover "natuur" - dat wat aangeboren is, wat spontaan en zonder menselijk toedoen is ontstaan, en verwijst naar menselijke activiteit en de symbolen die deze activiteit betekenis geven. Cultuur is een basisbegrip in de sociologie, de antropologie, de archeologie en de geschiedschrijving.
Algemeen.
In brede zin duidt cultuur op de levensstijl van een samenleving, op hetgeen een samenleving voortbrengt en van generatie op generatie overdraagt (enculturatie), zowel materieel als immaterieel. 
In de oorspronkelijke, materiële zin gaat het om gebruikte methoden in de landbouw of agricultuur, tuinbouw of horticultuur, bosbouw of silvicultuur en wijnbouw of viticultuur. Cultuur staat hier tegenover de door mensen onbewerkte 'natuur', waarin de prehistorische jager-verzamelaar zijn voedsel verzamelde en bejaagde. "In cultuur brengen/nemen" of ontginnen verwijst naar het geschikt maken van de wilde natuur voor de domesticatie en de teelt van planten en dieren, ten behoeve van de menselijke voedselvoorziening. 
Bij uitbreiding, in immateriële zin, is 'cultuur' gaan verwijzen naar alle menselijke activiteiten die een samenleving haar structuur en identiteit geven. Voorbeelden zijn een gedeelde taal, religie, tradities, gewoonten, normen en waarden, maar ook de formele inrichting van een samenleving, zoals de organisatie van het onderwijs, het gehanteerde rechtsstelsel, en het gebruikte kiessysteem. De abstractere, immateriële betekenis is in het Nederlands de huidige, belangrijkste denotatie van de term 'cultuur'. De cultuurgeschiedenis beschrijft de culturele geschiedenis van een samenleving in al zijn facetten.
Raymond Wiliams.
Raymond Williams noemde cultuur "een van de twee of drie moeilijkste woorden in de Engelse taal." Hij beschrijft de oorsprong en de veranderende betekenis, vooral als zelfstandig naamwoord dat een proces aanduidt, aanvankelijk meestal in verband met landbouw. Hij merkt de toenemende associatie op met andere woorden zoals "gecultiveerd" en "beschaving" naarmate het woord meer en meer wordt toegepast op maatschappijen en sociale processen. Hij suggereert de volgende drie moderne hoofdbetekenissen:
Williams suggereert dat de derde betekenis de meest voorkomende is, waarbij cultuur verwijst naar muziek, literatuur, schilder- en beeldhouwkunst, theater en film; en dat de eerste en derde betekenis nauw verwant zijn. De tweede betekenis geniet de voorkeur van antropologen, en is het voorwerp van Williams' eigen verhandeling "Culture is Ordinary" ("Cultuur is gewoon") uit 1958.
Michael Tomasello.
Volgens Michael Tomasello ligt het belangrijkste verschil tussen mensen en andere diersoorten, in wat hij respectievelijk "normatieve rationaliteit" en "normatieve moraliteit" noemt. Normatieve rationaliteit is het menselijke besef dat soortgenoten andere perspectieven hebben, waaruit "meta-cognitie" volgt: denken over denken. Normatieve moraliteit betekent dat de mens zijn gedrag niet alleen afstemt op het oordeel van het onmiddellijke samenwerkingsverband, zoals de groep jagers op groot wild onderling, maar dat men zich conformeert aan algemener aanvaarde normen: wat moet ik denken? Wat moet ik doen?
Cultuur bestaat uit de normen van een uitgebreide groep, normen die verder gaan dan de samenwerking in kleine groepjes. De ontwikkeling van cultuur stelt mensen in staat hun gedrag, ideeën en waarden te coördineren met een grote groep andere mensen, met wie ze een geschiedenis en een identiteit delen ("mensen zoals wij").
Cultuurverschillen binnen een samenleving.
Verschillen in levensstijl - voeding, roken, drankgebruik, sporten, tv-kijken, kunstbezoek, computergamen, wel of geen religie, recreatief drugsgebruik, hangen samen met verschillen in sociale klasse, leeftijd - jeugdcultuur, etnische afkomst, en de tegenstelling stad versus platteland, en die tussen man en vrouw.
Vrouwenemancipatie.
De vrouwenemancipatie na de tweede wereldoorlog, heeft er in de westerse wereld voor gezorgd dat vrouwen steeds zelfstandiger - autonomer - in de samenleving kunnen functioneren, dankzij een grotere economische zelfstandigheid. Belangrijk was in dit verband de wettelijke erkenning van de juridische handelingsbekwaamheid van de gehuwde vrouw, in Nederland in 1956. Hierdoor mochten bijvoorbeeld vrouwelijke ambtenaren niet meer ontslagen worden als ze gingen trouwen, en konden getrouwde vrouwen voortaan een eigen bankrekening openen, onafhankelijk van hun echtgenoot.
Etymologie (betekenisontwikkeling).
Het woord komt van het Latijnse "cultura" dat is afgeleid van "colere": ploegen, bewerken, bebouwen (van het land); "agri cultura" is letterlijk 'het bewerken van de akker'. 
Cicero.
In 45 v. Chr. gebruikt Cicero, in zijn boek "Tusculanae Disputationes", 'cultura' in overdrachtelijke zin. In dit boek vindt een gesprek plaats over het nut van de filosofie; een leerling twijfelt daaraan, omdat 'filosofen nogal eens een liederlijke levenswandel hebben'. Cicero antwoordt: "Evenmin als alle akkers die je bewerkt vrucht dragen, brengen alle zielen die je bewerkt vruchten voort. Maar de "bewerking van de geest" is de filosofie ("cultura animi", philosophia est)". 
Middeleeuwen.
In de middeleeuwen krijgt een andere (eveneens reeds Latijnse) overdrachtelijke betekenis van 'colere' (bebouwen van het land, verzorging van de gewassen &gt; onderhouden van relatie met godheid) : "vereren", "aanbidden" -cultus - de overhand. De Vulgaat, de Bijbel in het Latijn, heeft het over "cultura Domini" - vereren van de Heer - en "cultura Dei" - aanbidden van God. 
Renaissance.
Vanaf de renaissance gebruiken veel schrijvers Cicero's "cultura animi" weer, maar dan als een vast begrippenpaar. Soms letterlijk vertaald als "bebouwing" van de geest, maar steeds begrepen als "vorming van de geest".
Achttiende eeuw.
Cultura is tot in de achttiende eeuw een actief woord: "het vormen van". In de achttiende eeuw, de eeuw van de Verlichting, krijgt 'cultura' geleidelijk aan de betekenis van 'geestelijke vorming'; het Duitse "Cultur" (nog gespeld met C) gaat vervolgens verwijzen naar het resultaat van die intellectuele vorming (Johann Gottfried Herder). Daarmee is vanuit het dynamische "vorming", via metonymie, het resultatieve "beschaving" of "cultuur" ontstaan.
Nog steeds heeft Cultur dan nog niet de huidige betekenis van 'levensvisie en levenswijze van een volk' - "de manier van zien, zijn en doen". Deze betekenisontwikkeling voltrekt zich vooral in Frankrijk, waarvoor dan eerst het woord "civilisation" wordt gebruikt (1756). Dat Franse woord "civilisation" staat in betekenis dicht bij het Duitse woord "Kultur", inmiddels met een K geschreven.
Negentiende eeuw.
In 1871, in de openingszin van het boek "Primitive Culture" van Edward B. Tylor, krijgen beide woorden ook een antropologische betekenis: "Culture or Civilization, taken in its wide ethnographic sense, is that complex whole which includes knowledge, belief, art, morals, law, custom, and any other capabilities and habits acquired by man as a member of society."
Cultuurpolitiek.
Cultuurpolitiek en cultuurbeleid omvat in Nederland drie beleidsterreinen:
Actuele cultuurpolitieke thema's zijn het internationaal cultuurbeleid en de culturele diversiteit.
Cultureel erfgoed.
Cultureel erfgoed is deel van de groepsidentiteit van een samenleving of volk; het laat zien waar een samenleving vandaan komt, en draagt bij aan de sociale cohesie binnen een samenleving. Onder cultureel erfgoed vallen objecten als monumenten en immateriële zaken als sommige tradities.
Volksgewoonten (tradities) als volksmuziek, volksdansen, klederdracht, traditionele bouwkunst en religieuze rituelen behoren tot het cultureel erfgoed van een volk. "Bedrijfscultuur" in een organisatie of "overlegcultuur" op een kantoor zijn vormen van cultuur op microniveau.
In de archeologie en de geschiedschrijving betekent cultuur beschaving (civilisatie), bijvoorbeeld de 'trechterbekercultuur', waarvan het kenmerkend aardewerk met een trechtervorm de enig overgebleven, bekende culturele uitingsvorm is. 
Media, letteren, bibliotheken.
De media bieden informatie en inzichten en bieden daarmee de mogelijkheid tot meningsvorming. Onder media vallen de schrijvende pers en de radio- en televisieomroep; onder de letteren vallen auteurs, uitgeverijen en podia (festivals); onder bibliotheken vallen zowel openbare bibliotheken, als openbaar toegankelijke, private boekencollecties.
Kunsten.
Kunst wil de verbeeldingskracht prikkelen en vergezichten scheppen die kunnen inspireren, en uitzicht bieden op de zin van het bestaan. Onder de kunsten vallen: 

</doc>
<doc id="21285" url="https://nl.wikipedia.org/wiki?curid=21285" title="Zuidpool">
Zuidpool

De geografische zuidpool, kortweg zuidpool, is het zuidelijkste punt op aarde. Verder is er de geomagnetische zuidpool. Beide locaties bevinden zich in het zuidpoolgebied (Antarctica).
Geografische zuidpool.
De geografische zuidpool van een planeet is het zuidelijke snijpunt van de draaiingsas met het oppervlak. Voor de aarde is dit punt gelegen op het continent Antarctica. Hier komen alle lengtecirkels bij elkaar en wijzen alle richtingen naar het noorden; van oosten, zuiden en westen is op dit punt geen sprake. De basis Zuidpoolstation Amundsen-Scott bevindt zich hier. Deze basis is het hele jaar door bezet.
De Zuidpooltraverse, ook McMurdo – South Pole Highway genoemd, is een met vlaggen gemarkeerde weg van Station McMurdo naar de zuidpool.
Geomagnetische zuidpool.
Doordat de Aarde beschikt over een magnetisch veld is er eveneens sprake van de geomagnetische zuidpool, wat natuurkundig gezien op de Aarde een magnetische noordpool is. Aangezien de richting van het magnetisch veld op langere termijn niet stabiel is, is de locatie van de geomagnetische zuidpool niet vast. In 2015 ligt de geomagnetische zuidpool op 136° 59' OL, 64° 28' ZB. De plaats, de richting en de sterkte van het magnetisch veld veranderen voortdurend. Af en toe treedt er een omslaan van het magnetisch veld op, een omwisseling van de (natuurkundige) magnetische noord- en zuidpool. De laatste keer was circa 780.000 jaar geleden.
Eerste mensen op de zuidpool.
De eerste mensen die de geografische zuidpool bereikten, waren de Noor Roald Amundsen en diens ploeg op 14 december 1911.
In december 1963 bereikte Gerard M.A. Brummer, luitenant ter zee 1e klasse, als eerste Nederlander de zuidpool als navigator van een Amerikaans vliegtuig. Hij was als officier toegevoegd aan de Amerikaanse Taskforce 43 die met behulp van de U.S.S. Glacier Antarctica verkende.

</doc>
<doc id="21286" url="https://nl.wikipedia.org/wiki?curid=21286" title="IAAF Golden League">
IAAF Golden League

De Golden League was een organisatie van de meest in het oog springende atletiekmanifestaties, die tussen 1998 en 2009 jaarlijks werden georganiseerd door de Internationale atletiekfederatie (IAAF).
In 2009 betrof het de sportevenementen van
Bij de aanvang van de inrichting was er sprake van de "Golden four" (Berlijn en Parijs zijn later toegevoegd), en op zeker ogenblik heeft ook de "Grand Prix Finale" (Herculis) in Monaco daarin meegespeeld. Door de plotseling zeer hoog geworden sponsorvoorwaarden, nam Monaco het zekere voor het onzekere, en stapte uit de organisatie.
Jackpot.
Voor de eerste Golden League in 1998 was de jackpot 50 kilo goud of US$500 000. In 2003 werd deze verhoogd tot $1 000 000.
In 2006 was de jackpot in twee gedeeld. $500 000 aan goud werd verdeeld onder de atleten die in vijf van de zes wedstrijden hun discipline wonnen. Nog eens $500 000 werd verdeeld onder de atleten die in alle zes wedstrijden wonnen. Bijkomende voorwaarde was een deelname aan de IAAF wereldfinale. Winst was daar geen vereiste.
Vanaf 2007 werd de jackpot van $1 000 000 alleen nog maar verdeeld onder de atleten die alle zes wedstrijden in hun discipline hadden gewonnen. Als er geen atleet zes wedstrijden wist te winnen, werd er $500 000 verdeeld onder diegenen die vijf van de zes wedstrijden hadden gewonnen.
Jackpot winnaars.
In 1998 werd de jaarlijks te winnen prijs, een hoeveelheid goud, verdeeld onder Marion Jones, Haile Gebrselassie en Hicham El Guerrouj.
In 1999 kregen Gabriela Szabó en Wilson Kipketer elk 25 kilogram goud.
In 2000 was er 50 kilo goud te verdelen onder Gail Devers, Maurice Greene, Tatjana Kotova, Trine Solberg-Hattestad en Hicham El Guerrouj.
In 2001 waren dat Hicham El Guerrouj, André Bucher, Allen Johnson, Marion Jones, Violeta Beclea-Skezely en Olga Jegorova.
In 2002 was opnieuw Hicham El Guerrouj aan de beurt, samen met Félix Sánchez, Marion Jones en Anna Guevara.
In 2003 wint Maria Mutola "(Moz-800m)" als enige de jackpot, die sinds dat jaar $1 000 000 bedraagt.
In 2004 verdeelden Christian Olsson "(Zwe-Hink-stap-springen)" en Tonique Williams-Darling "(Bah-400m)" de hoofdprijs van $1 000 000.
In 2005 wint Tatjana Lebedeva "(Rus-Hink)" als enige de jackpot van $1 000 000.
In 2007 verdeelden 400 m loopster Sanya Richards en polsstokspringster Jelena Isinbajeva de jackpot van $1 000 000.
In 2008 wint 800 m loopster Pamela Jelimo als enige de jackpot van $1 000 000.
Financiering.
Naast deze voor de atletiekwereld zéér hoge prijzenpot, viel de laatste jaren ook op, hoezeer het systeem van startgeld en premies voor topprestaties toe was aan opwaardering. Zo kon voor een wereldrecord tijdens een van de toernooien een premie van €50 000 bedongen worden door de topsporters, en was een startgeld van €5000 tot €15 000 niet ongebruikelijk. Ook een rangschikkingspremie was bespreekbaar: in de loopnummers bijvoorbeeld kregen de finalisten systematisch een deelnamepremie, ongeacht hun rangschikking. De financiering van de spelen werd dan ook door zeer grote sponsors in orde gebracht, hetgeen deze wedstrijden dan ook de quasi-zekerheid gaf van een topdeelnemersveld.
Vanaf 2010 is deze serie vervangen door de IAAF Diamond League.

</doc>
<doc id="21287" url="https://nl.wikipedia.org/wiki?curid=21287" title="Common law">
Common law

Common law is een uniform, landelijk rechtsstelsel dat in de middeleeuwen in Engeland is ontstaan vanuit het versnipperde, plaatselijke gewoonterecht ("customary law"). In het "common law"-systeem is jurisprudentie leidend, wat inhoudt dat bij wetsvorming uitgegaan wordt van gerechtelijke uitspraken die eerder gedaan zijn in gelijksoortige zaken ("decisions"). Het is het tegenovergestelde van continentaal recht, dat is gebaseerd op wetgeving die door de landelijke overheid wordt opgelegd.
Het "common law"-systeem wordt nog steeds toegepast in het Verenigd Koninkrijk. Het systeem is door Engelse kolonisten geïntroduceerd in de gebieden waarin zij zich vestigden en is met name in Australië, India, de Verenigde Staten en delen van Afrika leidraad voor het nationale rechtsstelsel.
Geschiedenis.
In de hoge middeleeuwen was het gewoonterecht de belangrijkste rechtsbron in Europa. In de landen op het vasteland werd het gewoonterecht vanaf de late middeleeuwen verdrongen door het Romeins recht. Dit gebeurde niet in Engeland. In dat land was toen reeds een heel andere ontwikkeling gaande, in gang gezet door koning Hendrik II als belangrijk element in zijn streven om de koninklijke macht te consolideren.
In opdracht van de koninklijke hofraad ("curia regis") reisden rechters het land rond om het gewoonterecht vast te leggen. Daarbij lieten ze zich voor informatie over het plaatselijke gewoonterecht bijstaan door een comité van plaatselijke bewoners: de jury. Zij begonnen op basis van wat ze aantroffen een rechtsstelsel te bouwen dat geldig was in het hele koninkrijk. Zo ontstond uit de vele plaatselijke gewoonteregels een stelsel van gemeenschappelijke rechtsregels: de "common law". De "common law"-rechtszaken en de daarbij horende gerechtelijke redeneringen zijn vanaf het midden van de 13e eeuw vastgelegd en per jaar gebundeld.
Tot aan de 17e eeuw bestonden in Engeland oudere rechtsstelsels naast de "common law". Romeins recht werd onder andere toegepast in maritieme rechtbanken en in kerkelijke rechtbanken gold het canoniek recht, "common law" werd toegepast in stedelijke en dorpsrechtbanken. In het midden van de 17e eeuw werd de koning definitief gedwongen zijn macht af te staan aan het Parlement van Engeland. Het Parlement eiste het recht op om de "common law" vast te leggen en verklaarde andere wetssystemen ondergeschikt aan het "common law"-stelsel.
Vanaf de 17e eeuw hebben Engelse juristen, onder wie Edward Coke en William Blackstone, de "common law" systematisch beschreven en geanalyseerd en daarmee een wetenschappelijk fundament gelegd voor het huidige "common law"-stelsel. Een belangrijk element in de "common law"-theorie was dat doctrines over absolute macht die ten grondslag lagen aan het continentale rechtsstelsel, werden verworpen.
Huidige situatie.
In het "common law"-systeem, ook "case law" genoemd, wordt bij elke nieuw aangespannen rechtszaak uitgegaan van het principe dat gelijksoortige rechtszaken behandeld moeten worden volgens consistente en principiële regels, zodat ze tot een gelijksoortig resultaat leiden ("stare decisis"). In een "common law"-rechtszaak wordt hoor en wederhoor toegepast, het is een juridische strijd tussen twee partijen voor een rechter die modereert. Het initiatief ligt bij de advocaten, die op elk moment tijdens de procedure de rechter kunnen vragen een uitspraak in de zaak te doen. De rechter is lijdelijker dan in rechtsstelsels op basis van "continentaal recht" en is tijdens een procedure vooral een bewaker van het procesrecht.
In het geval dat partijen van mening verschillen over welke rechtsregels van toepassing zijn, kijken "common law"-rechters naar soortgelijke zaken in het verleden. Als een bevoegde rechtbank in een vergelijkbare zaak een uitspraak heeft gedaan, zijn rechters gehouden zich een oordeel te vormen naar analogie van de redenering die destijds is gevolgd. Als de rechtbank echter vindt dat de zaak fundamenteel verschilt van alle voorgaande zaken, hebben de rechters de bevoegdheid en de plicht een nieuwe uitspraak te doen ("matter of first impression"). Met deze uitspraak creëert de rechter een nieuw precedent, dat bindend is in toekomstige zaken. Deze manier van rechtsvorming staat bekend als rechtersrecht. 
In het "common law"-systeem is wetgeving door de overheid niet geheel afwezig. Op gebieden waarin wetgeving van overheidswege bestaat, wordt deze, in tegenstelling tot wat in andere rechtsstelsels gebruikelijk is, zo restrictief mogelijk geïnterpreteerd, vanwege de traditie zoveel mogelijk aan de rechter over te laten. Dit hangt samen met het principe dat de normen uit de jurisprudentie dienen voort te vloeien, terwijl men er in de op het continentaal recht gebaseerde landen van uitgaat dat de overheid deze normen van tevoren dient op te leggen en dat jurisprudentie slechts dient om deze 'bij te schaven'.
Echter, in zaken waarbij het legaliteitsbeginsel een grote rol speelt, zoals in belasting- en strafrecht, speelt "statutory law" een dominante rol. Omdat de wetgeving echter restrictief wordt uitgelegd, zal deze zeer uitgebreid en ingewikkeld zijn, met uitzonderingsbepalingen die iedere mogelijke situatie dienen te ondervangen. Ook contracten zullen op deze wijze worden opgesteld en zijn doorgaans uitgebreider dan contracten onder continentaal recht.
Common law versus continentaal recht.
Sinds de Franse Revolutie (afschaffing van het "ancien régime") zijn in de meeste Europese landen de wetgeving en rechtsvorming gebaseerd op het oude Romeinse rechtsstelsel waarbij de wet is vastgelegd in wetboeken (codificatie): het continentaal recht. In dit rechtsstelsel, dat ook wel romanistisch-germanistisch recht genoemd wordt, staat de geschreven wet centraal. Het stelsel van uitgebreide en vastgelegde wetten wordt bekrachtigd door de wetgever. In België omvat de wetgevende macht zowel landelijke als gewestelijke overheden. In Nederland is de landelijke overheid de enige wetgever.
Onder het continentaal recht is de rechter in principe gebonden aan de geschreven wet. Jurisprudentie speelt alleen een rol als de wet niet in de voorliggende zaak voorziet. De rechter interpreteert dan de bestaande wet, gebruikmakend van uitspraken in andere rechtszaken. De invloed van rechterlijke uitspraken op de ontwikkeling van continentaal recht bestaat derhalve wel, maar is veel kleiner dan in common law.
Het continentaal recht is in overeenstemming met de scheiding der machten: de wetgever is verantwoordelijk voor het vaststellen van de wet, en de rechter voor de toepassing ervan. Onder de common law is de rechterlijke macht zowel verantwoordelijk voor de rechtsvorming als voor de rechtspraak. Deze verschillen zijn een uitvloeisel van historische verschillen in opvatting tussen de landen van het continent en Engeland over de plaats waar de macht berust, bij de vorst of bij het volk.

</doc>
<doc id="21288" url="https://nl.wikipedia.org/wiki?curid=21288" title="Camille Claudel">
Camille Claudel

Camille Claudel (Fère-en-Tardenois, 8 december 1864 – Montdevergues, 19 oktober 1943) was een Frans beeldhouwster. Zij speelde een grote rol in het leven van de beeldhouwer Auguste Rodin. Camille Claudel werd op het platteland in het noorden van Frankrijk geboren, in het departement Aisne. Ze was de oudste zuster van de dichter, dramaturg en diplomaat Paul Claudel.
Leven.
Jeugd.
Haar jeugd lijkt niet zo liefdevol te zijn geweest, vooral omdat haar moeder nooit over het verdriet is gekomen van haar eerstgeboren zoon die slechts twee weken heeft geleefd. Camille was het tweede kind, maar helaas voor de moeder geen zoon. Om de pijn enigszins te verzachten kreeg de baby de onzijdige naam Camille. Camille was echter bijzonder begaafd. Als klein kind boetseerde ze de mensen om zich heen in klei. Haar vader merkte haar talent op en liet haar bij de beeldhouwer Alfred Boucher lessen volgen.
Opleiding in Parijs.
In 1881 verhuisde de familie Claudel naar Parijs. Camille ging naar de Académie Colorossi, vrouwen werden toen nog niet toegelaten tot de Académie des beaux-arts. Vervolgens huurde ze samen met een paar bevriende kunstenaressen van de Académie Colorossi een atelier waar ze zelfstandig konden werken. Elke week beoordeelde Alfred Boucher hun werk. Op een dag was Alfred Boucher in gezelschap van de directeur van de Académie des beaux-arts, die bij het zien van Camilles werk zei: "u heeft les gehad van meneer Rodin", maar Camille had Rodin op dat moment nog niet ontmoet.
Samenwerking met Rodin.
In 1882, Camille was 18 jaar en had haar eerste beelden op de Salon tentoongesteld, vroeg Boucher, die de Prix de Rome had gewonnen, aan Rodin, op dat moment 42 jaar oud, of hij zijn taak wou overnemen om het werk van Camille en haar vriendinnen te beoordelen. Rodin was erg gecharmeerd van Camille en haar talent en vroeg of zij zijn leerlinge wilde worden. Na enige tijd was zij niet alleen meer zijn leerlinge, maar ook zijn rechterhand, muze en maîtresse. Rodin kon niet meer zonder haar, getuige de brieven die van hem bekend zijn.
Tot 1892 werkte Camille zij aan zij met Rodin in zijn atelier. Naast de beroemde werken van Rodin, als "De kus", "De Denker", "De Burgers van Calais" of "Balzac", ontstond onder de handen van Camille het beeld "Sakountala".
Zelfstandig.
In 1893 besloot ze voor zichzelf te gaan werken, omdat ze met Rodin samen niet genoeg tijd en energie had voor haar eigen creativiteit. Bovendien verweet ze Rodin haar te hebben gebruikt. Vanaf dat jaar ontstonden haar eigen beelden, als "La petite Châtelaine", "Clotho", "L'Âge Mur", "l'Implorante", "l'Abandon" en "La Valse".
Krankzinnig verklaard en opgesloten.
Over Camille Claudels krankzinnigheid bestaan verschillende lezingen. Er is een romantische, die door het boek van Anne Delbée is beïnvloed en door de eerste film over Camille: Camille Claudel. In deze film van Bruno Nuytten uit 1988 speelden Isabelle Adjani, als Camille, en Gérard Depardieu, als Auguste Rodin. Er is ook een waarschijnlijk meer objectieve lezing door de vereniging die zich in haar interesseert: Camille Claudel à Nogent-sur-Seine.
Camilles ergernis voor Rodin werd langzaam omgezet in haat en ze wilde niets meer met hem en zijn wereld te maken hebben. Ze ging zich isoleren, werd achterdochtig en wantrouwde steeds meer mensen. Weinig mensen waren haar tot steun, ook haar eigen familie niet. Haar moeder vond haar gedrag schandalig, haar zus was inmiddels getrouwd en haar broer Paul was te druk begaan met zijn eigen internationale carrière in de diplomatie. Alleen haar vader stond achter haar beslissing om kunstenares te worden, maar die was al oud en stierf op 2 maart 1913. Toen was Paul hoofd van de familie en hij besloot dat het zwarte schaap van de familie, zijn zus Camille, het beste naar een psychiatrisch ziekenhuis kon, omdat ze paranoïde was. Zo werd Camille, niet eens op de hoogte gebracht van de dood van haar vader, op maandag 10 maart 1913 overmeesterd in haar atelier om voor de rest van haar leven achter tralies te verdwijnen. Paul schreef in zijn dagboek dat hij als waar katholiek een goede taak had volbracht en dat het niet aan vrouwen is om geniaal te zijn. Hij als man was toen aan de beurt.
Tijdens de 30 jaar opsluiting kwamen haar moeder en zus niet één keer op bezoek, Paul enkele keren. In de medische dossiers kwam naar voren dat Camille inderdaad paranoïde was, maar in 1915 genezen was verklaard en de inrichting mocht verlaten. Dit weigerden haar moeder en Paul, dus moest Camille noodgedwongen blijven. Haar brieven naar het thuisfront zijn aangrijpend en getuigen van een gezonde, maar zeer verdrietige geest.
Toen Camille op 19 oktober 1943 in alle eenzaamheid haar laatste adem uitblies, waren haar moeder en zus al enige tijd overleden. Noch Paul, noch andere familieleden namen de moeite om naar haar begrafenis te gaan. Hij liet haar niet bijzetten in het familiegraf in Villeneuve-sur-Fère, ook niet nadat hij in de jaren 1950 een brief had ontvangen waarin hem verzocht werd te bepalen wat er met de stoffelijke resten van zijn zus moest gebeuren. Pauls kinderen troffen deze brief in 1955 in de nalatenschap van hun vader aan en wisten niet eens dat zij een tante hadden. Zij hebben toch een gedenkteken bij het familiegraf laten plaatsen.
Werk.
Het Musée Rodin te Parijs toont een deel van haar beeldhouwwerken in een aparte zaal. Ze heeft beelden in marmer, onyx, brons, klei en gips gemaakt.
Film.
Het leven van Camille Claudel is in 1988 door regisseur Bruno Nuytten verfilmd met Isabelle Adjani in de hoofdrol. In 2013 verscheen een tweede film, Camille Claudel 1915, geregisseerd door Bruno Dumont, met een hoofdrol voor Juliette Binoche.

</doc>
<doc id="21290" url="https://nl.wikipedia.org/wiki?curid=21290" title="Gabonadder">
Gabonadder

De gabonadder, ook wel gabon-pofadder of gaboenpofadder ("Bitis gabonica") is een giftige slang uit de familie adders (Viperidae).
De gabonadder wordt tot het geslacht "Bitis" gerekend, de soorten uit dit geslacht worden ook wel pofadders genoemd en zijn zeer giftig. De gabonadder is de grootste soort van alle pofadders en heeft tevens de grootste giftanden waarmee de slang een relatief grote hoeveelheid gif injecteert. In combinatie met het algemene voorkomen maakt dit de gabonadder tot een van de gevaarlijkste soorten binnen zijn verspreidingsgebied.
De gabonadder komt voor in westelijk Afrika en delen van oostelijk Afrika. De gabonadder eet voornamelijk kleine zoogdieren en andere gewervelde dieren. De belangrijkste natuurlijke predatoren zijn roofvogels en varkens. De gabonadder is een bewoner van bossen die altijd op de bodem leeft. De gabonadder komt vaak algemeen voor en is vanwege het dieet van voornamelijk knaagdieren een nuttige soort.
De kleuren en patronen van de gabonadder zijn opmerkelijk; ze steken schril af tegen een egale ondergrond maar op de bosbodem is de slang nagenoeg onzichtbaar. De slang is hierdoor moeilijk waar te nemen voor prooien, maar ook mensen komen zo per ongeluk in aanraking met het dier.
Verspreiding en habitat.
De gabonadder komt voor in grote delen van westelijk Afrika, met name in het tropische westelijke deel. De gabonadder komt ondanks de naam niet alleen voor in Gabon maar in een enorm gebied dat vele landen beslaat. De adder komt voor in de landen: Angola, Centraal-Afrikaanse Republiek, Congo-Brazzaville, Congo-Kinshasa, Equatoriaal-Guinea, Gabon, Ghana, Guinea, Guinee-Bissau, Ivoorkust, Kameroen, Liberia, Mozambique, Nigeria, Oeganda, Sierra Leone, Soedan, Tanzania, Togo, Zimbabwe en Zuid-Afrika. Mogelijk komt de soort ook voor in Benin.
De gabonadder is een bewoner van tropische bossen in Afrika. Het is een typische bodembewoner die niet kan klimmen. In de bomen valt de slang ook op door de kenmerkende tekening. Op de bodem in de strooisellaag is de slang echter nagenoeg onzichtbaar vanwege de kleurschakeringen. De adder mijdt dichtbegroeide bossen omdat hier minder voedsel te vinden is. Openingen in bossen en bosranden zijn een geschiktere leefomgeving en ook in plantages komt de slang voor.
De volwassen gabonadder blijft zijn hele leven rond hetzelfde jachtgebied in de buurt. Dit is te danken aan het algemene voorkomen, de adder is een solitair dier. De juvenielen echter zijn veel actiever en leggen grotere afstanden af op zoek naar een eigen habitat.
Uiterlijke kenmerken.
De gabonadder heeft een voor slangen zeer plomp lichaam maar kan toch vrij lang worden, tot twee meter. De staart is vrij kort, de kop echter is juist sterk verbreed en erg groot. De kleuren van de gabonadder zijn opmerkelijk en bestaan uit een afstekend patroon van bruine en gele kleuren. De gabonadder is hierdoor met weinig andere slangen te verwarren.
Kop.
De kop is net als die van andere adders pijlvormig; de kop is veel breder dan de nek. Van voren bezien neemt de breedte van de kop met name toe achter de ogen en aan de achterzijde van de kop is een sterke insnoering te zien die een duidelijke afbakening vormt. De kop is achter de ogen zo breed omdat hier de gifklieren gelegen zijn. Het gifapparaat van de gabonadder is zeer groot wat de grote hoeveelheden gif verklaart die de slang bij een beet kan injecteren.
De afbeelding rechts toont de belangrijkste kenmerken van de kop. De nummers zijn steeds direct boven de beschreven kopdelen geplaatst die worden verklaard in de onderstaande tekst. Klik op de afbeelding voor een vergroting. De schubben van de kop zijn gekield (1), de bovenzijde van de kop is lichtgeel van kleur, in het midden is een longitudinale bruine streep aanwezig (3) van de nek tot de snuitpunt. De zijkanten van de kop hebben achter de ogen een driehoekige, chocoladebruine vlek (2). De ogen (4) zijn duidelijk zichtbaar door de bolle vorm. De iris is bruingeel tot geel van kleur en de pupil is verticaal, wat de nachtelijke levenswijze verraadt. De neusgaten (5) zijn aan de voorzijde van de snuit gelegen. Bij de ondersoort "Bitis gabonica rhinoceros" is boven ieder neusgat een kleine, doornachtige schub (6) aanwezig, die bij exemplaren van de andere ondersoort ontbreken.
De schedelverbindingen van de onderkaak zijn net als bij andere slangen zeer flexibel zodat grote prooien kunnen worden doorgeslikt. De tanden zijn achterwaarts gekromd waardoor een prooi gemakkelijker naar binnen kan worden gewerkt. De giftanden zijn tot vier centimeter lang en hiermee heeft de gabonadder een van de langste giftanden in de slangenwereld. De giftanden worden in rustpositie, bij een gesloten bek omhoog geklapt tegen het verhemelte. Zodra de bek wordt geopend worden de tanden automatisch uitgeklapt. De tanden zijn aan de basis omgeven door weefsel maar steken eenmaal geëxposeerd duidelijk uit.
Lichaam en staart.
De gabonadder bereikt een lichaamslengte van meestal iets langer dan een meter, heel lange exemplaren kunnen een lengte tot twee meter bereiken. Het is hierdoor een van de grotere addersoorten. Een volwassen exemplaar van 1,8 meter heeft een lichaamsgewicht van zo'n 10 kilo. Het lichaam van de gabonadder is bij oudere exemplaren erg dik en kan een omtrek bereiken van zo'n 40 centimeter.
De gabonadder heeft een zeer markante tekening van bruine, paarse en witte kleuren die wel vergeleken wordt met een Perzisch tapijt. De zeer grillige lichaamstekening steekt schril af tegen een egale ondergrond, maar op een grillige ondergrond van dode en groene blaadjes valt het lichaam van de adder volledig weg tegen de achtergrond en is juist goed gecamoufleerd. Een dergelijke vorm van camouflage wordt wel disruptieve kleuring genoemd en komt ook voor bij heel andere dieren zoals veel vlinders en de tijgerhaai. Bij de reptielen is deze vorm echter minder bekend.
De lichaamskleur van de gabonadder is zeer karakteristiek: midden op de rug bevindt zich een rij regelmatig gevormde, zeer lichte vlekken. Aan weerszijden van de rug op de flanken zijn driehoekige vlekken tot zigzaggende strepen aanwezig in diverse lichtere kleuren. De bovenzijde van de kop is eveneens licht gekleurd en heeft twee kleine hoorntjes op de snuitpunt, die niet bij alle ondersoorten even goed te zien zijn.
De vorm en positionering van de schubben op de huid verschillen enigszins per lichaamsdeel. De buikschubben bestaan net als die van andere slangen uit een enkele rij brede schubben die de gehele breedte van de buik beslaan. De buikschubben zijn meestal geel en zijn altijd glad van structuur. De schubben op de rug, kop en staart zijn echter gekield wat betekent dat ze een opstaande rand of kiel hebben in de lengterichting.
De staart is opmerkelijk kort; dit geeft het lichaam een nog sterker gedrongen uiterlijk. De staart is dat deel van de slang dat achter de cloaca ligt, gezien vanaf de kop. De staart van de gabonadder doet enigszins wormachtig aan. De staart wordt niet gebruikt om prooidieren te lokken zoals bij andere slangen wel gebruikelijk is. Een plomp lichaam en een korte staart zijn overigens heel gebruikelijk bij grotere adders die vanuit een hinderlaag jagen; hun beet is zo dodelijk dat ze hun prooien niet hoeven te achtervolgen. Niet-giftige slangen moeten dit meestal wel en hebben juist een slanke en lenige lichaamsbouw.
Onderscheid met andere soorten.
De gabonadder is door de markante kleuren, het dikke en lange lichaam en de zeer korte staart met geen slang uit andere families te verwarren. Zelfs met andere adders zoals de verwante pofadders zijn er weinig overeenkomsten, met als uitzondering de neushoornadder ("Bitis nasicornis"). De andere soorten pofadders blijven allemaal een stuk kleiner, bovendien hebben de meeste soorten een egale basiskleur die vaak zandkleurig is omdat ze in woestijnen en andere zanderige omgevingen leven.
De neushoornadder heeft echter net als de gabonadder een patroon van roodbruine en lichtere tot gele vlekken en strepen, doorgaans in ongeveer dezelfde kleuren als de gabonadder. Op het eerste gezicht lijken ze sprekend op elkaar maar bij nadere beschouwing zijn er wel enkele belangrijke verschillen die soortspecifiek zijn zodat de slangen toch uit elkaar te houden zijn.
Zowel de neushoornadder als de gabonadder hebben een dubbele 'hoorn' op de snuitpunt, die bij de eerste soort altijd voorkomt. Bij de gabonadder komt deze structuur alleen voor bij de ondersoort "Bitis gabonica rhinoceros". De bovenzijde van de kop van de gabonadder is geheel licht van kleur, bij de neushoornadder is aan de bovenzijde van de kop altijd een chocoladebruine, pijlvormige vlek gelegen met de punt naar de voorzijde. De gabonadder heeft altijd een zeer dunne streep in dezelfde kleur op het midden van de kop. Daarnaast is de zijkant van de kop van de neushoornadder grotendeels donker van kleur terwijl de kop van de gabonadder alleen een donkere driehoekige vlek achter het oog heeft.
Voedsel.
De gabonadder jaagt vanuit een hinderlaag en grijpt alles wat niet te groot is. Op het menu staan vooral zoogdieren, zoals muizen en ratten. Ook op de bodem levende vogels en andere ongewervelden zoals kikkers en hagedissen worden gegeten. De meeste adders bijten hun prooi waarbij ze gif inbrengen en laten deze vervolgens los. De prooi blijft nog even in leven maar maakt uiteindelijk geen schijn van kans en sterft door het slangengif. De adder hoeft zijn prooi slechts te volgen tot deze dood neervalt. De gabonadder echter klemt de prooi na de beet vast in de bek en wacht af tot het gif de prooi heeft gedood.
Sommige prooien echter zijn wat groter van formaat, oudere gabonadders deinzen er niet voor terug om een jonge antilope of een stekelvarken op te eten. Dergelijke grotere prooien worden nadat ze zijn gebeten direct weer losgelaten. Ze kunnen vaak nog een eind rennen maar sterven al spoedig waarna de adder ze met de goede reukzin opspoort. De voorkeur gaat echter niet uit naar grotere prooien, vooral kleine knaagdieren worden gegeten.
Voortplanting en ontwikkeling.
In de voortplantingstijd in de lente vechten de mannetjes met elkaar om een vrouwtje. De rivaliteit bestaat echter uit een gevecht op punten, de slangen zullen elkaar testen op kracht en als een van de twee het opgeeft wordt het strijdtoneel zonder 'kleerscheuren' verlaten. Tijdens het gevecht kruipt het uitdagende mannetje op de rug van het andere mannetje. Het onderliggende mannetje kromt zijn lichaam en kop schuin naar boven. Als het bovenliggende mannetje nog maar een korte afstand van de kop van het onderliggende mannetje bevindt, schiet deze laatste in een reflex naar boven teneinde het bovenliggende mannetje af te werpen. Dit reflex is getest door een stokje langs de rug van een mannetje werd gestreken en deze steeds het eerder beschreven gedrag vertoonde.
De dominante mannetjes paren vervolgens met de vrouwtjes waarbij de dieren elkaar met de staart omstrengelen. Zo komt de penis van het mannetje in contact met de cloaca van het vrouwtje en vindt de bevruchting plaats.
De gabonadder is levendbarend en de jongen komen dus levend ter wereld en niet in een ei. Hierdoor lopen ze geen gevaar om in het ei te worden opgegeten door een roofdier. De draagtijd is relatief lang en bedraagt drie tot vier maanden, de jonge slangen worden geboren in een dun vliesje maar gaan direct hun eigen weg. Het aantal jongen dat een vrouwtje kan voortbrengen verschilt per populatie; de vrouwtjes in oostelijk en zuidelijk Afrika kunnen 30 tot 40 jongen baren. De vrouwtjes uit het westelijke deel van het verspreidingsgebied kunnen echter tot wel 60 jongen produceren.
De jonge pofadders groeien snel, en opmerkelijk is dat ze hiervoor niet hoeven te eten. In principe zijn de jonge dieren vrijwel direct in staat om op levende prooien te jagen, zoals jonge muizen. Er zijn echter ook exemplaren die de eerste maanden van hun leven geen voedsel opnemen, desondanks nemen ze gedurende deze tijd een kwart in lengte toe.
Beet en giftigheid.
De gabonadder is giftig. De gabonadder is geen agressieve slang maar vanwege de haast perfecte camouflage is het dier moeilijk te zien. Veel beten zijn het gevolg van ongelukken of onvoorzichtigheid. Het aanraken hoeft niet noodzakelijkerwijs tot een beet te leiden, er is weleens geval van een jongetje beschreven die een anderhalve meter lang exemplaar naar huis had gesleurd zonder te zijn gebeten.
De gabonadder kent een vorm van dreiggedrag en zal bij verstoring luid gaan sissen. Hierbij wordt lucht opgezogen die vervolgens langs het strottenhoofd wordt gevoerd wat het geluid veroorzaakt. Het sissen van de gabonadder is duidelijk hoorbaar en wordt wel vergeleken met het briesen van een paard.
Als men echter per ongeluk boven op de slang gaat staan, voelt de adder zich direct aangevallen en bijt onmiddellijk. Een beet kan uiteindelijk fataal aflopen en na een beet is medische behandeling noodzakelijk. Met name het feit dat de lange giftanden diep in het weefsel doordringen en steeds relatief veel gif wordt ingespoten bij een beet maken de slang zeer gevaarlijk. Ook het algemene voorkomen van de gabonadder speelt een belangrijke rol. De meest "dodelijke" slangen ter wereld behoren zelden tot de "giftigste" slangen, ze zijn minder giftig maar komen veel meer voor.
Over hoeveel doden er jaarlijks vallen door de beet van de gabonadder zijn geen gegevens bekend. De gabonadder maakt niet alleen slachtoffers onder de lokale bevolking, ook zijn er verschillende professionals die het dier hebben onderschat. Een voormalige slangenexpert van de dierentuin van Saint-Louis overleefde een beet ternauwernood. In 1964 pakte de directeur van de dierentuin van Salt Lake City een gabonadder op die hem vervolgens beet wat hem uiteindelijk fataal werd.
Het toebrengen van een beet gaat in verschillende stappen, die echter met het blote oog als één beweging aandoen. Het bijten gaat in een reflex en gaat zo snel dat het ontwijken van een eenmaal bijtende gabonadder onmogelijk is, zie ook een filmpje op YouTube van een bijtende gabonadder.
Allereerst wordt de kop naar achteren gebracht, zodat een slaande beweging kan worden gemaakt later in de aanvalsbeweging. Vervolgens wordt de bek geopend waardoor de giftanden automatisch uitklappen. Ten slotte wordt met de giftanden de huid van het slachtoffer ingeslagen, zodat het gif zo diep mogelijk wordt geïnjecteerd. Het gif van de slang is zeer sterk en bevat zowel neurotoxinen, die het zenuwstelsel platleggen, als haemeotoxinen, die het bloed aantasten. Verbindingen die tot de laatste groep behoren zijn soms met een serum te neutraliseren, maar bij neurotoxinen is dit lastiger.
De symptomen na een beet kunnen heel verschillend zijn, zoals zwellingen van het gebeten lichaamsdeel, ademhalings- en hartritmestoornissen, hevige transpiratie, bloederige urine en het afsterven van het gebeten lichaamsdeel. Er is beschreven dat iemand die een beet met dergelijke symptomen overleefde nog lange tijd in het ziekenhuis heeft gelegen.
Naamgeving en taxonomie.
De wetenschappelijke naam van de soort werd voor het eerst voorgesteld door André Marie Constant Duméril, Auguste Duméril en Gabriel Bibron in 1854. De adder werd ook onder de geslachten "Urobelus", "Echidna" en "Cerastes " beschreven maar deze namen worden beschouwd als verouderd. De soortaanduiding "gabonica" betekent vrij vertaald 'afkomstig uit Gabon'.
De gabonadder behoort tot de pofadders uit het geslacht "Bitis", een geslacht van de familie adders (Viperidae). De pofadders worden verder verdeeld in de onderfamilie echte adders (Viperina). De gabonadder is van alle pofadders het de grootste soort en tevens een van de meest bont gekleurde. De meeste pofadders blijven veel kleiner, zoals de dwergpofadder ("Bitis peringueyi") die ongeveer 30 centimeter lang wordt.
Ondersoorten.
Er zijn twee ondersoorten die verschillen in verspreidingsgebied en ook enigszins in uiterlijk. "Bitis gabonica gabonica" komt voor in het grootste deel van het verspreidingsgebied. Alle geïsoleerde populaties van de gabonadder behoren tot deze ondersoort."Bitis gabonica rhinoceros" komt slechts voor in een klein deel van het verspreidingsgebied in het westen van Afrika, van Guinee-Bissau in het westen tot Togo in het oosten. "Bitis gabonica rhinoceros" valt op door een opstaande schub boven de neus, die aan een hoorntje doet denken. De ondersoortnaam "rhinoceros" betekent neus-hoorn.

</doc>
<doc id="21291" url="https://nl.wikipedia.org/wiki?curid=21291" title="Vlaamse Radio- en Televisieomroeporganisatie">
Vlaamse Radio- en Televisieomroeporganisatie

De Vlaamse Radio- en Televisieomroeporganisatie, afgekort VRT, in het eigen logo vrt, is de openbare omroep voor radio en televisie in Vlaanderen. Het is een naamloze vennootschap van publiek recht, ingericht door de Vlaamse overheid en gefinancierd met belastinggeld en eigen inkomsten. De VRT realiseert haar opdracht in volle redactionele en operationele onafhankelijkheid. De omroep heeft drie televisie- en zes radionetten, extra digitaal aanbod en een uitgebreid internet- en mobiel aanbod. De vroegere naamgevingen zijn BRT en BRTN, wat stond voor Belgische Radio- en Televisieomroep (Nederlandstalig). De Franstalige tegenhanger is de RTBF.
Geschiedenis.
De Belgische Nederlandstalige openbare omroep heette van 1960 tot 1991 BRT (Belgische Radio- en Televisieomroep). Het is de opvolger van het NIR, dat van 1930 (en vanaf 1953 voor de televisie) tot 1960 verantwoordelijk was voor de publieke radio- en televisie-uitzendingen.
In 1991 vonden de politici dat de naamgeving de lading niet meer dekte. De BRT zond alleen Nederlandstalige programma's uit, terwijl de RTBF, de publieke omroep van de Franstalige gemeenschap, alleen Franstalige programma's uitzond. Daarom werd de naam op 27 maart 1991 veranderd in BRTN (Belgische Radio- en Televisieomroep Nederlandstalige Uitzendingen). Toen BRTN op 16 april 1997 in plaats van een parastatale een nv van Publiek Recht werd, werd ook de naam op 1 januari 1998 veranderd in VRT.
De bijbehorende reorganisatie vormde, sinds het doorbreken van het televisiemonopolie en het ontstaan van VTM, de 'ingedommelde' openbare omroep om tot een dynamisch en slagvaardig bedrijf dat, in het Vlaamse televisielandschap, nu marktleider is sinds midden 2002. Ook in het radiolandschap is de VRT met haar radionetten samen de marktleider.
In 2007 maakte de VRT opnieuw een reorganisatie door. Om een crossmediaal en multimediaal aanbod te realiseren werden de directies Radio en Televisie opgeheven. Op 2 maart 2007 werd Dirk Wauters voorgedragen en benoemd als nieuw gedelegeerd bestuurder. Hij volgt daarmee gedelegeerd bestuurder (ad interim) Piet Van Roe op. Hij trad op 1 juni in functie. Begin 2010 werd de reorganisatie bijgestuurd en het directiecollege afgeslankt. Voortaan heeft de VRT, naast de diensten die direct ressorteren onder de gedelegeerd bestuurder, nog drie algemene directies: een directie media, een directie productie en een directie algemene zaken (technologie, HR, financiën).
Sinds 6 oktober 2009 staat VRT voor Vlaamse Radio- en Televisieomroeporganisatie. Daarvoor stond de afkorting voor Vlaamse Radio- en Televisieomroep. De naamsverandering is het gevolg van wijzigingen in de mediawetgeving.
Op 4 december 2009 nam Dirk Wauters ontslag als gedelegeerd bestuurder. Piet Van Roe kwam opnieuw tijdelijk aan het hoofd van de openbare omroep als gedelegeerd bestuurder, nadat hij die functie in 2006-2007 ook al eens bekleedde. In juli 2010 werd sneller dan verwacht een opvolgster aangesteld: Sandra De Preter, die eerder een soortgelijke job uitoefende bij o.a. Sanoma Uitgevers.
Op 17 oktober 2014 werd Leo Hellemans benoemd tot gedelegeerd bestuurder van de VRT, als opvolger van Sandra De Preter, die met ziekteverlof ging. Leo Hellemans kon bogen op een lange carrière bij de openbare omroep. In 2016 ging hij met pensioen en werd opgevolgd door Paul Lembrechts.
Op 19 juni 2020 werd Frederik Delaplace de volgende CEO van de VRT, nadat Paul Lembrechts op 20 januari 2020 ontslagen was. In de nieuwe beheersovereenkomst die met hem gesloten werd, drongen besparingen zich op. Delaplace kondigde in 2022 een forse afslanking af, die voor uitmondden in allerlei acties bij de VRT. In 2024 zorgden twee programma's ervoor dat de CEO onder vuur kwam te liggen: hij wilde het programma "Het proces dat niemand" over de in ongenade gevallen Bart De Pauw uitstellen om De Pauw de kans te geven met zijn slachtoffers in gesprek te gaan. Ook "Godvergeten", dat gaat over misbruik bij de Katholieke Kerk in België, wilde hij laten uitstellen. Datzelfde jaar werden netmanager Lotte Vermeir en directeur content Ricus Jansegers, die Delaplace had aangesteld, ontslagen na een bemiddelingspoging. Door de twee leidinggevenden zouden volgens de bemiddelaar twee kampen zijn ontstaan en zou personeel zich onveilig zijn gaan voelen.
Locatie.
Gedurende de periode van 1938 tot 1974 huisde de omroeporganisatie in het Flageygebouw in Elsene, dat werd ontworpen door de architect Joseph Diongre. In 1974 verhuisde men naar de Auguste Reyerslaan in Schaarbeek, waar samen met de RTBF een nieuwbouw werd opgericht – een gebouw dat na enkele decennia al te klein werd, alsook niet meer aan de veranderde eisen op zowel beroepsmatig als ecologisch gebied voldeed.
Begin 2016 werd bekendgemaakt dat er een nieuw VRT-omroepgebouw komt op dezelfde locatie in Schaarbeek. Het eerste ontwerp werd gemaakt door de architecten Robbrecht &amp; Daem in samenwerking met de architecten Dierendonckblancke en zou 105 miljoen euro kosten. De RTBF plant eveneens een nieuwe vestiging op diezelfde locatie, maar beide zullen los van elkaar staan. De werken namens de VRT zouden oorspronkelijk in 2018 gestart zijn om klaar te zijn tegen 2021. Maar wegens verwachte budgetoverschrijdingen, werd de samenwerking met de gegunde architecten door de Raad van Bestuur stopgezet. De Raad besliste dat er een nieuw ontwerp dient te komen. Ook hiervoor blijft de premisse dat gedurende de werken de huidige infrastructuur kan behouden blijven, om pas nadien afgebroken te worden.
Innovatie.
Van 2007 tot 2011 had de VRT een eigen afdeling die technologisch onderzoek uitvoerde naar de mediasector, het VRT-Medialab. Verschillende onderzoeksprojecten liepen in samenwerking met partners in de mediasector.
Vanaf 2012 werd de innovatie-poot opnieuw uitgebouwd, eerst onder de naam "Onderzoek en Innovatie" en vanaf 2019 onder de naam "VRT Innovatie". De innovatiepoot faciliteert initiatieven als VRT Sandbox, Video Snackbar of (het in 2021 stopgezette) OpenVRT Binnen deze initiatieven worden nieuwe technologieën en toepassingen in een mediacontext onderzocht, samen met start-ups, scale-ups, universiteiten, onderzoeksinstellingen, omroepen en andere mediaorganisaties.
Leiding.
Huidige raad van bestuur.
De Vlaamse regering benoemde op 17 januari 2020 twaalf bestuurders. Op 24 januari 2022 volgde een herschikking van de raad. 8 zitjes moeten volgens het mediadecreet evenredig verdeeld zijn over de politieke fracties in het Vlaams Parlement. 4 onafhankelijke bestuurders worden door de Vlaamse regering aangeduid op basis van een selectieprocedure.
Radionetten.
Het gezamenlijk marktaandeel van de VRT-radionetten bedraagt volgens de cijfers van 29 maart tot 27 juni 2014 van het CIM 62,5%.
Opgeheven zenders.
VRT Taal.
De taaladviessite van de openbare omroep, vrttaal.net, werd einde 2022 opgeheven. De VRT verwijst sedertdien voor taaladvies door naar onder meer “Team Taaladvies”, de taaladviesdienst van de Vlaamse overheid.
Facilitair bedrijf.
De VRT beschikt over een eigen facilitair bedrijf voor de realisatie van haar radio- en televisie-uitzendingen. Dit bedrijf beheert alle studio's en mobiele faciliteiten voor radio en televisie en zorgt voor de noodzakelijke verbindingen bij uitzendingen op locatie.
Tot de facilitaire diensten kan ook het audiovisueel archief van de VRT gerekend worden. Het radio- en het televisiearchief van de VRT vormen samen de grootste audiovisuele archiefcollectie in België, met honderdduizenden uren geluids- en beeldmateriaal (analoog en digitaal (gedigitaliseerd analoog en born digital)).

</doc>
<doc id="21300" url="https://nl.wikipedia.org/wiki?curid=21300" title="Roofvogel">
Roofvogel



</doc>
<doc id="21302" url="https://nl.wikipedia.org/wiki?curid=21302" title="766 v. Chr.">
766 v. Chr.



</doc>
<doc id="21303" url="https://nl.wikipedia.org/wiki?curid=21303" title="782 v.Chr.">
782 v.Chr.

Het jaar 782 v.Chr. is een jaartal volgens de christelijke jaartelling.

</doc>
<doc id="21305" url="https://nl.wikipedia.org/wiki?curid=21305" title="810 v.Chr.">
810 v.Chr.

Het jaar 810 v.Chr. is een jaartal volgens de christelijke jaartelling.

</doc>
<doc id="21306" url="https://nl.wikipedia.org/wiki?curid=21306" title="806 v.Chr.">
806 v.Chr.

Het jaar 806 v.Chr. is een jaartal volgens de christelijke jaartelling.

</doc>
<doc id="21307" url="https://nl.wikipedia.org/wiki?curid=21307" title="805 v.Chr.">
805 v.Chr.

Het jaar 805 v.Chr. is een jaartal volgens de christelijke jaartelling.

</doc>
<doc id="21308" url="https://nl.wikipedia.org/wiki?curid=21308" title="721 v.Chr.">
721 v.Chr.

Het jaar 721 v.Chr. is een jaartal in de 8e eeuw v.Chr. volgens de christelijke jaartelling.

</doc>
<doc id="21309" url="https://nl.wikipedia.org/wiki?curid=21309" title="719 v.Chr.">
719 v.Chr.

Het jaar 719 v.Chr. is een jaartal volgens de christelijke jaartelling.

</doc>
<doc id="21310" url="https://nl.wikipedia.org/wiki?curid=21310" title="717 v.Chr.">
717 v.Chr.

Het jaar 717 v.Chr. is een jaartal in de 8e eeuw v.Chr. volgens de christelijke jaartelling.

</doc>
<doc id="21311" url="https://nl.wikipedia.org/wiki?curid=21311" title="712 v.Chr.">
712 v.Chr.

Het jaar 712 v.Chr. is een jaartal volgens de christelijke jaartelling.

</doc>
<doc id="21312" url="https://nl.wikipedia.org/wiki?curid=21312" title="931 v.Chr.">
931 v.Chr.

Het jaar 931 v.Chr. is een jaartal volgens de christelijke jaartelling.

</doc>
<doc id="21313" url="https://nl.wikipedia.org/wiki?curid=21313" title="Habakuk">
Habakuk



</doc>
<doc id="21314" url="https://nl.wikipedia.org/wiki?curid=21314" title="Oud-Indisch (schaakopening)">
Oud-Indisch (schaakopening)

Het Oud-Indisch is een opening bij het schaken, die wordt gekenmerkt door de zetten 1.d4 Pf6 2.c4 d6 waardoor het is ingedeeld bij de halfgesloten spelen. Het is een Indisch systeem dat zich onderscheidt van het Konings-Indisch doordat de zwarte loper in de regel naar e7 wordt gespeeld en niet wordt gefianchetteerd. Verscheidene grootmeesters, onder wie Michail Tsjigorin en Siegbert Tarrasch, hebben deze verdediging bestudeerd maar het werd geen succes. Van alle Indische openingen wordt het Oud-Indisch het minst gespeeld.

</doc>
<doc id="21315" url="https://nl.wikipedia.org/wiki?curid=21315" title="US Open 1990 (tennis)">
US Open 1990 (tennis)

De 110e editie van het Amerikaanse grandslamtoernooi, het US Open 1990, werd gehouden van maandag 27 augustus tot en met zondag 9 september 1990. Voor de vrouwen was het de 104e editie. Het toernooi werd gespeeld op het terrein van het USTA Billie Jean King National Tennis Center, gelegen in Flushing Meadows in het stadsdeel Queens in New York.
Belangrijkste uitslagen.
Mannenenkelspel
Finale: Pete Sampras won van Andre Agassi met 6-4, 6-3, 6-2
Vrouwenenkelspel
Finale: Gabriela Sabatini won van Steffi Graf met 6-2, 7-6
Mannendubbelspel
Finale: Pieter Aldrich en Danie Visser wonnen van Paul Annacone en David Wheaton met 6-2, 7-6, 6-2 
Vrouwendubbelspel
Finale: Gigi Fernández en Martina Navrátilová wonnen van Jana Novotná en Helena Suková met 6-2, 6-4
Gemengd dubbelspel
Finale: Elizabeth Smylie en Todd Woodbridge wonnen van Natallja Zverava en Jim Pugh met 6-4, 6-2
Meisjesenkelspel
Finale: Magdalena Maleeva (Bulgarije) won van Noëlle van Lottum (Frankrijk) met 7-5, 6-2
Meisjesdubbelspel
Finale: Kristin Godridge (Australië) en Kirrily Sharpe (Australië) wonnen van Erika deLone (VS) en Lisa Raymond (VS) met 4-6, 7-5, 6-2
Jongensenkelspel
Finale: Andrea Gaudenzi (Italië) won van Mikael Tillström (Zweden) met 6-2, 4-6, 7-6
Jongensdubbelspel
Finale: Sébastien Leblanc (Canada) en Greg Rusedski (Canada) wonnen van Mårten Renström (Zweden) en Mikael Tillström (Zweden) met 6-7, 6-3, 6-4

</doc>
<doc id="21316" url="https://nl.wikipedia.org/wiki?curid=21316" title="Teddy Schaank">
Teddy Schaank

Tietje (Teddy) Schaank (Groningen, 10 juni 1921 – Amsterdam, 9 maart 1988) was een Nederlands actrice.
Teddy Schaank begon haar carrière als variété-artieste en werd bekend als actrice van toneel en televisie onder de naam "Teddy Schaank". Ze was gehuwd met de acteurs Leo de Hartogh (1947) en Ko van Dijk jr. (1956). Uit het huwelijk met De Hartogh werd dochter Linda van Dyck geboren. Voor en tijdens de Tweede Wereldoorlog was ze de minnares van Willy Derby.
Teddy Schaank is begraven op de begraafplaats Westerveld in Driehuis.

</doc>
<doc id="21318" url="https://nl.wikipedia.org/wiki?curid=21318" title="Leo de Hartogh">
Leo de Hartogh

Leopold (Leo) de Hartogh (Rotterdam, 2 juni 1916 – Den Haag, 5 oktober 2007) was een Nederlands acteur.
De Hartogh kwam na de HBS bij het gezelschap van Cor van der Lugt Melsert. Hij kreeg grote bekendheid door zijn rol in de film "Jonge harten" (1936), waarin hij naast Rini Otte de hoofdrol speelde. Datzelfde jaar speelde hij een hoofdrol in "Zomerzotheid".
In 1939 trouwde hij met de actrice Pam Henning. Hun huwelijk werd in 1946 ontbonden. De Hartogh hertrouwde met de actrice Teddy Schaank. De actrice Linda van Dyck is hun dochter. De Hartogh overleed op 5 oktober 2007 op 91-jarige leeftijd. Hij is in besloten familiekring gecremeerd.

</doc>
<doc id="21320" url="https://nl.wikipedia.org/wiki?curid=21320" title="Mona Lisa">
Mona Lisa

Mona Lisa (Italiaans: La Gioconda, Frans: La Joconde) is een schilderij van Leonardo da Vinci, dat hij waarschijnlijk tussen 1503 en 1506 vervaardigde. Het hangt in het Musée du Louvre in Parijs.
Het is het portret van een glimlachende dame, waarschijnlijk Lisa Gherardini of voluit Lisa di Antonmaria Gherardini di Montagliari. Zij was de derde echtgenote van Francesco del Giocondo, die waarschijnlijk de opdracht gaf voor het schilderij. De gebruikte techniek is olieverf op paneel (populierenhout). Het behoort tot de weinige werken waarvan men zeker is dat het van de hand van Leonardo zelf is. De "Mona Lisa" ontvangt als een van de beroemdste kunstwerken ter wereld ongeveer 20.000 bezoekers per dag.
Naam.
In de meeste Romaanse talen wordt het schilderij ‘"La Gioconda"’ genoemd. Dit betekent in het Italiaans ‘de echtgenote van "il Giocondo"’, dat wil zeggen Francesco di Bartolomeo di Zanobi del Giocondo, een Florentijnse zijdehandelaar. In het Frans is dit ‘"La Joconde"’ geworden.
In de meeste andere talen wordt de naam "Mona Lisa" gebruikt, naar de omschrijving waarmee Giorgio Vasari de geportretteerde aanduidt in zijn boek "Le vite de' più eccellenti pittori, scultori e architettori italiani" (1550). Dit betekent letterlijk Mevrouw Lisa, waarbij Mona afgeleid is van Monna. "Monna" of "Mona" is een samentrekking van "madonna", wat meer algemeen 'mevrouw' of 'mijne vrouwe' betekent en verwijst naar een beleefde aanspeektitel. De gebruikelijke samentrekking "mona" (met één -n-) wordt plaatselijk soms ervaren als incorrect, in Italië zegt men dan ook Monna, niet Mona.
Beschrijving (iconografie).
De "Mona Lisa" is het portret van een jonge vrouw met op de achtergrond een berglandschap. Ze zit op een loggia, gesuggereerd door het muurtje achter haar en de fragmentarische kolommen in de beeldrand, in een stoel waarvan de armleuning parallel aan het beeldvlak loopt en als het ware een afsluiting vormt tussen het model en de waarnemer. Haar torso staat schuin ten opzichte van het beeldvlak, maar haar gezicht is naar het beeldvlak gekeerd en ze kijkt de waarnemer aan. Ze draagt donkere kleding en over het haar een doorzichtige zwarte sluier. Die sluier werd dikwijls gezien als een symbool van rouw, maar anderen zeggen dat een dergelijke sluier ook gezien kan worden als een symbool van deugdzaamheid. Haar handen liggen gekruist op de leuning van de armstoel en ze lijkt klaar om een kindje in haar armen te dragen. De dame heeft geen wenkbrauwen of wimpers, maar in 2007 kon Pascal Cotte uit hogeresolutiescans afleiden dat wenkbrauwen en wimpers origineel aanwezig waren maar mettertijd waren uitgewist, misschien bij vroegere restauraties van het schilderij. De kopie die bijna gelijktijdig werd gemaakt en die bewaard wordt in het Prado in Madrid heeft wel wenkbrauwen. Opmerkelijk aan het schilderij is ook de breuk in de horizonlijn van de achtergrond.
Techniek.
Het schilderij was vernieuwend voor zijn tijd, niet alleen door de voorstelling en de positie van het model, maar ook door de techniek. De frontale afbeelding was weinig gebruikelijk voor portretten, maar werd wel veel gebruikt bij afbeeldingen van Onze Lieve Vrouw. Technieken zoals de voorstelling van het model voor een landschap in een architecturale omlijsting werden al gebruikt door de Vlaamse Primitieven in de tweede helft van de 15e eeuw, onder wie Hans Memling, maar de ruimtelijke samenhang, de monumentaliteit en het evenwicht in de compositie waren nieuw.
De achtergrond en de donkere partijen rond het oplichtende gezicht brengen het model duidelijk naar de voorgrond en vestigen de aandacht op haar gezicht dat sereen en natuurlijk is afgebeeld. Leonardo da Vinci is de eerste die het portret zo als het ware een ziel heeft gegeven.
Leonardo da Vinci gebruikte voor de "Mona Lisa" de sfumatotechniek waarbij de omtrekken van het onderwerp niet worden afgelijnd, maar wazig en onscherp worden gemaakt door verschillende dunne lagen verf over elkaar heen aan te brengen. Deze techniek werd onder meer gebruikt voor de ogen en de mondhoeken. Er zijn ook geen penseelstreken te zien.
De glimlach.
De glimlach van de "Mona Lisa" is het handelsmerk geworden van het schilderij zoals de hermelijn (eigenlijk een witte fret) dat is voor dat andere beroemde schilderij van Leonardo "De dame met de hermelijn", het portret van Cecilia Gallerani. Men had het schilderij dus evengoed "De dame met de glimlach" kunnen noemen. Leonardo lijkt van dit idee van blij zijn, van gelukkig zijn, het centrale thema van zijn schilderij te hebben gemaakt; ook al is het dan geen uitbundig vrolijk zijn, de dame lijkt alleszins tevreden en gelukkig. Over de glimlach zijn tientallen theorieën geponeerd. Deze gaan van de glimlach van een gelukkige zwangere vrouw tot een symptoom van de meest diverse ziektes. Software die emoties zou herkennen op basis van de gezichtsuitdrukking herkende er voor 83% geluk in.
Het landschap.
Volgens recent onderzoek van Olivia Nesci, hoogleraar in de geomorfologie aan de universiteit van Urbino, dat werd gepresenteerd op de 8e Internationale Conferentie van Geomorfologie die plaatsvond in Parijs in augustus 2013, zouden er opmerkelijke overeenkomsten zijn tussen de landschappen op het schilderij en sommige reële landschappen in de regio Montefeltro gezien van op de hoogte van Valmarecchia. Merk op dat rond de identificatie van het landschap nog andere theorieën werden voorgesteld, onder meer door de historica Carla Glori, die de brug in het landschap situeert in de heuvels ten zuiden van Piacenza. Maar ook de Burianobrug bij Arezzo werd vroeger al genoemd door Carlo Starnazzi en dit werd verder uitgewerkt door de Canadese kunsthistoricus Donato Pezutto. Dus ook over het landschap op de achtergrond van de "Mona Lisa" is het laatste woord nog niet gezegd. De hypothese van Borchia en Nesci zal daarom zeker nog verder moeten worden onderzocht.
De meeste kunsthistorici zijn nog altijd van mening dat het landschap achter de raadselachtige dame niet realistisch is of geen geïdealiseerd realistisch landschap voorstelt. Het bevat de klassieke elementen, de rivier, de bergen, de vlakte en een brug die Leonardo heeft samengevoegd tot een ideaal landschap.
Het model.
Lisa Gherardini.
Giorgio Vasari, de Italiaanse kunstschilder en kunstcriticus rapporteerde woordelijk dat Leonardo da Vinci van Francesco del Giocondo de opdracht kreeg een portret te maken van Mona Lisa, zijn echtgenote: In vrije vertaling luidt dit: Maar er is ook een vroegere referentie naar het werk door Antonio de Beatis in een rapport over een bezoek door kardinaal Louis van Aragon aan Leonardo da Vinci in augustus 1517 toen die verbleef op het landhuis van Cloux (actueel het kasteel van Clos Lucé bij Amboise. Beatis beschrijft dat de schilder drie werken toonde aan de kardinaal, een portret van een zekere Florentijnse dame naar het leven geschilderd in opdracht van Giuliano de' Medici ten tijde van diens machtsovername in Florence in 1512, een Johannes de Doper en een tafereel met de heilige maagd, het Kind Jezus en de Heilige Anna. De beide andere werken bevinden zich heden ten dage in het Louvre en het is dus waarschijnlijk dat Antonio de Beatis de "Mona Lisa" zag.
Een inventaris van de bezittingen van Salai bij zijn overlijden in 1525 bevat onder meer een lijst van schilderijen die in het bezit waren van Salai. Daarin wordt een schilderij benoemd met de titel "La Joconda" (eigenlijk "La Honda"). Het is niet zeker of het over een kopie gaat of over het origineel (of over een ander schilderij), maar het bevestigt alleszins de naam die ca. 25 jaar later door Vasari gebruikt werd.
In 2005 ontdekte Armin Schlechter, directeur van de Universiteitsbibliotheek van Heidelberg, in een vroege druk van de Epistolae ad familiares van Cicero (signatuur D 7620 qt. INC) een handgeschreven notitie van de Florentijnse diplomaat Agostino Vespucci over de antieke schilder Apelles die in de tekst genoemd werd. Deze notitie in de marge werd geschreven in oktober 1503 en getuigt ervan dat Leonardo op dat moment aan een portret van Lisa del Giocondo werkte of gewerkt had.
De Latijnse tekst van deze notitie luidde: 
De vrije vertaling:
Niet alleen bevestigt deze tekst wat Vasari schreef, hij laat ook een vrij precieze datering van het werk toe. Niettemin blijven sommige onderzoekers aan de identiteit van het model twijfelen. Ze zeggen dat Vasari en voor hem Agostino Vespucci weliswaar schreven dat Da Vinci een portret van Lisa Gherardini maakte, maar dat er geen informatie is die toelaat dit portret te identificeren als de "Mona Lisa" van het Louvre.
Andere hypothesen.
Ondanks de vrij duidelijke aanwijzingen dat het om Lisa Gherardini gaat, een hypothese die ondertussen door het merendeel van de historici wordt aangenomen, zijn er nog steeds theorieën die het model vereenzelvigen met andere personen, onder wie:
Hoe het ook zij, de overvloed aan theorieën, verhalen en fabels rond het schilderij heeft bijgedragen aan de populariteit ervan. De mythe rond de "Mona Lisa" is ontstaan uit de Noord-Europese fascinatie met de Italiaanse renaissance en in de romantiek werd zij gezien als een perfect voorbeeld van de "femme fatale".
Geschiedenis.
16e en 17e eeuw.
Het rapport van de secretaris van kardinaal Louis van Aragon, Antonio de Beatis, dateert het werk tussen 1512-1517 maar als we aannemen dat Lisa Gherardini inderdaad het model was zoals Vasari schreef moeten we het ontstaan van het schilderij situeren in de tweede Florentijnse periode van Leonardo tussen 1503 en 1507. Dit kadert vrij goed met de notitie uit Heidelberg die dateert van oktober 1503. Ook drie van Raphaëls vroege Florentijnse werken van 1504 - 1506 zijn beïnvloed door het werk van Leonardo.
Leonardo heeft het schilderij niet afgeleverd bij de opdrachtgever maar het meegenomen naar Frankrijk toen hij zich daar vestigde op uitnodiging van Frans I in 1516. Vasari zegt dat Leonardo nooit afstand van het werk deed en men neemt aan dat Leonardo tot op het einde van zijn leven correcties heeft aangebracht. Uit vergelijking met de "Mona Lisa van het Prado", die tegelijkertijd gemaakt zou zijn, meent Vincent Delieuvin, conservator aan het Louvre, te mogen afleiden dat de achtergrond geschilderd werd tussen 1510 en 1519. Het landschap zou gedeeltelijk gebaseerd zijn op een tekening van Leonardo die zich bevindt in de Britse koninklijke collectie en gedateerd wordt op 1515-1520.
Dat het werk zich later in de collectie van het Franse koningshuis bevond staat vast, men weet dat in 1625 een portret "la Gioconda" genoemd door Cassiano dal Pozzo werd beschreven in een beschrijving van een aantal werken in de collectie van het Franse koningshuis. Andere bronnen zouden het schilderij vermelden als decoratie in de "salle du bain" in Fontainebleau in 1542.
Maar hoe het daar terechtkwam blijft onzeker. Sommigen denken dat het door Leonardo zelf werd verkocht aan Frans I voor 4.000 gouden ecu’s, anderen zijn van mening dat het werk geërfd werd door Salai, samen met de andere werken die zich nog in het atelier bevonden. Het schilderij dat in de nalatenschap van Salai werd aangetroffen kan natuurlijk ook het werk zijn dat later in het Prado terechtkwam.
Van Fontainebleau, waar het in 1646 nog het gouden kabinet van Anne van Oostenrijk versierde, werd het schilderij van de "Mona Lisa" door Lodewijk XIV overgebracht naar Parijs. In 1565-1566 verhuist het doek van het Palais du Louvre naar de galerie des Ambassadeurs in het palais des Tuileries. Tussen 1690 en 1695 wordt het paneel overgebracht naar het kasteel van Versailles door Lodewijk XIV en opgehangen in de galerie du roi.
18e en 19e eeuw.
In 1797, tijdens de Franse Revolutie, werd la Joconde overgebracht naar het "salon carré" van het Muséum central des arts de la République, het toekomstige Musée du Louvre. Enkele jaren later, in 1801, werd het schilderij door Napoleon Bonaparte overgebracht naar de Tuileries en opgehangen in de appartementen van Joséphine en niet in de slaapkamer van Napoleon, zoals dikwijls wordt gezegd. In 1802 keerde het terug naar het Louvre. Tijdens de Frans-Duitse Oorlog van 1870 tot 1871 werd het paneel in veiligheid gebracht in de kelders van het arsenaal van Brest.
De diefstal in 1911.
Op 21 augustus 1911 werd de "Mona Lisa" op klaarlichte dag gestolen. De volgende dag ontdekte de schilder Louis Béroud de diefstal. Op de plaats in de Salon Carré waar de "Mona Lisa" had moeten hangen, bevonden zich nu slechts vier ijzeren haakjes. Béroud informeerde bij de bewaking waar het schilderij was en zij dachten dat het was overgebracht naar het fotoatelier van de firma Braun. De bewakingsdienst stuurde iemand naar het fotoatelier om het schilderij terug te halen, maar die keerde onverrichter zake terug. Toen sloeg de paniek toe.
Bij het onderzoek dat volgde werd de dichter Guillaume Apollinaire aangehouden en ondervraagd, hij had immers ooit verklaard dat men het Louvre moest afbranden en was betrokken bij de diefstal van enkele beeldjes en maskers door Géry Pieret enkele jaren daarvoor. Pieret bezorgde op 28 augustus aan de krant Paris-Journal een van de gestolen beeldjes, eiste de diefstal van La Joconde op en eiste 150.000 frank losgeld. Ook Pablo Picasso werd langdurig ondervraagd, hij had van Pieret enkele van de gestolen beeldjes en de Fenicische maskers gekocht omwille van hun primitieve aspect. Zijn schilderij "Les demoiselles d’Avignon" werd hierdoor nog beïnvloed.
Maar het onderzoek liep al snel dood en men ging ervan uit dat het schilderij voorgoed verdwenen was. De dader van de diefstal, Vincenzo Peruggia, was een Italiaan en had als glazenier meegewerkt aan een project om belangrijke kunstwerken achter glas in te kaderen. Hij had zich in een bezemkast verstopt en was op de sluitingsdag van het Louvre met het schilderij onder zijn jas het museum uitgelopen. Hij bewaarde het schilderij gedurende twee jaar in een houten koffer onder zijn bed in een logement in Parijs. In 1913 keerde hij terug naar Italië en bood op 10 december 1913 de "Mona Lisa" te koop aan bij een Florentijns antiquair Alfredo Geri. Die maakte op 11 december een afspraak met Vincenzo Peruggia in Hotel Tripoli, kamer 20 en ging naar de afspraak in gezelschap van de toenmalige directeur van het Uffizi, Giovanni Poggi. Geri en Poggi herkenden het doek en namen het mee voor een zogezegde expertise. De dief werd gearresteerd en het hotel wijzigde zijn naam in "Hotel Gioconda"; men kan er tegenwoordig nog altijd kamer 20 boeken.
Voor het terugkeerde naar Frankrijk werd het werk tentoongesteld in de Uffizi in Firenze, in de Franse ambassade in Rome en in de Galleria Borghese. Peruggia die tijdens zijn proces verklaarde dat hij had gehandeld uit patriottisme om een werk, waarvan hij dacht dat het door Napoleon gestolen was terug te brengen naar Italië, kreeg een straf van één jaar en veertien dagen, die later werd teruggebracht tot zeven maanden en veertien dagen.
20e en 21e eeuw.
In de Eerste Wereldoorlog werd de "Mona Lisa" in veiligheid gebracht, eerst in Bordeaux en later in Toulouse. Na de oorlog keerde het werk terug naar het Louvre.
Toen in 1938 Hitler het Sudetenland binnenviel, werd het schilderij uit veiligheidsoverwegingen uit het Louvre weggehaald, maar het keerde er na de akkoorden van München terug. Toen de Tweede Wereldoorlog uitbrak, werd La Joconde eerst naar het kasteel van Chambord gebracht en van daar naar de abdij van Loc-Dieu, vervolgens naar het Musée Ingres in Montauban. Het werk werd teruggebracht naar Chambord en van daar meegenomen door René Huyghe, conservator aan het Louvre naar het kasteel van Montal in Quercy in het departement Lot. Ook daarna wisselde de "Mona Lisa" nog enkele keren van verblijfplaats in de departementen Lot en in de streek van de Causses om op 17 juni 1945 terug te keren naar Parijs.
Na haar omzwervingen tijdens de oorlog werd de mooie Florentijnse nog een aantal keer belaagd. In 1956 werd zuur over de onderkant van het schilderij gegoten en in december van datzelfde jaar gooide een Boliviaanse toerist een steen naar het schilderij, die het glas verbrijzelde en de verflaag aan de linkerelleboog beschadigde.
De "Mona Lisa" ging ook nog op reis. Van december 1962 tot maart 1963 was het werk in de Verenigde Staten. Het werd tentoongesteld in de National Gallery in Washington en daarna in het Metropolitan Museum in New York. Er zouden 1,7 miljoen bezoekers geteld zijn. In 1974 werd het paneel uitgeleend voor tentoonstellingen in Moskou en in Tokio.
Kopieën.
Zowel in zijn vroege geschiedenis als in latere eeuwen zijn er talloze kopieën gemaakt van de "Mona Lisa".
De Mona Lisa van het Prado.
De meest interessante is waarschijnlijk de kopie die bewaard wordt in het Prado te Madrid en die waarschijnlijk gemaakt werd door de leerlingen van Leonardo in zijn atelier in Florence. Bij het onderzoek met infraroodreflectografie legde men de ondertekeningen van het werk uit het Prado vast. Deze ondertekening was zeer gelijkaardig aan de ondertekening die men gevonden had bij het onderzoek van het origineel door het Louvre in 2004. Men kon zelfs vaststellen dat er gelijkaardige wijzigingen aan beide werken werden aangebracht tijdens hun realisatie. Deze gelijkaardige evolutie van het origineel en van de kopie wijzen op een gelijktijdig geschilderde kopie, onder controle van de meester zelf.
De Isleworth Mona Lisa.
Op 27 september 2012 werd in het hotel Beau Rivage in Genève een "Mona Lisa" gepresenteerd die volgens de associatie die eigenaar is van het werk, een vroege versie van de "Mona Lisa" zou zijn. Het schilderij toont onmiskenbaar dezelfde vrouw maar een aantal jaar jonger. Volgens de groep van eigenaars zou dit het portret zijn van Lisa del Giocondo dat door Vasari werd genoemd en aan Francesco del Giocondo werd bezorgd en zou de "Mona Lisa" van het Louvre een latere versie van het schilderij zijn die Leonardo voor zichzelf maakte. Volgens Henry F. Pulitzer in zijn werk "Where is the Mona Lisa? " heeft Giovanni Lomazzo, een kunsthistoricus, in zijn "Trattato dell'arte della Pittura Scultura ed Architettura" van 1584 het over de werken "della Gioconda, e di Mona Lisa", dus twee verschillende werken. De authenticiteit van dit werk wordt erg betwijfeld door de meeste kunsthistorici. Henry Pulitzer was eigenaar van het werk en dus geen neutrale partij.
Andere.
Andere bekende kopieën zijn onder meer:
Bewerkingen.
De "Mona Lisa" werd ontelbare keren bewerkt door moderne kunstenaars. Een lijst van enkele van die werken kan men hieronder vinden:

</doc>
<doc id="21322" url="https://nl.wikipedia.org/wiki?curid=21322" title="Sfumato">
Sfumato

Sfumato is een techniek waarmee schilders de omtrekken in een schilderij wazig maken en laten vervloeien. De techniek wordt het meest in verband gebracht met Leonardo da Vinci, maar de techniek van Da Vinci is nagevolgd door latere schilders. Door deze techniek staan zijn onderwerpen, zoals de "Mona Lisa", niet stil en volkomen gefixeerd voor de achtergrond, maar lijken deze te leven en te bewegen. Dit in tegenstelling tot de primitiever aandoende werken van zijn tijdgenoten.
Het effect wordt bereikt door verschillende transparante kleurlagen aan te brengen. Sfumato is alleen mogelijk met transparante soorten olieverf en niet met de dekkende temperaverf, die voor de uitvinding van de olieverf werd gebruikt.
"Sfumato" komt uit het Italiaans en is het verleden deelwoord van "sfumare", dat 'verdampen' betekent en teruggaat op Latijnse "ex" (uit) + "fumare" (roken, dampen). Met "sfumato" wordt aangeduid dat iets zacht of vaag is. Zo staat "biondo sfumato" voor bleekblond haar.

</doc>
<doc id="21323" url="https://nl.wikipedia.org/wiki?curid=21323" title="Telecommunicatietechniek">
Telecommunicatietechniek



</doc>
<doc id="21325" url="https://nl.wikipedia.org/wiki?curid=21325" title="Telecommunicatie">
Telecommunicatie

Telecommunicatie (samenstelling uit het Griekse "τηλε" ofwel tèle = ver en het Latijnse "communicare" = mededelen) is het overbrengen van informatie van de ene plek naar een andere zonder dat iets of iemand zich fysiek daarnaartoe verplaatst.
Technieken.
Moderne vormen van telecommunicatie zijn: (mobiele) telefoon, radio, televisie en internet. Een oudere vorm is telegrafie. Experimenten om te communiceren op afstand zijn zeer oud (vuur, rooksignalen, heliograaf, de optisch-mechanische telegrafie ontwikkeld door Claude Chappe in Frankrijk vanaf 1793 enz.).
De overdracht van informatie vindt via elektromagnetische weg plaats, bijvoorbeeld in kabels (elektrische signalen), glasvezel (licht) of met radiogolven door 'de ether'. Door koppeling met randapparatuur, multiplexers en schakelapparatuur (bijvoorbeeld een telefooncentrale of een IP-router of een ATM-switch) ontstaan telecommunicatienetwerken waarop grote aantallen gebruikers kunnen worden aangesloten, en waarmee de gewenste Quality of Service kan worden gerealiseerd.
Markt, regulering en toezicht in Nederland en België.
In Europa, en daarmee ook in Nederland en België, is de markt voor telecommunicatie vanaf eind jaren 1980 steeds verder geliberaliseerd (zie Europees telecommunicatierecht).
Waar telegrafie, telefonie, en openbare radio en televisie tot die tijd veelal als een overheidstaak werden beschouwd, kwam er mede op grond van Europees beleid steeds meer ruimte voor particuliere aanbieders op de markt. Openbare telegrafie en telefonie waren in Nederland aanvankelijk in handen van het staatsbedrijf PTT, in België van de RTT. Radio- en televisieomroep werden uitsluitend verzorgd door organisaties die ofwel direct van de overheid uitgingen ofwel binnen strikte wettelijke kaders opereerden (op landelijk niveau waren dat in Nederland omroepverenigingen en de stichting NOS, in België de BRT en RTBF). In Nederland was de PTT ook verantwoordelijk voor het toezicht op 'de ether' (onder meer de bestrijding van radiopiraterij).
In 1989 kwamen in Nederland en België de eerste legale commerciële zenders: VTM in Vlaanderen en RTL Véronique in Nederland (die laatste aanvankelijk met een Luxemburgse zendmachtiging via een U-bochtconstructie). Mobiele telefonie werd halverwege de jaren 1990 geliberaliseerd. In Nederland kwam Libertel als tweede aanbieder op de markt naast KPN (de voormalige PTT).
Met het vrijgeven van de telefoniemarkt kwam er ook behoefte aan onafhankelijke toezichthouders. Het toezicht op de elektronische communicatie wordt België toevertrouwd aan het Belgisch Instituut voor Postdiensten en Telecommunicatie (BIPT). In Nederland was dit aanvankelijk de OPTA, die later fuseerde met de Nederlandse Mededingingsautoriteit (NMa) en de Consumentenautoriteit tot de Autoriteit Consument en Markt.
De regulering van de 'ether' (radiotelegrafie, radiotelefonie en televisie) valt in Nederland onder het Agentschap Telecom van het ministerie van Economische Zaken en Klimaat. Voorheen was dit de taak van de PTT (in dit opzicht vooral bekend van de Radio Controle Dienst die radiopiraterij tegenging) maar de privatisering van de PTT in Nederland betekende dat het toezicht op de radiofrequenties overging naar de overheid zelf.

</doc>
<doc id="21327" url="https://nl.wikipedia.org/wiki?curid=21327" title="Meet- en regeltechniek">
Meet- en regeltechniek

Meet- en regeltechniek beheerst dynamische systemen door aan de hand van metingen een proces bij te sturen. Zonder meting is er sprake van sturing, met meting van regeling. De meting wordt vergeleken met de gewenste waarde en bijgestuurd om een bepaald gewenst resultaat te produceren.
Het bijsturen van een systeem kost als regel tijd. Door het dynamisch gedrag van een systeem te bestuderen kan een technicus door toepassing van de regeltheorie een stabiel systeem ontwerpen dat snel tot het gewenste resultaat leidt.
Regeltechniek.
Een eenvoudig ongeregeld dynamisch systeem bestaat uit een enkele integrator, een voorwerp dat een variabele hoeveelheid van iets kan bevatten, bijvoorbeeld een bak met water. Het niveau in deze bak – de uitgang – is te regelen door er water bij te gieten of uit af te tappen – de ingang. Het gewenste waterniveau is de ingestelde waarde ("setpoint"), de man of de machine die aan de kranen draait is de regelaar. Zodra de regelaar het gewenste waterniveau gaat vergelijken met het werkelijke niveau en met de waterstroom ingrijpt, is er sprake van een geregeld systeem. De snelheid en de manier waarop het waterniveau op de gewenste waarde komt, is het regelgedrag. Dat hangt af van het te regelen systeem (de bak met water) en van de regelaar. Wat er gebeurt als iemand water uit de bak schept of er een paar liter bij gooit, is het stoorgedrag.
Praktijkvoorbeeld.
Stel een vat water (het systeem) waarin constant water stroomt. Denk daarbij ook aan de (verbruiker/het proces) onderkant van het vat waar via een kraantje meer of minder water wordt afgetapt (het stoorsignaal). Dit kraantje gaat willekeurig meer of minder open zodat er meer of minder water uit het vat stroomt, het waterpeil dus lager of hoger wordt en de regelaar dus meer of minder moet openen. De hoeveelheid water dat in het vat loopt is te regelen door de regelaar met regelklep (de actuator van het proces). Het niveau van het water wordt gemeten en naar de regelaar gebracht waar het wordt vergeleken met de ingestelde waarde. De meting kan op verschillende manieren gebeuren, bijvoorbeeld door een vlotter, met lichtsignaal, radar of door de hydrostatische druk onder in het vat te meten. De meetwaarde zelf wordt meestal in de vorm van een stroom, spanning of een digitale waarde naar de regelaar gebracht. De regelaar zal, als hij goed is ingesteld, trachten om het waterpeil zo goed mogelijk constant te houden door de watertoevoer, door middel van de klep, te regelen. Het waterpeil is dan de te regelen waarde.
Stel dat het waterniveau lager moet zijn. Dit wordt doorgegeven aan de regelaar via een wijziging in de waarde van het stroompje, spanning of een digitaal signaal en de regelaar gaat hierop inspelen door de klep tijdelijk een stukje te sluiten. Het peil zal beginnen te dalen en uiteindelijk op de gewenste waarde komen. Dit gedrag is het regelgedrag. Stel nu dat het uitgaande waterdebiet een stuk vermindert, dan zal het peil hierdoor stijgen, de regelaar zal hier ook op reageren en de klep een stukje verder dicht sturen tot uiteindelijk het peil weer de gewenste waarde heeft. Dit is het stoorgedrag.
Kamerthermostaat.
Een simpele regeling is de verwarmingsthermostaat. De thermostaat meet de temperatuur en als deze lager is dan de ingestelde waarde, wordt de verwarming ingeschakeld. Als de gemeten temperatuur hoger is, wordt de verwarming weer uitgeschakeld. Dit is een aan-uit-regeling, een soort regeling die vaak wordt toegepast bij systemen met looptijd. Systemen met looptijd zijn een geval van niet-lineaire systemen.
P-actie.
Het verschil tussen gemeten en gewenste waarde wordt Kp keer versterkt. De p-actie kan de statische fout niet wegwerken.
I-actie.
De I-actie telt de fouten bij elkaar. Het is met andere woorden een integrator of compressor, hoe langer de fout zal duren hoe sterker de regelaar zal reageren. Het is een trage regelactie, maar het kan de statische fout wel wegwerken. 
Een nadeel van een PI-regelaar is dat hij rap in saturatie gaat ten opzichte van een P-regelaar. Een "anti reset windup" (ARW) begrenst het werkingsgebied van de i-actie. ARW is een percentage op het percentage van de p-actie. Dus bij M = 50%, P= 10% en een ingangsbereik van 1000 is de P-actie bij een setpunt van 200°C tussen de 150 en de 250°C. De i-actie zal bij ARW = 10% (10%* 100°C van de P-actie) reageren tussen 195 en 205°C. Nadeel is dat als de ARW te klein gekozen wordt, de statische fout niet weggewerkt wordt.
D-actie.
Deze regelaar zal bij foutveranderingen een uitgangssignaal geven. Hoe groter de foutverandering, hoe sterker de D-regelaar. Dit zorgt er dus voor dat het systeem sneller wordt, maar verhelpt niet de eventuele statische fout.
Meettechniek.
Om een proces te kunnen regelen, moet de te regelen grootheden eerst gemeten kunnen worden. Daarbij kunnen allerlei problemen ontstaan.
Zo verstoren metingen aan een elektrisch circuit onvermijdelijk de elektrische spanningen en stromen binnen dat circuit. Het kan nodig zijn de invloed van de meetinstrumenten te minimaliseren of zelfs te compenseren. De elektrotechnische meet- en regeltechniek omvat daarom ook de studie van sensoren die gebruikmaken van de elektrische of elektromechanische eigenschappen van een materiaal, bijvoorbeeld piëzo-kristallen voor het meten van druk en temperatuurafhankelijke weerstanden (NTC's, Pt100) voor het meten van temperatuur.
Soms zijn de te regelen grootheden niet goed direct te meten. In dat geval kan een Kalman-filter of een neuraal netwerk worden ingezet om die grootheden te schatten.
Wiskundige analyse van in- en uitgangssignalen.
In de regeltechniek wordt vaak gebruikgemaakt van transformaties, meestal fouriertransformaties voor periodieke continue signalen, Laplacetransformaties voor niet-stationaire continue signalen en z-transformaties voor discrete signalen. Deze zijn alleen van toepassing op lineaire systemen waar het superpositiebeginsel geldt. Is er sprake van een niet-lineair systeem, dan moet wellicht genoegen genomen worden met de beschrijving van een beperkt werkingsgebied waarbinnen een lineaire benadering verantwoord is. Bij de fouriertransformatie worden de signalen en het gedrag van te regelen systemen en regelaars omgezet van het tijddomein in het reële frequentiedomein: een signaal wordt daar opgevat als de som van sinussen en cosinussen van verschillende frequenties.
In het frequentiedomein kan het karakter van signalen en systemen in bepaalde opzichten gemakkelijker worden beoordeeld dan in het tijddomein: een piek in het frequentiedomein wijst op een grote bijdrage van een bepaalde frequentie aan het totale signaal. Bovendien kan het effect van een systeem op het spectrum van een bepaald ingangssignaal worden berekend door de overdrachtsfunctie (in het frequentiedomein) van dat systeem eenvoudig te vermenigvuldigen met het fouriergetransformeerde ingangssignaal. Voor de regeltechniek is dit interessant omdat een piek in de overdrachtsfunctie van een regelsysteem wijst op gevaar voor instabiliteit bij die frequentie. Er kan dan gerichte actie worden ondernomen, bijvoorbeeld door bij die piekfrequentie voor extra terugkoppeling te zorgen, of bij het ingangssignaal bij die frequentie een begrenzing aan te brengen.
Het spectrum van het uitgangssignaal kan worden teruggetransformeerd naar het tijddomein, dat geschikt is voor het aflezen van extreme waarden van het uitgangssignaal.
Vermenigvuldiging van overdrachtsfunctie en ingangssignaal, gevolgd door terugtransfomatie van het uitgangssignaal naar het tijddomein heeft hetzelfde resultaat als convolutie in het tijddomein van het ingangssignaal en de pulsresponsie van het systeem.

</doc>
<doc id="21328" url="https://nl.wikipedia.org/wiki?curid=21328" title="Regeltechniek">
Regeltechniek



</doc>
<doc id="21331" url="https://nl.wikipedia.org/wiki?curid=21331" title="Transformator">
Transformator

Een transformator, kort trafo (NL) of transfo (BE), is een elektrisch apparaat dat wordt toegepast voor het verhogen of verlagen van een wisselspanning en/of voor het galvanisch scheiden van stroomkringen. Een transformator is in principe een apparaat zonder bewegende onderdelen, dat slechts bestaat uit magnetisch gekoppelde spoelen, de primaire en de secundaire. De spoelen zijn meestal gewonden rondom een gesloten ijzerkern die het magnetische veld concentreert en voor de magnetische koppeling van de beide spoelen zorgdraagt zonder ze te raken.
Loopt er een wisselstroom door de primaire spoel, dan ontstaat er een inductiespanning in de secundaire spoel, waarbij het aantal windingen belangrijk is: als de secundaire spoel bijvoorbeeld drie keer zoveel windingen heeft als de primaire, dan is de uitgangsspanning drie keer zo hoog als de ingangsspanning, terwijl de stroomsterkte juist een factor drie naar beneden gaat. Dit zijn theoretische getallen, die in de praktijk onhaalbaar zijn, zie het kopje Verliezen verderop in de tekst.
Werking en toepassing.
Een belangrijke toepassing is het omzetten van een hoge spanning, zoals de netspanning, naar een lagere. 
De wisselspanning op de primaire spoel veroorzaakt in die primaire spoel een wisselstroom, die volgens de wet van Lenz een vrijwel even grote en tegengestelde inductiespanning opwekt. Dit heet zelfinductie. De primaire spoel werkt als een smoorspoel als de secundaire spoel geen belasting in zijn keten heeft. Door de magnetische koppeling via de ijzerkern bereikt de wisselende magnetische flux van de primaire spoel de secundaire spoel, die in veel gevallen minder wikkelingen heeft. In deze secundaire spoel wordt – weer door de wet van Lenz – een lagere wisselspanning opgewekt: de spanning is in dit voorbeeld omlaag getransformeerd; had de secundaire spoel meer wikkelingen dan de primaire, dan zou de spanning omhoog getransformeerd worden.
De secundaire spoel heeft in veel gevallen een lager aantal wikkelingen, en wordt gewonden van dikkere draad, zodat bij deze lagere spanning een grotere stroom kan worden afgenomen. 
Een voorbeeld is de transformator die een netspanning van 230 volt omzet naar 12 volt voor halogeenverlichting. Als deze transformator 100 watt aan vermogen opneemt, zal er door de primaire spoel een stroom van 0,44 ampère lopen. Door de secundaire spoel loopt 8,33 ampère bij 12 volt, verliezen niet meegerekend. Voor deze omzetting moet de primaire spoel 19,2 windingen hebben voor elke secundaire winding.
De verhouding tussen het aantal windingen van de primaire spoel en de secundaire spoel geeft de factor waarmee de spanning omhoog, dan wel omlaag wordt getransformeerd. Dit noemt men de "transformatieverhouding".
Een transformator is geen versterker, het vermogen aan de primaire zijde is gelijk aan het vermogen aan de secundaire zijde, behoudens verliezen. Hierdoor kan bij hoge spanning de stroomsterkte relatief klein gehouden worden. Het vermogensverlies in de leiding is immers gelijk aan spanning maal stroom, formula_1, dus sterk afhankelijk van de stroom door de leiding. Bij een gegeven leidingweerstand geeft een lage stroomsterkte bij hoge spanning dus veel minder transportverliezen dan een grote stroomsterkte bij lage spanning. Vandaar dat elektriciteit over langere afstanden getransporteerd wordt via hoogspanningsnetten van bijvoorbeeld 380 kilovolt. Hoewel de energie in de elektriciteitscentrale naar een hogere spanning getransformeerd moet worden en in de transformatorhuisjes weer omlaag naar een veiligere spanning, wordt dit ruimschoots goedgemaakt door de betere transport-efficiency bij hoge spanningen.
Geschiedenis.
Het principe van de transformator werd al in 1831 gedemonstreerd door Michael Faraday, hoewel hij het alleen gebruikte om elektromagnetische inductie aan te tonen en hij geen praktische toepassing voorzag. Het zou tot 1880 duren voordat er een toepasbare transformator op de markt kwam. In minder dan 10 jaar zou de transformator definitief de strijd beslissen tussen gelijk- en wisselstroom en zorgde ervoor dat - tot op vandaag de dag - wisselstroom wordt gebruikt als onze elektrische energie.
De Russische ingenieur Pavel Jablochkoff vond in 1876 een verlichtingssysteem uit met booglampen en inductiespoelen. Hierbij waren de primaire windingen aangesloten op een wisselstroombron en zijn elektrische Jablochkoff-kaarsen op de secundaire windingen. Zijn inductiespoel werkte dus als een transformator. In 1882 toonden de Fransman Lucien Gaulard en de Engelsman John Dixon Gibbs in Londen als eersten een apparaat met een open ijzerkern die ze 'secondary generator' noemden. Ze verkochten hun idee aan het Amerikaanse bedrijf van George Westinghouse en lieten in 1884 hun uitvinding zien in Turijn waar hij werd gebruikt voor elektrische verlichting.
In de Verenigde Staten bouwde William Stanley Jr., een technicus in dienst van Westinghouse, in 1885 het eerste commerciële apparaat nadat Westinghouse de patentrechten van Gibbs en Gaulard voor de VS had gekocht. Zijn ontwerp was gemaakt van dunne overlappende metalen plaatjes en werd voor het eerste commercieel toegepast in 1886. In hetzelfde jaar, 1885, bouwden in Europa de Hongaarse ingenieurs Károly Zipernowsky, Ottó Bláthy en Miksa Déri, allen werkzaam bij de Ganz fabrieken, de zeer efficiënte ZBD-transformator. Hun model met een gesloten ringvormige ijzerkern was ook gebaseerd op hetzelfde model van Gaulard en Gibbs. In hun patent werd voor het eerst het woord "transformator" gebruikt.
De Russische ingenieur Michail Doliwo-Dobrowolski ontwikkelde in 1889 de eerste driefasentransformator en in 1891 vond Nikola Tesla de Tesla-spoel uit, een transformator om zeer hoge spanningen mee op te wekken. Radiofrequentietransformatoren werden gebruikt bij de eerste experimenten in de ontwikkeling van telefonie en radio.
Constructie.
Een transformator bestaat uit twee of meer spoelen, die zich in elkaars magnetisch veld bevinden. Soms zijn de spoelen uitgevoerd als één wikkeling met aftakkingen. Afhankelijk van de toepassing van de transformator worden de spoelen al dan niet gewikkeld rond een magnetiseerbare kern. Het wikkeldraad is meestal koper, dat is voorzien van een isolatielaagje van schellak om kortsluiting tussen de wikkelingen te voorkomen.
Bij laagfrequenttypen, transformatoren voor lage frequenties (tot circa 1000 hertz) is de kern meestal van transformatorblik: gelamelleerd, zacht siliciumstaal, dat vrij zacht is en aangeduid wordt als weekijzer. De kern bestaat uit lamellen die van elkaar geïsoleerd zijn om het vermogensverlies in de kern door wervelstromen te beperken. De uitvoeringsvorm kan naar de vorm van de ijzerlamellen een E-I-, U-I-, U-U- of een ronde kern (ringkern) zijn. De spoelen worden op een kunststof of hars-gedrenkt kartonnen spoelvorm gewikkeld.
Oude hoogvermogentransformatoren waren meestal op een "Dual-C" of "Quad-C" kern gewikkeld (C-Core). Deze waren dus als onderhelft u of uu en als bovenhelft n of nn, waarbij op de gemeenschappelijke delen de spoelen gewikkeld waren. De kerndelen werden met een zware stalen spanband bij elkaar gehouden zodat er zo min mogelijk brom en ijzerverliezen optraden. Ieder U-deel bestond uit een flink aantal lagen transformatorblik die in steeds grotere U's gebogen waren die elk exact over de vorige U pasten. Door de gebogen vorm van deze U's en hun "dwarse ligging" was er toch relatief weinig "strooiveld" (magnetisch veld dat buiten de spoelen omgaat en tot energieverlies leidt), in tegenstelling tot de hedendaagse E-I of E-E kern.
Bij hoogfrequenttypen (vanaf 1 kHz) is de magnetiseerbare kern vervaardigd uit ferriet: minuscule ijzerdeeltjes die met een keramische legering zijn vermengd en in de vorm van de kern zijn geperst.
Formules.
Voor een transformator geldt de wet van behoud van energie. Al het aan de primaire kant opgenomen vermogen moet ergens blijven. Het grootste deel kan aan de secundaire kant weer afgenomen worden, ofwel
Een klein deel van de energie wordt in de transformator echter in warmte omgezet (gedissipeerd vermogen). Voor een "ideale transformator", waar geen verliezen in optreden, geldt dus (met formula_3)
De sterkte van het magnetisch veld in de spoel is afhankelijk van het aantal windingen van die spoel en de sterkte van de elektrische stroom door die windingen. Heeft de primaire spoel "np" windingen en de secundaire "ns" windingen, dan zullen de spanning U en stroom I aan in- en uitgang van de transformator zich verhouden als:
en
De fractie formula_7 wordt ook wel de "transformatieverhouding" genoemd.
Impedantietransformator.
Bij gebruik als impedantietransformator (voor audioversterkers en hifi-apparatuur) geldt voor de impedantie de formule
Verliezen.
In de praktijk treden altijd verliezen op, die in bovenstaande formules niet verwerkt zijn. Oorzaken van verliezen zijn: warmteproductie in de spoelen (koperverliezen), geluidsproductie en magnetische verliezen (ijzerverliezen). Vooral warmteverliezen zijn kwantitatief belangrijk. Toch is met transformatoren meestal een hoog nuttig rendement te halen, in de orde van 90%. Bij goedkope adapters (voedingsapparaten met kleine transformators in een behuizing die in haar geheel in het stopcontact wordt gestoken) wordt soms bezuinigd op de metalen lamellen van de kern. Het gevolg hiervan is dat de overige lamellen sneller in magnetische verzadiging kunnen raken, waardoor er meer primaire stroom gaat lopen, met als gevolg meer warmteontwikkeling.
Warmte-afgifte.
De warmteafgifte van transformatoren wordt als volgt berekend:
Hierbij zijn de volgende variabelen opgenomen:
E-kern versus ringkern.
De simpelste uitvoering van de transformator heet "E-E- of E-I-kerntransformator", naar de vorm van het deel van het lamellenpakket waarover de spoelen worden geschoven. De spoelen worden over de middelste poot van de E geschoven. Hierna wordt een tweede, E- of I-vormig pakket tegen het E-vormige pakket geschoven. Bij betere uitvoeringen zijn de lamellen om en om gestapeld. Een probleem bij de E-kern-transformator is dat de lamellen van de kern niet één doorlopend geheel vormen, maar dat de kern uit twee delen bestaat die zo goed mogelijk tegen elkaar worden gedrukt.
De kern van een ringkerntransformator bestaat uit één doorlopende band van weekijzer, die is opgerold tot een ring. Over deze ring worden de wikkelingen gelegd. Een ringkerntransformator heeft minder verliezen, maar is duurder om te maken vanwege de technische problemen bij het wikkelen van de spoelen. Ook heeft de ringkern een gunstiger gevormd magnetisch circuit waardoor het strooiveld kleiner is.
Een transformator die dubbel geïsoleerd is, heeft de primaire en secundaire wikkelingen op afzonderlijke kunststof vormen. Voor gewone transformatoren voor consumentengebruik is dat de veiligste manier. Vroeger werden de primaire en secundaire wikkelingen soms over elkaar heen gewikkeld. Als door hitte of mechanische beschadigingen de isolatie van de wikkelingen stuk ging, dan kon de secundaire wikkeling onder netspanning komen te staan.
Bij ringkerntransformators worden de wikkelingen meestal direct over elkaar heen gewikkeld wat het ontwerp energiezuiniger maakt. Het maakt de ringkerntransformator tegelijk relatief kwetsbaar en daardoor minder geschikt voor consumententoepassingen. Ringkerntrafo's zijn vaak te vinden in zwaardere (eind)versterkers.
Een eenvoudige transformator kan kortsluitvast gemaakt worden, door hem minder effectief te maken. Wanneer een ringkerntransformator aan de secundaire zijde kortgesloten wordt (bijvoorbeeld doordat het aangesloten apparaat stuk is gegaan) dan gaat er primair een grote stroom lopen. Er ontstaat zo in korte tijd zeer veel warmte. Door zijn hoge rendement is de ringkerntransformator niet kortsluitvast te maken. Daarom wordt hij vrijwel niet meer gebruikt in consumentenproducten.
De Europese EMC-richtlijn pleit wel voor het gebruik van de ringkern, vooral vanwege het beperkte strooiveld.
Speciale uitvoeringen.
Er zijn ook speciale soorten transformatoren:
Geluidsproductie.
De geluidsproductie van transformatoren wordt veroorzaakt door magnetostrictie, het verschijnsel dat de magneetkern krimpt en uitzet met de grootte van het magnetisch veld. De optredende trilling veroorzaakt het geluid dat rond een transformator hoorbaar is als een toon met de dubbele frequentie van de wisselspanning. Transformatoren in het lichtnet produceren hierdoor geluid van 100 Hz (brommen). Bij grotere transformatoren in de open lucht kan dit leiden tot geluidshinder. Doordat het optredende geluid een lage frequentie heeft en bovendien goed voorspelbaar is, kan het geluid van transformatoren met antigeluid worden bestreden. Het was daarmee in 2003 een van de weinige praktische toepassingen van antigeluid.
Een andere geluidsbron zijn de eventuele corona-ontladingen. Hierbij wordt dicht bij een geleider de doorslagveldsterkte van lucht overschreden, waardoor de lucht daar geïoniseerd raakt, en onder invloed van de aanwezige velden beweegt.
Toekomst.
Weliswaar wordt de grote blikpakkettransformator in sommige elektronische toestellen nog steeds toegepast, maar nieuwe technologieën hebben de toepassing sterk teruggedrongen. Tegenwoordig worden de traditionele transformatoren met twee spoelen verdrongen door schakelende voedingen, die op elektronische wijze eerst de netspanning gelijkrichten en die gelijkspanning met een (MOSFET)schakeltransistor in een hoogfrequente wisselspanning omzetten. Secundair wordt die wisselspanning weer gelijkgericht. Er kan nu voor een vergelijkbaar vermogen een veel kleinere ferrietkerntransformator gebruikt worden, om toch de benodigde secundaire spanning te verkrijgen. Deze schakelende voedingen zijn kleiner, lichter en goedkoper, en hebben een hoog rendement, maar zijn over het algemeen minder betrouwbaar door de grotere hoeveelheid componenten. Schakelende voedingen voor onder andere laptops, camera's enz. hebben meestal een constante uitgangsspanning bij een ingangsspanning die mag variëren van 110 tot 240 volt. Dit is mogelijk door de duty cycle van de genoemde schakeltransistor te variëren. Voor grotere vermogens moet er tegenwoordig om netvervuiling tegen te gaan nog een zogenaamde "Power Factor Corrector" (PFC) worden geschakeld tussen netgelijkrichter en afvlakcondensator. Zie EN 61000-2-3.

</doc>
<doc id="21334" url="https://nl.wikipedia.org/wiki?curid=21334" title="Antwerpen (district)">
Antwerpen (district)

Het huidige district Antwerpen, binnen de gelijknamige stad Antwerpen, op zijn beurt nog eens binnen de gelijknamige provincie Antwerpen, bevat het oorspronkelijke Antwerpen zoals het bestond voor 1958, toen Antwerpen de toenmalige gemeenten Berendrecht, Zandvliet en Lillo annexeerde. Deze drie laatstgenoemde ex-gemeenten vormen nu samen een apart district, eveneens binnen de stad Antwerpen.
Toponymie.
Het toponiem van Antwerpen is etymologisch en archeologisch te verklaren uit de naam die gegeven werd aan de plaats van de eerste nederzetting bij de ‘anda uerpa’, wat eigenlijk Germaans is voor ‘aangeworpen gronden’ (in een bocht van de rivier).
Een 15e-eeuwse sage vertelt dat in het land van de Schelde omstreeks het begin van onze tijdrekening een reus, Druon Antigoon, heerste, die van elke schipper een zware tol eiste. Wanneer deze weigerde te betalen, werd hem de hand afgehakt. Een Romeinse krijger, Silvius Brabo, bevocht, overwon en doodde de reus, hakte zijn hand af en wierp hem in de Schelde. Het bevrijde volk noemde de stad Antwerpen (van handwerpen).
Geschiedenis.
Middeleeuwen.
Gedurende de middeleeuwen bereikt de stad het hoogtepunt van zijn economische macht, onder Keizer Karel V. Tegelijk met de handel bloeit ook de nijverheid: diamantbewerking, boekdrukkerijen, suikerraffinaderijen, etc. De Onze-Lieve-Vrouwekathedraal, waarvan de bouw startte in 1352, wordt voltooid. Ook de burgerlijke bouwkunst brengt interessante gebouwen voort, zoals het Stadhuis, het Vleeshuis, het Hessenhuis, etc.
Ancien Régime.
Een kentering in het succes komt omstreeks het midden van de 16e eeuw met de razernij van de beeldenstorm en de Spaanse furie. Het sluiten van de Schelde voor het scheepsverkeer naar en van de zee, op het einde van de 16e eeuw, betekent het einde van de overweldigende internationale rol van de havenstad.
Met het Verdrag van Münster, in 1648, dat de onafhankelijkheid van de noordelijke provincies waarborgt, verdwijnt de laatste hoop om de Schelde terug te openen. Antwerpen wordt echter een regionaal centrum waar nog druk gehandeld wordt.
In de 19e eeuw ziet Napoleon Bonaparte het belang van Antwerpen echter als een ‘pistool op het hart van Engeland’ en laat dokken graven voor een oorlogsmarinebasis.
Moderne Tijd.
Deze dokken waren de eerste aanzet van geweldige havenuitbreidingen, ondernomen in de tweede helft van de 19e eeuw en in de 20e eeuw. Pas in 1863 regelt een internationaal verdrag het afkopen van de Scheldetol en maakt de vaart op de stroom terug volledig vrij. Op het einde van de 19e eeuw worden de Scheldekaaien rechtgetrokken, wat het slopen van een deel van het oudste stadsdeel met zich meebracht.
Door het uitbreiden van, de stad worden nieuwe straten, lanen maar ook openbare gebouwen aangelegd, zoals het gerechtshof, de Nationale Bank,
De 20e eeuw zorgde voor vooruitgang. Hoewel onderbroken door twee wereldoorlogen, is het stadsgrondgebied aangegroeid en dit vooral met het oog op voortdurende havenuitbreiding. Zo werden op 22 maart 1929 de voormalige gemeenten Oosterweel, Oorderen en Wilmarsdonk plus nog enkele gedeelten van Ekeren, Merksem, Hoevenen en Lillo bij Antwerpen gevoegd. In 1958 werden de gemeenten Lillo, Berendrecht en Zandvliet bij Antwerpen gevoegd.
Bij de grote fusie in 1983 werd het district Berendrecht-Zandvliet-Lillo van het district Antwerpen gescheiden.
Geografie.
Wijken in het district Antwerpen.
Het district Antwerpen van de Stad Antwerpen bestaat administratief uit 22 wijken.
In de volksmond zijn er echter nog talloze andere benamingen in omloop:
Postnummers.
Het district Antwerpen telt (samen met Berendrecht-Zandvliet-Lillo) de volgende postnummers:
Demografie.
Het district Antwerpen is 8.730 ha groot en telde 194.229 inwoners in 2022. Volgens de districtswet mag een stedelijk district met meer dan 100.000 inwoners zich in kleinere districten (bijvoorbeeld 2050 Linkeroever) opdelen. Alleen is dit sinds 1983 voor het resterende district Antwerpen nog nooit gebeurd. Er werd wel met Ekeren overeengekomen dat begin 2019 de Edisonwijk, Rozemaai en Schoonbroek plus nog enkele aangrenzende gebieden zoals de Oude Landen en het Ekers Moeras terug naar Ekeren keerden alsook dat het gehele gebied Muisbroek (Ekerse Putten) en Bospolder grondgebied Ekeren werd. Op de Antwerpse gemeenteraad van 25 januari 2016 werd de gewenste grenscorrectie tussen de districten Antwerpen en Ekeren goedgekeurd. Sinds 1 januari 2019 telt het district Antwerpen dan ook ongeveer 375 ha en zo'n 5000 inwoners minder.
Politiek.
Structuur.
Het district Antwerpen maakt deel uit van de stad Antwerpen. Deze ligt in het kieskanton Antwerpen is identiek aan het provinciedistrict Antwerpen en ligt in het kiesarrondissement Antwerpen en de kieskring Antwerpen.
Districtscollege.
Op verloren maandag 12 januari 2015 maakte Willem-Frederik Schiltz plaats voor Samuel Markowitz.
Begin januari 2016 werd Paul Cordy als schepen vervangen door Cordula Van Winkel (N-VA).
Voor de nieuwe districtsploeg 2019-2024 wordt Lieve Stallaert door Femke Meeusen vervangen en Cordula Van Winkel door Charlie Van Leuffel vervangen.
Districtsraad.
De Antwerpse districtsraad bestaat uit 33 zetels.
Geschiedenis.
Legislatuur 2001 - 2006.
De eerste rechtstreeks verkozen districtsraad werd verkozen op 8 oktober 2000, en startte op 1 januari 2001. Ze telde sindsdien 33 zetels.
Districtsvoorzitter was Stephan Bogaert, met als districtscollege Chris Anseeuw, Lieve Stallaert, Herman De Bleser en Jan Somers.
Voorts bestond de districtsraad uit: Hilde De Lobel, Jules Neel, Tilly Fertin, Frank Mariëns, Mimount Bousakla, Ivonne Julliams, Mesut Yucel, Ilse van Dienderen, Frank Reniers, Anne Poppe, Josy Legiers, Koen Calliauw, Lieve Janssens, Guido Daems, Paul De Vroey, Jan Somers, Paul Fleerackers, Christian Floru, Luc Dieudonné, Bart Vercruyssen, Annick De Ridder, Karin Møller, Mariette Schillemans, Mohammad Reza, Najd Javadi Pour, Patricia Meeusen, Chantal Coolen, Brigitte Jacobs, Albert Schepens, Lieve Stallaert, Mohammad Reza Najd Javdi Pour, Patricia Meeusen, Brigitte Jacobs en Karl De Groodt. Secretaris was Jos Bergmans.
Legislatuur 2007 - 2012.
Na afloop van de districtsverkiezingen werd door Eduard Verlinden van de Nieuwe Partij een verzoekschrift ingediend voor ongeldigverklaring / uitschrijven van nieuwe verkiezingen. Dit verzoek werd echter onontvankelijk verklaard.
Legislatuur 2013 - 2018.
In de aanloop naar de verkiezingen van 14 oktober 2012 sloten CD&amp;V en sp.a een akkoord over een gemeenschappelijke kieslijst, wel werd daarbij benadrukt dat er na de verkiezingen twee fracties gevormd zouden worden. De andere partijen trokken afzonderlijk naar de kiezer. Lijsttrekkers waren respectievelijk zittend districtsvoorzitster Chris Anseeuw (sp.a-CD&amp;V), Zuhal Demir (N-VA), Willem-Frederik Schiltz (Open Vld), Lieve Stallaert (Groen), Gerolf Annemans (Vlaams Belang) en voormalig BSV-gemeenteraadslid Nadine Peeters (PVDA). Opmerkelijk was dat in het district daarnaast ook tal van andere landelijk bekende politici de lijsten sierden. Zo was Bruno Valkeniers lijstduwer voor het Vlaams Belang en Ludo Van Campenhout voor N-VA. Bij Open Vld was de lijstduwer Annemie Turtelboom, bij Groen Bart Staes en bij sp.a-CD&amp;V ten slotte Patrick Janssens. Andere bekende namen waren die van Maya Detiège en Philip Heylen (beide op de sp.a-CD&amp;V-lijst), strafpleiter Vic Van Aelst (N-VA), Véronique De Gucht (zus van Karel De Gucht) en Samuel Markowitz (beide Open Vld), een bekend figuur uit de orthodoxe joodse gemeenschap.
De huidige coalitie wordt gevormd door N-VA, Groen en Open Vld, samen goed voor 17 van de 33 zetels. Districtsvoorzitter was Zuhal Demir, met als districtscollege Willem-Frederik Schiltz (Open Vld), Lieve Stallaert, Tom Van den Borne (beide Groen) en Paul Cordy (N-VA). Op verloren maandag 12 januari 2015 maakte Willem-Frederik Schiltz plaats voor Samuel Markowitz (Open Vld). Begin januari 2016 werd districtsvoorzitster Zuhal Demir opgevolgd door Paul Cordy, deze werd op zijn beurt als districtsschepen vervangen door Cordula Van Winkel (N-VA).
Voorts bestaat de districtsraad uit Marco Laenens (voorzitter districtsraad), Adrjen Boeckmans, Paul Struyf, Jan van der Vloet, Marita Wuyts, Inneke De Vos, Nanouchka Nan Khoshki Langheroudi (allen N-VA), Morad Ramachi, Hussain Syed Riaz (beide Groen), Christophe Wuyts (Open Vld), Karima Amaliki, Nadine Peeters, Ilona Van Looy (allen PVDA), Chris Anseeuw, Paula De Bie, Anton Geerts, Jan Kruyniers, Tatjana Scheck, Catherine Van de Heyning, Sener Ugurlu, Annie Bwatu Nkaya (allen sp.a), Dirk Vanlommel, Ann Vylders (beide CD&amp;V), Lutgart van Craenenbroeck, Philip Maes, (allen Vlaams Belang) en Nicolas De Wilde (verkozen voor Vl.Belang, maar vanaf juni 2014 zetelend als onafhankelijke). In november 2014 nam Hussain Syed Riaz ontslag als raadslid, hij werd opgevolgd door Regina Verstraeten. In december 2015 namen Annie Bwatu Nkaya en Philip Maes ontslag als districtsraadslid, ze werden respectievelijk opgevolgd door Johan Robyns (CD&amp;V) en Sandy Neel (Vl.Belang).
Legislatuur 2019 - 2024.
Na de verkiezingen van 14 oktober 2018 werd dezelfde meerderheidscoalitie van 2013 voortgezet met Paul Cordy (N-VA) als districtsburgemeester. De meerderheid bestaat uit Groen, N-VA en Open Vld met 21 zetels op 33 zetels. Dat is 4 zetels meer dan de vorige meerderheid. De 12 oppositiezetels werden verdeeld onder PVDA+, sp.a (sinds 2021 Vooruit), CD&amp;V, VB en nieuwkomer D-SA.
Bezienswaardigheden.
Antwerpen heeft tal van bezienswaardigheden zoals:

</doc>
<doc id="21335" url="https://nl.wikipedia.org/wiki?curid=21335" title="Berendrecht-Zandvliet-Lillo">
Berendrecht-Zandvliet-Lillo

Berendrecht-Zandvliet-Lillo is na het district Antwerpen het grootste in oppervlakte maar tevens het dunst bevolkte district van Antwerpen. Het staat in Antwerpen ook bekend onder de bijnaam van het noorderdistrict, het polderdistrict of onder haar afkorting Bezali.
Berendrecht-Zandvliet-Lillo behoort sinds 2018 tot het gerechtelijk kanton Kapellen. Daarvoor behoorde het tot het elfde kanton Antwerpen.
Geschiedenis.
Tweede wereldoorlog.
De deelgemeente werd rond 20 mei 1940 bezet door het Duitse leger en bevrijd op 4 september 1944. De site bel-memorial.org meldt o.a. een monument op de Havenmarkt van Lillo.
Fusie.
Op 15 april 1958 werden Berendrecht, Zandvliet en Lillo bij Antwerpen gevoegd en daarna werd het polderlandschap grotendeels onteigend voor de havenuitbreiding. Zie bijbehorende pagina's voor meer informatie. De drie districten werden later begin januari 1983 samengevoegd tot het district "Antwerpen 4".
Van district Antwerpen 4 naar district Berendrecht-Zandvliet-Lillo.
In 1983 werd het voormalige district "Antwerpen 4" (met postnummer 2040) onder de naam "Berendrecht-Zandvliet-Lillo" van het zojuist gevormde verenigde district Antwerpen gescheiden en als volwaardig nieuw district tussen de andere met Antwerpen in 1983 gefuseerde deelgemeenten opgenomen. Op 20 december 1999 werd op de Antwerpse gemeenteraad het besluit genomen om de adviserende districtsraden met de verkiezingen in 2000 door rechtstreeks gekozen districtsraden te vervangen.
Van 1 januari 2001 tot eind 2006 was de eerste (op 8 oktober 2000) rechtstreeks verkozen districtsraad aan de slag. Op 1 januari 2007 ging de tweede (op 8 oktober 2006) rechtstreeks verkozen districtsraad aan de slag en op 1 januari 2013 was het de beurt aan de derde (op 14 oktober 2012 verkozen) districtsraad. Op 1 januari 2019 volgde de vierde (op 14 oktober 2018 verkozen) districtsraad.
De districtsraad heeft beslissingsbevoegdheid over het sport-, jeugd-, cultuur- en seniorenbeleid, over de communicatie van het district, de feestelijkheden en een gedeelte van de straat- en groenwerken. Over de andere domeinen kan de districtsraad adviezen geven.
Demografie.
Het district Berendrecht-Zandvliet-Lillo is 5266 ha groot en telde 10.053 inwoners op 1 januari 2020.
Wapenschild.
Op 6 juli 2011 keurde de Vlaamse regering bij Ministerieel Besluit een nieuw wapenschild goed voor het district Berendrecht-Zandvliet-Lillo. Tot dan toe had het district de wapens van de drie voormalige gemeenten naast elkaar gebruikt. In het nieuwe wapen verwijst de beer naar Berendrecht, het plompenblad naar Lillo en de lelie naar Zandvliet als voormalig eigendom van de Sint-Michielsabdij.
Politiek.
Structuur.
Het district Berendrecht-Zandvliet-Lillo maakt deel uit van de stad Antwerpen. Deze ligt in het kieskanton Antwerpen (dewelke identiek is aan het provinciedistrict Antwerpen) en ligt in het kiesarrondissement Antwerpen en de kieskring Antwerpen.
Districtsraad.
De gezamenlijke Berendrechtse, Zandvlietse en Lilloose districtsraad bestaat uit 15 gemeenschappelijke zetels.
De meerderheid wordt gevormd door zes zetels voor N-VA en één zetel voor CD&amp;V. Door de steun van ex-VB lid An Van Uffelen heeft deze coalitie een meerderheid van 8 zetels. Verder wordt de raad opgevuld door drie zetels voor VB en vier zetels voor PRO2040, een lijst van sp.a en onafhankelijken.
De 15 districtsraadsleden (2019-2024) zijn:
Geschiedenis.
Resultaten van de districtraadsverkiezingen sinds 2000.
Op 8 oktober 2000 werden de eerste districtsraadsverkiezingen voor het gemeentedistrict Berendrecht-Zandvliet-Lillo gehouden.
De huidige districtsraad voor 2019-2024 werd op 14 oktober 2018 gekozen.
De volgende districtsraadverkiezingen vinden plaats op 13 oktober 2024.

</doc>
<doc id="21336" url="https://nl.wikipedia.org/wiki?curid=21336" title="Keanu Reeves">
Keanu Reeves

Keanu Charles Reeves (Beiroet, 2 september 1964) is een Canadees filmacteur.
Biografie.
Reeves' voornaam betekent "koele wind over de bergen" in het Hawaïaans. Zijn vader is afkomstig uit Hawaï en zijn moeder is Brits; ze ontmoetten elkaar in een periode dat ze allebei in Libanon werkten. Na de scheiding van zijn ouders in 1966 emigreerde zijn moeder met de kinderen naar Toronto.
Reeves groeide op in Toronto. In een tijdspanne van vijf jaar bezocht hij vijf middelbare scholen, waaronder de 'Etobicoke School of the Arts', waar hij later werd weggestuurd, vermoedelijk omdat hij dyslectisch is.
Zijn eerste succes was in de film "River's Edge" (1986), maar zijn eerste grote rol kreeg hij in de film "Youngblood" met Rob Lowe, eveneens uit 1986. De rol die hem wereldwijd populair maakte was die van Ted in "Bill and Ted's Excellent Adventure" uit 1989. Hij speelde samen met Charlize Theron en Al Pacino in "The Devil's Advocate". Later speelde hij samen met Charlize Theron in "Sweet November". Sinds 1999 is hij bekend door zijn hoofdrol in de sciencefictionfilmtrilogie "The Matrix" (1999), "The Matrix Reloaded" (2003) en "The Matrix Revolutions" (2003), waarmee hij meer dan 200 miljoen dollar verdiende, wat hem de best-betaalde acteur aller tijden maakt.
Reeves kreeg op 31 januari 2005 een ster op de Hollywood Walk of Fame.
In 2012 verscheen de documentaire "Side by Side", die Reeves produceerde en waarvoor hij verschillende interviews afnam, waarin regisseurs als James Cameron en Martin Scorsese spreken over de geschiedenis van de digitalisering van de film.
Reeves' regiedebuut, "Man of Tai Chi", ging in 2013 in première. Hij acteert zelf ook in de film.
Met de tetralogie "John Wick"-films (2014-2023) is Reeves een erkend internationaal fenomeen in het actiefilmgenre. Opmerkelijk aan deze films is dat ze geregisseerd werden door zijn vriend Chad Stahelski, die vele malen als stuntdubbel van Reeves fungeerde.

</doc>
<doc id="21337" url="https://nl.wikipedia.org/wiki?curid=21337" title="Klimmen van A tot Z">
Klimmen van A tot Z

Deze pagina bevat een lijst van termen die gebruikt worden bij het klimmen.

</doc>
<doc id="21338" url="https://nl.wikipedia.org/wiki?curid=21338" title="Sci-fi">
Sci-fi



</doc>
<doc id="21339" url="https://nl.wikipedia.org/wiki?curid=21339" title="Zoo">
Zoo



</doc>
<doc id="21340" url="https://nl.wikipedia.org/wiki?curid=21340" title="Rastafari">
Rastafari

Rastafari of rasta is een levensbeschouwing met wortels in Jamaica. De naam komt van Ras Tafari Makonnen, de naam van de Ethiopische keizer Haile Selassie. Rastafari's geloven in de goddelijkheid van Haile Selassie. Voor veel aanhangers is hij de reïncarnatie van Jezus.
De beweging kent geen officiële centrale leiding en heeft wereldwijd een paar miljoen aanhangers. Aanhangers staan bekend als rastafari's of rasta's. Ook worden ze wel "natty dreads" of "Rasta rebels" genoemd. De interpretatie van de beweging als een geloof of religie is volgens veel aanhangers een misvatting, omdat het wordt gezien als een geesteshouding gecombineerd met een manier van leven. Sommige aanhangers vermijden het woord "rastafarianisme" daarom, omdat het suffix "-isme" suggereert dat het betrekking heeft op een religieuze doctrine en organisatie, hetgeen als ongewenst wordt gezien.
Geschiedenis.
De oorsprong van rastafari ligt in Jamaica in de jaren 1930, bij de gekleurde bevolking die door het slavernijverleden onderaan de sociale ladder stond. De beweging werd vooral gevoed door Marcus Garvey, die pleitte voor gekleurde bewustzijn en de repatriëring van gekleurden naar Afrika. 
Garvey deed in 1914 een bijzondere uitspraak: er zou een getinte koning worden gekroond die zou opkomen voor de gekleurde bevolking. Zestien jaar later werd in Ethiopië Ras Tafari Makonnen, waarvan "Ras" een adellijke titel is (vergelijkbaar met hertog), gekroond tot Keizer Haile Selassie. Foto's van de kroning maakten in Jamaica grote indruk: blanken knielden voor een getinte koning. Door de grote sociale achterstand werd Haile Selassie al snel populair onder de Jamaicaanse bevolking. De Britse regering nodigde hem uit op Jamaica om te laten zien dat hij geen God was, maar een mens. Dit werkte echter averechts: zijn populariteit werd nog groter.
Leonard Percival Howell, ook bekend als The Gong of G.G. Maragh (voor Gong Guru), was een Jamaicaanse religieuze figuur. Volgens zijn biograaf Hélène Lee werd Howell geboren in een Anglicaans gezin. Hij was een van de eerste predikers van de Rastafari-beweging (samen met Joseph Hibbert, Archibald Dunkley en Robert Hinds), en staat bij velen bekend als de eerste rasta. In tegenstelling tot veel rasta's droeg Howell nooit dreadlocks.
Hij begon in 1933 te prediken over wat hij beschouwde als het symbolische voorteken voor de Afrikaanse diaspora - de kroning van Ras Tafari Makonnen tot keizer Haile Selassie I van Ethiopië. Zijn prediking beweerde dat Haile Selassie de 'naar de aarde teruggekeerde Messias' was, en hij publiceerde een boek genaamd The Promised Key. Hoewel dit ertoe leidde dat hij werd gearresteerd, berecht wegens opruiing en twee jaar werd opgesloten, groeide de Rastafari-beweging.
Howell vormde een stad of gemeente genaamd Pinnacle in Saint Catherine Parish die beroemd werd als een plaats voor Rastafari. 
Howells eerste openbare articulatie van de goddelijkheid van Haile Selassie vond plaats in januari 1933. Deze eerste openlijke vergoddelijking, die de keizer van Ethiopië uitriep als de incarnatie van God, vond plaats op "Redemption Ground" in Kingston, maar slaagde er niet in bekeerlingen te verwerven.
In februari 1933 verplaatste Howell zijn bijeenkomst naar een zuidoostelijke parochie van St. Thomas en twee maanden later, op 18 april, sprak hij ongeveer tweehonderd mensen toe tijdens een bijeenkomst in Trinity Ville, St. Thomas. Tijdens deze bijeenkomst was de politie aanwezig om de gebeurtenis te volgen en te controleren, die zij beschouwden als 'opruiend'. Ondanks zorgen kozen de autoriteiten ervoor om geen aanklacht in te dienen tegen Howell om niet extra aandacht te vestigen op zijn beweging en besloten in plaats daarvan hem nauwlettend in de gaten te houden.
Volgens Howell en zijn volgelingen was keizer Haile Selassie I van Ethiopië de "Zwarte Messias" - een incarnatie van God voorspeld door bijbelse profetieën. Howell geloofde dat de grootse kroning van Haile Selassie (waarvan algemeen werd beweerd dat hij de afstammeling was van koning David, koning Salomo en de koningin van Sheba, deels vanwege de middeleeuwse Ethiopische tekst Kebra Nagast), de realisatie was van een profetie. De grootsheid van de machtsovername van de keizer leek de dwingende claim van Howell te bevestigen.
Howells leringen begonnen vaak met achtergrondinformatie over het volk, het land en de soevereiniteit van Ethiopië als een onveranderd land dat bevolkt werd door oorspronkelijke, primitieve christelijke mensen die onder rechtstreeks bestuur stonden van een koning die een directe afstammeling was van koning David. Hij idealiseerde Ethiopië in zijn prediking en noemde het land een land met ongeëvenaarde mensen en een perfecte taal, de enige onbedorven taal op aarde. Howell benadrukte de komst van een nieuwe beschaving gebaseerd op en gesticht in de glorie en macht van Haile Selassie, de 'Supreme Black King'. Hij droeg zijn volgelingen op om de Ethiopische keizer te aanbidden als de allerhoogste God over de hele mensheid. Volgens Howell waren het via Ethiopië dat de waarheden van een goed karakter, sociale orde, mannelijkheid en vrouwelijkheid werden bewaard en voor iedereen zichtbaar werden. Howell predikte dat de Ethiopische cultuur weer in opkomst was om de hegemonische Angelsaksische troepen in te halen die Afrikanen tot slaaf hadden gehouden.
Sinds de internationale opkomst van reggaemuziek heeft de rastabeweging ook veel aanhangers buiten Jamaica gekregen.
Doctrine.
Rastafari heeft geen officiële doctrine. Het is meer een levenswijze dan een geloof. Er is geen overkoepelende organisatie zoals een rastakerk. 
De basis voor rastafari is de Bijbel, aangevuld met oude boeken en geschriften die door de westerse kerken niet opgenomen zijn in de Bijbel, waaronder de "Kebre Negest". De Kebre Negest (Ge'ez: ክብረ ነገሥት, kəbrä nägäst) is een in de 13e eeuw samengesteld boek waarin de overleveringen rond de dynastie der Ethiopische koningen werden opgetekend. De traditie dat de Negus Negesti van Ethiopië afstamt van Koning Salomo en Koning David werd hierin voor zover bekend voor het eerst op schrift gesteld.
De filosofie is gebaseerd op de voorspelling van Marcus Garvey dat er een koning in Afrika zou opstaan die alle zwarte mensen terug zal leiden naar het moederland, Ethiopië (Afrika). Keizer Haile Selassie I (voormalig keizer van Ethiopië) zou een directe afstammeling zijn van de Jeruzalemse koning Salomo en de Ethiopische Koningin van Sheba. Historici zijn het er echter over eens dat deze vermeende "Salomonische" bloedlijn meerdere keren werd verbroken in de loop der geschiedenis, en waarschijnlijk een 13e-eeuwse uitgevonden traditie is om de nieuwe heerschappij van Yekuno Amlak (r. 1270–1285) te rechtvaardigen. Hun zoon zou de Ark van het Verbond (waarin de Stenen Tafelen met daarop de Tien geboden) van Israël naar Ethiopië hebben gebracht. Volgens de overlevering bevindt de Ark zich nog steeds in Ethiopië. De rasta's zien Ethiopië als het beloofde land (Zion) alwaar alle zwarten ooit terug zullen keren. De westerse wereld wordt gezien als Babylon dat ooit ten onder zal gaan.
In het geloof van de rastafari's komen verschillende termen voor die zijn ontleend aan het jodendom. Zion is ook de berg waarop de stad Jeruzalem is gebouwd, Babylon is de stad waar de joden in de zesde eeuw v. Chr. in ballingschap verbleven. Na deze ballingschap begon de bloeiende tweede tempelperiode die eindigde na de verwoesting van de tempel in 70 na Chr. De term Exodus (de uittocht) wordt gebruikt als een vooruitverwijzing naar de bevrijding van de zwarte mens. De link met het jodendom is er meer gericht op Nazireeërs. Hieruit komt ook voort dat rasta's hun haar niet mogen scheren, geen wijn drinken en niet in contact mogen komen met de dood. Veel rasta's zijn daarom vegetariër of veganistisch. Verder vermijden ze elke associatie met de dood; ze gaan niet naar begrafenissen.
De Rastafari ordes / sekten.
Er zijn 3 verschillende Rastafari-ordes / sekten, met verschillende overtuigingen en symbolen. Deze groepen zijn het echter eens over twee gemeenschappelijke principes; de verheven status van Haile Selassie I en de afwijzing van witte eurocentrische beelden van goddelijkheid.
Nyahbinghi Order.
Theocratisch Priesterschap en Livity Order of Nyabinghi De Nyahbinghi-order is de oudste van alle Rastafari-orders. De naam Nyahbinghi is afgeleid van koningin Nyahbinghi die in de 19e eeuw over Oeganda regeerde. Ze vocht tegen de kolonialisten in Oeganda. Alle andere bevelen kwamen van deze sekte. Leden van deze sekte richten zich voornamelijk op keizer Haile Selassie en ze verkondigen dat hij de incarnatie is van de oppergod. De Nyahbinghi-order drong aan op hun repatriëring naar Ethiopië, vanwaar ze geloven dat alle zwarte mensen kwamen. Ethiopië speelt een grote rol in deze sekte en is vertegenwoordigd in al hun symbolen inclusief hun vlag. Hun vlag verschilt een beetje van andere, omdat de plaatsing van de kleuren anders is: groen (boven), de vegetatie van Ethiopië, goud (midden), minerale rijkdom van Ethiopië en rood (onder), het bloed van Ethiopiërs.
Bobo Shanti.
Het woord Bobo Shanti is afgeleid van Bobo, wat staat voor Black en Ashanti, de woeste Afrikaanse stam uit Kumasi, Ghana. Er wordt aangenomen dat de meeste slaven die naar Jamaica werden gebracht, afkomstig waren van de Ashanti-stam en de voorouders zijn van veel Jamaicanen. Wijlen prins Emanuel Charles Edwards richtte in de jaren vijftig de Bobo Shanti-orde op in Jamaica. De nieuwe orderleider van Bobo Shanti is Trevor Stewart. De Bobo Shanti gebruiken Openbaringen 5 om Prins Emmanuel te rechtvaardigen als de reïncarnatie van de Christus. Hij wordt beschouwd als de gereïncarneerde Zwarte Christus in een priesterlijke staat. Hij wordt door de meeste leden van de Bobo Shanti geroepen als Prins Emmanuel Charles Edwards, zonder moeder of vader, een priester van Melchezidek, de Zwarte Christus in het vlees. Hij, samen met zijn nakomelingen en Haile Selassie, worden gezien als goden. Marcus Garvey wordt beschouwd als een profeet. De Bobo Shanti geloven in zwarte suprematie en dat alle zwarte mensen naar Afrika moeten worden gerepatrieerd. Bovendien is de Bobo Shanti-order ook van mening dat zwarte mensen geld moeten krijgen voor slavernij.
De leden van het "huis" van Bobo Shanti worden ook wel Bobo Dreads genoemd. Leden van deze orde kleden zich heel anders dan alle andere ordes. Ze dragen lange gewaden en zeer strak gewikkelde tulbanden. Ze leven ook gescheiden van de samenleving en de andere Rastafari-ordes in hun huidige basis in het Nine Miles-gebied van Bull Bay, Jamaica. Ze functioneren op dezelfde manier als de Accompong Marrons, ook al is het niet officieel, als een onafhankelijke natie binnen Jamaica met hun eigen grondwet. Ze aanvaarden de waarden en levensstijl van de algemene Jamaicaanse samenleving niet. Hun levensstijl komt sterk overeen met die van de oudtestamentische joodse mozaïsche wet, waaronder de observatie van de sabbat van vrijdag zonsondergang tot zaterdag zonsondergang, hygiënewetten voor menstruerende vrouwen en speciale groeten onder elkaar. Tijdens de sabbat mag er niet gewerkt worden en wordt de consumptie van zout en olie vermeden.
De Bobo Shanti zijn een zelfvoorzienende groep die strohoeden en bezems maakt en verkoopt om de gemeenschap te ondersteunen en hun eigen producten te verbouwen. De leden van deze orde roken geen marihuana in het openbaar, aangezien het alleen gereserveerd is voor aanbidding onder leden. De leden dragen hun dreadlocks in een tulband zodat de dreads niet vies worden. Schoonheid staat hoog in het vaandel.
Twelve Tribes of Israel.
Deze organisatie werd in 1968 opgericht door “Prophet Gad” (Dr. Vernon Carrington) en is de meest liberale van alle andere Rastafari-ordes. Het hoofdkwartier is gevestigd aan Hope Road in Kingston, Jamaica. De twaalf stammen zijn beschreven als de Rastafari-orde die qua overtuigingen het dichtst bij het christendom of het messiaanse judaïsme staat. Leden volgen de leer van het lezen van de Bijbel (de Scofield Reference Bible, King James Version) een hoofdstuk per dag uit Genesis 1 - Openbaring 22, een praktijk die door Carrington wordt aangemoedigd. De leden van deze organisatie zijn vrij om te aanbidden in een kerk naar keuze of in hun eigen huiselijke omgeving.
Overtuigingen, De Twaalf Stammen van Israël onderwijzen redding door de Messiyah Jezus Christus, naar wie ze verwijzen als Yahshua of met de Amhaarse naam Yesus Kritos. Het is misschien het Rastafari-herenhuis dat qua overtuigingen het dichtst bij het christendom of het messiaanse judaïsme staat.
Haile Selassie, keizer van Ethiopië, wordt gezien als een goddelijk gezalfde koning in de lijn van koningen David en Salomo (het huis van Selassie wordt de Solomonische dynastie genoemd). Hoewel hij wordt beschouwd als een vertegenwoordiging van "De Messiyah in koninklijk karakter", wordt hij niet gezien als een incarnatie van de Messiyah, noch als Jah Zelf, maar als een vertegenwoordiger van het eeuwige Davidische verbond, dat door Yesus Kristos zal worden vervuld. zijn terugkeer als de veroverende leeuw van de stam van Juda (Yahudah).
Leden van de Twaalf Stammen van Israël wijzen, net als alle andere Rastafari's, de consumptie van alcohol af, onthouden zich van het knippen van hun haar en vermijden de doden en alles wat met de dood te maken heeft, als onderdeel van de nazireeërgeloften. Ze houden ook de sabbat en volgen de Ital spijswetten.
Het hoofdkantoor van de Twelve Tribes of Israel-organisatie bevindt zich in Shashemene in Ethiopië. Leden van de Twaalf Stammen-sekte beschouwen zichzelf als de directe afstammelingen van de 12 Zonen van Jacob. De 12 Zonen zijn onderverdeeld in 12 Huizen die worden bepaald door je geboortemaand. Elk huis heeft ook een kleur. gemodelleerd naar de twaalf stammen van Israël: Ruben, Simeon, Levi, Juda, Issaschar, Zebulon, Dan, Gad, Aser, Naftali, Jozef en Benjamin. Elk lid behoort tot een stam, die wordt bepaald door de Gregoriaanse geboortemaand, hoewel deze begint in april in overeenstemming met de Joodse kalender. Elke stam wordt vertegenwoordigd door een kleur, een deel van het lichaam en een karaktereigenschap, vaak een "faculteit" genoemd.
Leden dragen rode, gouden en groene banieren tijdens vergaderingen, tijdens gebeden en Bijbellezingen als een heilig kleed. De Twaalf Stammen van Israël opereren internationaal en hebben hoofdkantoren in verschillende landen. Leden werken aan repatriëring naar Afrika, voornamelijk Ethiopië (Shashemene). Bob Marley was het opmerkelijkste lid.
Rituelen.
Rasta's leven naar de geboden van het Oude Testament. Deze vormt ook de basis voor veel van de rituelen, zoals:
Speciale dagen zijn de herdenking van de kroning van de Keizer (2 november), ceremoniële verjaardag van de Keizer (6 januari), bezoek van de Keizer aan Jamaica (21 april), persoonlijke verjaardag van de Keizer (23 juli), einde van de slavernij (1 augustus) en de verjaardag van Marcus Garvey (17 augustus).
De rastakleuren zijn groen (vruchtbaarheid), goud/geel (rijkdom), rood (het bloedvergieten tijdens de slavernij), naar de kleuren van de Ethiopische vlag en zwart (als de huid van het Afrikaanse volk). Rasta's kleden zich vaak in deze kleuren.
Reggae.
Reggae staat niet los van de rastacultuur. De muziek heeft bijgedragen aan het verspreiden van het gedachtegoed. Veel reggaezangers/-zangeressen en groepen zijn aanhangers van rastafari en de ideologie wordt vaak bezongen in de muziek. Zo is "Get Up, Stand Up" van Bob Marley te zien als een oproep op te staan voor de verwezenlijking van Zion in dit leven, niet daarna. Ook het nummer "Redemption Song" is een duidelijke verwijzing naar de rastafari. Uitdrukkingen die vaak terugkomen zijn: "Rastafari Vibration Positive", "Escape from Babylon", "Concrete Jungle" en "Iron Lion Zion".

</doc>
<doc id="21341" url="https://nl.wikipedia.org/wiki?curid=21341" title="15de eeuw">
15de eeuw



</doc>
<doc id="21342" url="https://nl.wikipedia.org/wiki?curid=21342" title="Magnetostrictie">
Magnetostrictie

Magnetostrictie is het veranderen van de afmetingen van een materiaal onder invloed van een magnetische ordening. Magnetostrictie is een eigenschap van ferromagnetische materialen, zoals ijzer en kobalt.
Er bestaan twee soorten magnetostrictie:
Magnetostrictie lijkt oppervlakkig op de thermische uitzetting, waarbij materialen uitzetten als de temperatuur hoger wordt.
Het effect is voor het eerst waargenomen door James Joule toen hij in 1842 bezig was met een stuk ijzer.
Deze eigenschap leidt ertoe dat deze materialen magnetische energie kunnen omzetten in mechanische energie en omgekeerd. Deze eigenschap kan worden gebruikt in actuatoren en sensoren.
De mate van magnetostrictie wordt uitgedrukt in de magnetostrictie coëfficiënt "L" die gelijk is aan de fractie van de uitzettingslengte bij de magnetische verzadiging ten opzichte van de lengte zonder extern veld.
De magnetostrictie veroorzaakt het geluid dat door transformatoren kan worden uitgestraald.
Samenhangende effecten.
Het omgekeerde van magnetostrictie, het verschijnsel dat de magnetisatie van een materiaal kan veranderen als het onderhevig is aan mechanische vervorming, wordt het Villari-effect genoemd.
Verder bestaat het Matteuci-effect, het ontstaan van een spiraalvormig magneetveld als het materiaal getordeerd wordt, en het Wiedemann-effect, het draaien van het materiaal als het aan een spiraalvormig veld wordt blootgesteld.

</doc>
<doc id="21343" url="https://nl.wikipedia.org/wiki?curid=21343" title="16de eeuw">
16de eeuw



</doc>
<doc id="21344" url="https://nl.wikipedia.org/wiki?curid=21344" title="James Joule">
James Joule



</doc>
<doc id="21347" url="https://nl.wikipedia.org/wiki?curid=21347" title="Sahara">
Sahara

De Sahara (Arabisch : الصحراء الكبرى) is het grootste aaneengesloten gebied met een woestijnklimaat. De Sahara is gelegen in Noord-Afrika en beslaat ongeveer 31% van het continent. De naam is afgeleid van het Arabische woord "sahra", dat "woestijn" in algemene zin betekent. De Sahara strekt zich uit van de Westelijke Sahara aan de Atlantische Oceaan tot in Egypte aan de Rode Zee. Aan de noordzijde wordt ze begrensd door de Middellandse Zee en het Atlasgebergte. De zuidzijde wordt gevormd door de Sahel, een gebied dat enigszins begroeid is. Er zijn meerdere definities over waar de grens van de Sahara precies loopt, deze is dus onduidelijk, maar deze definities zijn van toepassing op de verschillende soorten begroeiing.
Geschiedenis.
Klimaatverandering.
Hoewel vandaag de dag de Sahara een grote woestijn is, was dat niet altijd zo. Dit heeft te maken met de Milanković-parameters waarbij de omloopbaan, precessie en ashelling van de Aarde in verschillende cycli varieert. In bepaalde tijdvakken zorgt de samenloop van deze parameters ervoor dat de moesson noordelijker valt en daarmee de Sahara in een savanne verandert. Uit onderzoek blijkt dat er vroeger rivieren stroomden en het Tsjaadmeer ooit groter was dan de Kaspische Zee.
Tijdens het Pleistoceen was er zo'n periode, en er groeiden dan ook veel plantensoorten. In deze perioden konden mensen zich goed handhaven in deze gebieden als jager-verzamelaars. Vermoedelijk leefden de nijlpaarden, olifanten, bavianen, katachtigen etc. nog tot in het Neolithicum in het gebied dat tegenwoordig de Sahara heet, en tot een miljoen jaar geleden waren er nog planten terug te vinden die we tegenwoordig alleen in natte, vochtige gebieden aantreffen of zelfs in de tropen. In de Sahara zijn nog resten terug te vinden van diverse menselijke soorten, zoals de Homo habilis en de Homo australopithecus, vermoedelijk al ruim vijf miljoen jaar geleden. In de huidige Sahara kunnen dan ook tot twee miljoen jaar oude stenen werktuigen worden aangetroffen.
Van 38.000 tot 18.000 v.Chr. werd de noordelijke Sahara, tot aan Ahaggar, Tassili en Tibesti dichtbevolkt door mensen afkomstig uit Noord-Afrika. Tussen 18.000 en 10.000 v.Chr. beleefde de Sahara een extreem droge periode, waarin de woestijn zich verder naar het zuiden uitbreidde. Mogelijk hebben deze afwisselende periodes van droogte en begroeiing meerdere migraties van Afrika naar Eurazië veroorzaakt, waarbij de natte periodes de mensen vanuit het zuiden naar de Sahara lokte en de droogte hen naar het noordwesten dreef. (zie Saharapomp-hypothese)
Holoceen subpluviaal.
Na 10.000 v.Chr. werd de Sahara weer vochtiger, en rond 7.000 v.Chr. begint het Holoceen subpluviaal, waarin de Sahara een aanmerkelijk vochtiger klimaat en een dichtere menselijke bevolking bezat. Het gebied werd toen bewoond door jager-verzamelaars en later door herders. Op verschillende locaties in de bergen zijn rotsschildering aangetroffen die bekend staan als de "Rotskunst van de Sahara", zoals in Tassili n'Ajjer, Tadrart Acacus en het Tibestigebergte. De oudste tekeningen gaan vooral over dieren en de jacht daarop. Vanaf het 7e millennium v.Chr. duiken tekeningen op van herders, en vanaf het 3e millennium v.Chr. worden paarden, gevechten en later ook kamelen afgebeeld. Oude volkeren van de Sahara waren de Tenerian en de Kiffian.
Vanaf het 5e millennium v.Chr. werd het klimaat steeds droger. De bewoners trokken zich terug, naar de Middellandse Zeekust, Midden-Afrika en naar het gebied langs de Nijl waardoor hier de Badaricultuur ontstond. Een deel van de bevolking bleef en leerde leven met de droogte. Op verschillende plaatsen bleven oasen bestaan, gevoed door grondwater dat overbleef van de vochtige periode.
Transsaharahandel.
De Garamanten waren een volk dat in het zuidwesten van het huidige Libië woonde. Zij waren in staat om hun gebied te bevloeien met grondwater, met tunnels gelijkend op de qanats. Toen de Feniciërs in de 9e eeuw v.Chr. de havenstad Carthago stichtten wisten zij een handelsnetwerk op te zetten met karavaanroutes om handel te drijven met de volkeren rond het Tsjaadmeer. Later dreven ze handel met de Romeinen die in de 2e eeuw v.Chr. de hele noordkust van Afrika veroverd hadden. De Romeinen zagen de woestijn als een natuurlijke grens waar een vijandig leger niet doorheen zou kunnen komen. In de 4e eeuw werden de kamelen geïntroduceerd en vanaf de 8e eeuw kwam de transsaharahandel echt goed op gang en kwamen er meer handelsroutes. De karavanen werden gedomineerd door de Berbers en met name de Toeareg en zouden tot in de 17e eeuw de belangrijkste handelscontacten vormen tussen de koninkrijken langs de Niger, de Middellandse Zee en de Zijderoute. Via het handelsnetwerk werden slaven voor de Arabische slavenhandel aangevoerd, en het leidde tot de bloei van handelssteden zoals Ghadames, Djenné en Timboektoe. Deze laatste stad zou uitgroeien tot een handelsmetropool en een universiteit stichten. Op vele plaatsen langs de routes werden ksars gebouwd, versterkte dorpen en kastelen.
Komst van de islam.
In 643 vielen de legers van de Omajjaden de Sahara binnen. De verovering verliep tamelijk makkelijk. De noordkust was in handen van de Byzantijnse Rijk, maar dat moest zich ook al verdedigen tegen de moslims die het huidige Turkije waren binnengedrongen, waardoor de Byzantijnen Noord-Afrika aan hun lot overlieten. In de ksar van Chenini (Tunesië) hield men lange tijd stand en na verloop van tijd stond hier een nieuwe leidster op, Kahina. Zij wist de islamitische legers terug te dringen tot in het huidige Libië. In de hoop dat de moslims hun interesse zouden verliezen paste zij de tactiek van de verschroeide aarde toe, maar dit bleek een vergissing. De Arabieren kwamen terug en uiteindelijk werd Kahina verslagen in het amfitheater van El Djem. De noordkust werd ingelijfd in het kalifaat van de Omajjaden die vervolgens oprukten naar Spanje. De verspreiding van de islam ging aan de kust gepaard met verovering, maar de islamitische legers drongen niet dieper door in de Sahara. De islam zou zich door bekering via de karavaanroutes over de woestijn verspreiden. Later in de 16e eeuw zouden de noord- en oostkusten in handen komen van het Ottomaanse Rijk.
Koloniale tijd.
In de loop van de 19e eeuw kwam de Sahara in Europese handen. In 1830 veroverden de Fransen Algiers en vanuit Senegal werd het zuiden van de Sahara ingenomen. Uiteindelijk zou bij de verdeling van Afrika het grootste deel van de Sahara in handen van de Fransen komen. In het oostelijke deel werden de Britten de baas (Egypte, Soedan), in Libië de Italianen en de Westelijke Sahara werd Spaans. Na de Tweede Wereldoorlog werden deze gebieden onafhankelijk.
Landen in de Sahara.
De oppervlakte van de Sahara bedraagt ongeveer 9.065.000 vierkante kilometer. Het gebied is hiermee ongeveer 300 keer zo groot als België.
De Sahara omvat, geheel of deels:
Van de Westelijke Sahara is het omstreden of het een zelfstandige staat is. Het grondgebied, dat wordt geclaimd door zowel het Polisario als door Marokko, ligt ten zuidwesten van Marokko, en is de voormalige Spaanse kolonie Spaanse Sahara.
De strook net ten zuiden van de Sahara wordt de Sahel genoemd, en de landen waarin deze (half)woestijn ligt, de Sahel-landen.
Klimaat, landschap en geologie.
De Sahara is zeer droog en de gemiddelde neerslag bedraagt minder dan 100 millimeter per jaar. De dagen zijn zeer warm en de nachten relatief koud (dit fenomeen komt voor in de meeste woestijnen). Wanneer het daarentegen wel regent kan dit vrij onverwacht gebeuren en in hevige plensbuien. Deze kunnen voor reizigers gevaarlijk zijn omdat de wadi's waardoor het water wordt afgevoerd, door hen als weg of pad worden gebruikt. Het komt dan ook weleens voor dat een onfortuinlijke reiziger niet op tijd de wadi kan verlaten en in de woestijn verdrinkt.
De Sahara bestaat grotendeels uit rotsachtige gebieden. Slechts zo'n 20% van het oppervlak bestaat uit ergs. Dit zijn grote zandverstuivingen met zandduinen. Deze duinen zijn in beweging en kunnen zich langzaam verplaatsen waardoor een volledige erg in duizenden jaren van plek kan veranderen. Onder de grond bevinden zich een aantal immense waterreservoirs, waar water uit de tijd dat het nog een savanne was ligt opgeslagen, het zogenaamde "fossiele water". Op verschillende plaatsen in de woestijn komt het water aan de oppervlakte. Op deze plekken bevindt zich dan een oase. In de Sahara zijn bergketens te vinden die vaak van vulkanische oorsprong zijn. In de smalle kloven wordt ook water vastgehouden. Het hoogste punt is de Emi Koussi in Tsjaad.
De Sahara heeft een aantal bijzonder locaties. Helemaal in het oosten wordt deze doorsneden door de Nijl met een smalle vruchtbare kuststrook. De Richatstructuur is een cirkelvormige rotsformatie van vijftig kilometer in doorsnee, die ook wel het "Oog van de woestijn" wordt genoemd. In het zuidelijk deel van de woestijn ligt het Tsjaadmeer, het op een na grootste zoetwatermeer van Afrika. De Sahara kan ingedeeld worden in een aantal ecoregio's die o.a. in temperatuur en luchtvochtigheid variëren. De Tanezrouft en de Ténéréwoestijn hebben mogelijk het meest onherbergzame klimaat.
Via de Sirocco komt er Saharastof, woestijnzand, via de atmosfeer tot aan België en Nederland of zelfs noordelijker dat met de regen op aarde neerkomt. Het grootste deel van het Saharastof komt echter via de oostenwind in de Atlantische Oceaan terecht. In het stof zit een hoeveelheid ijzer waarmee een groot deel van die oceaan bemest wordt. Hierdoor neemt de fotosynthese van plankton toe.
Flora en fauna.
In de Sahara komt een grote verscheidenheid aan diersoorten voor, waaronder de addax ("Addax nasomaculatus"), manenschaap ("Ammotragus lervia"), jachtluipaard ("Acinonyx jubatus") en gestreepte hyena ("Hyaena hyaena"). De planten zijn ook aan de grote temperatuurschommelingen aangepast. Zo hebben ze lange wortels om water gemakkelijker uit de grond te halen en ze hebben kleine en dikke bladeren.
Sneeuw.
In de Sahara komt af en toe sneeuwval voor. Dit gebeurt maar een paar keer in de 10 jaar en vaak heel lokaal. De sneeuw blijft in het algemeen ook slechts enkele uren liggen omdat overdag de temperaturen gemiddeld boven de 10 graden uitkomen. Onder andere in 1979 viel er in grotere delen van de Sahara sneeuw.
Op 7 januari 2018 viel er in de Algerijnse woestijnstad Aïn Sefra op sommige plaatsen een halve meter sneeuw. 
Hoger gelegen delen van de Sahara ontvangen echter vaker sneeuw. Het Atlasgebergte, hoewel aan de rand van de woestijn, kent zelfs enkele ski-resorts. Maar ook gebergten in het centrum van de Sahara krijgen soms met sneeuwval te maken. De relatieve luchtvochtigheid is weliswaar laag, maar de absolute luchtvochtigheid is genoeg om sneeuw te vormen wanneer de lucht tegen de bergen wordt opgestuwd. Het Tibestigebergte ontvangt gemiddeld iedere zeven jaar sneeuw op de hoogste toppen, en de Tahat in het Massief van Ahaggar gemiddeld iedere drie jaar.
Grondstoffen.
In Algerije, Libië en Tsjaad wordt veel olie en aardgas gewonnen. In Marokko wordt fosfaat gewonnen. In de Libische woestijn wordt kalksteen, graniet, goud en koper gewonnen. In Libië is een project gaande dat de Nubian Sandstone Aquifer System wordt genoemd en waarmee grote hoeveelheden grondwater uit de woestijn worden gewonnen om landerijen in het noorden te bevloeien. Sinds de negentiende eeuw zijn er al plannen om delen van de Sahara die onder de zeespiegel liggen via kanalen vol te laten lopen en op die manier, via de wind, voor een hogere luchtvochtigheid te zorgen. Het grootste project zou dan in de Qattara-depressie plaatsvinden in het noordwesten van Egypte.

</doc>
<doc id="21349" url="https://nl.wikipedia.org/wiki?curid=21349" title="Grafheuvel">
Grafheuvel

Een grafheuvel (ook: "heuvelgraf" of "tumulus") is een heuvel uit de prehistorie die werd gebruikt als begraafplaats. De heuvels werden opgeworpen over menselijke resten in een kuil, boomkist, hunebed, steenkist, grafkist, urn, tombe of grafkamer. Grafheuvels komen voor in diverse afmetingen en werden gemaakt van verschillende materialen, afhankelijk van de periode en het gebied. Ook de maatschappelijke positie van de overledene bepaalde het type grafheuvel.
De grafheuvel werd gebruikt voor het begraven van een persoon of meerdere overledenen van de gemeenschap. Vaak werd de grafheuvel daarna ook nog gebruikt voor het begraven van resten van later overleden mensen. Deze personen werden in de bestaande grafheuvel begraven, waarbij de grafheuvel soms werd verhoogd. In bepaalde gebieden is er één grafheuvel in het landschap, maar grafheuvels worden ook in groepen aangetroffen of zijn onderdeel van een groter grafveld of urnenveld.
Men vermoedt dat grafheuvels, behalve om de doden een laatste rustplaats te geven, ook gebouwd en gebruikt werden voor verering.
Beschrijvingen.
Er zijn verschillende beschrijvingen van het gebruik van een grafheuvel. Zo wordt in boek 23 van de Ilias verteld hoe het lijk van Patroclus wordt gecremeerd. Er worden paarden, honden en twaalf gevangengenomen Trojanen geofferd. Daarna wordt een grafheuvel opgeworpen, waarna lijkspelen worden georganiseerd. Het lijk van Hektor wordt rond Troje en de grafheuvel van Patroclus gesleept door Achilles. Na de dood van Achilles werd er door de Achaeërs nabij het voorgebergte Sigeion een, vanaf zee zichtbare, grafheuvel opgericht voor hem en voor zijn vrienden Patroclus en Antilochos (de zoon van Nestor). Er werden luisterrijke lijkspelen gevierd en er werd in de 5e eeuw een stad gesticht (Achilleion). De Thessaliërs hielden er een jaarlijkse bedevaart naartoe.
Ook in Beowulf wordt verteld over crematies in Gamla Uppsala. Er zijn hier meerdere vorstengraven. De grafheuvel van Eadgils werd in 1874 onderzocht en bleek een man liggend op een berenvel te bevatten. Ook bevatte de grafheuvel twee honden en rijke grafgiften. De grafheuvel van Ongentheow is nog niet onderzocht. Ook Ohtheres grafheuvel werd onderzocht. Het lijk van Beowulf wordt naar Hronesness gebracht, waar het gecremeerd wordt. Er wordt verteld hoe een treurzang wordt gezongen terwijl er in cirkels rond de grafheuvel wordt gelopen. Skalunda hög wordt wel gezien als de grafheuvel van Beowulf.
In de Skjoldungesaga wordt verteld dat Sigurd Ring (735–756) zich, na het oplopen van een zware verwonding, liet neerleggen op een verhoging op het achterste deel van zijn schip. Men liet het schip de zee opvaren en stak het in brand. Daarna werd een grafheuvel op het strand opgeworpen en deze kreeg de naam "Ringhøje". De "Møllehøj von Årslev" op Funen wordt wel met dit verhaal in verband gebracht, deze grafheuvel wordt ook "Ringshøj" of "Ringstedhøj" genoemd.
In de Ynglingesaga wordt beschreven dat men de as van de overledene in zee werpt of in de bodem begraaft. Als aandenken aan belangrijke mensen wordt een grafheuvel opgericht.
Als een koning voor welvaart had gezorgd tijdens zijn leven, werd aangenomen dat dit ook na zijn dood zo zou zijn. Daarom was de plaats van de grafheuvel belangrijk. Na de dood van Halfdan de Zwarte ontstond een strijd om deze plek. Als oplossing werd het lijk in vieren gedeeld en werden vier grafheuvels opgeworpen, zo werd door Snorri Sturluson beschreven in de "Hálfdanar saga svarta". Het hoofd van Halfdan de Zwarte zou in Ringerike zijn begraven.
Een van de bekendste beschrijvingen van een begrafenis bij de Wolga is geschreven door de Arabische diplomaat Ahmed ibn Fadlan. De prins werd eerst in een tijdelijk graf begraven en er werden nieuwe kleren voor hem gemaakt. Een slavin kreeg een bedwelmende drank en zong luid, ze werd goed bewaakt. Een belangrijk schip werd aan wal gesleept en op een houten platform geplaatst. Er was een bed voor de prins en een oude vrouw was verantwoordelijk voor de rituelen. De prins werd opgegraven, kreeg de nieuwe kleren aan en hij kreeg de bedwelmende drank, snaarinstrumenten en fruit. Er werden paarden, een kip en een haan geofferd. De slavin ging van tent tot tent en had seksuele omgang met de mannen. Nadertijd kreeg zij nog meer bedwelmende drank en ze zag de andere wereld. De eerste keer vertelde ze dat ze haar ouders zag, de tweede keer zag ze haar hele familie en de derde keer zag ze haar meester. Ze werd naar het schip geleid en haar armband werd afgenomen. Haar vinger werd gegeven aan de dochter van de oude vrouw, die haar had bewaakt. Op het schip kreeg ze nog meer bedwelmende drank. Ze werd in de tent gebracht en de mannen sloegen op hun schilden, zodat de mensen haar geschreeuw niet konden horen. Zes mannen gingen de tent binnen en hadden seksuele omgang met de vrouw. Nadien werd ze op het bed gelegd en haar armen en benen werden vastgehouden door twee van de mannen. De oude vrouw legde een touw om haar nek en de twee andere mannen trokken hier aan. De oude vrouw stak het meisje met een mes tussen de ribben. Daarna kwam de familie van de prins met een fakkel en het schip werd in brand gestoken. Later werd er een grafheuvel opgeworpen op de as van het schip, in het midden kwam een stok van een berk. De naam van de prins werd hier op geschreven en de mensen vertrokken met hun schepen.
Dateringen.
Grafheuvels werden opgeworpen in de late steentijd, de bronstijd en de ijzertijd.
Neolithicum.
In het neolithicum bedekten de heuvels meest gemeenschappelijke grafkamers die gebruikt werden voor de bijlegging van botten, zoals bij hunebedden het geval was.
Bronstijd.
In de koper- en vroege bronstijd van Rusland zien we de ontwikkeling van de koergan. Deze ontwikkeling begon in de Samaracultuur met individuele graven of kleine groepen, soms met steen afgedekt. In de Chvalynskcultuur vinden we groepsgraven. Op en rond de koergans zijn vele koergansteles aangetroffen.
De touwbekercultuur was sterk beïnvloed door de steppeculturen van Zuid-Rusland zoals de kuilgrafcultuur. Deze brachten een nieuwe levenswijze met meer nadruk op persoonlijke status en individuele graven, die in ieder geval bij personen met aanzien bedekt werd door een grafheuvel. Volgens de koerganhypothese, genoemd naar de Oost-Slavische benaming voor grafheuvels, brachten zij ook de Indo-Europese talen naar Midden- en West-Europa. Een kopertijd-cultuur met voor die periode opvallend rijke graven is de klokbekercultuur.
Men werd vaak begraven in een kuil, waaroverheen de heuvel werd opgeworpen. De heuvels hadden vaak één of meer kransen van palen door de voet van de heuvel.
De grafheuvels uit de midden- en late bronstijd zijn anders opgebouwd en worden ringwalheuvels genoemd. Dit type grafheuvel kenmerkt zich door een heuvel in het midden, met daaromheen een greppel, omgeven door een wal van aarde. In grafheuvels die in de vroege bronstijd zijn opgeworpen bevinden zich soms keien.
Vanaf de vroege tot late bronstijd vindt men crematie-urnen met asresten in de heuvel. In de midden-bronstijd wordt de dode soms in een uitgeholde boom (boomkist) begraven.
In Midden-Europa vindt men de zogenaamde grafheuvelcultuur.
IJzertijd.
Het begin van de Europese ijzertijd ging gepaard met een sterke (Proto-)Scythische invloed uit Centraal-Azië, zichtbaar in de zogenaamde Thraco-Cimmerische vondsten over een groot deel van Europa.
Van de Scythische volkeren zijn in Oost-Europa en Centraal-Azië vele, vaak zeer grote grafheuvels bekend. In de Altaj werd in een koergan uit de tijd van de Scythische Pazyrykcultuur het graf van de Oekokprinses gevonden.
De sterk Scythisch beïnvloedde Hallstattcultuur kenmerkt zich door enorme grafheuvels, waarvan sommige een stenen kern hebben. De graven zijn voorzien van vele bijgiften, zoals wapens, gebruiksvoorwerpen en in enkele gevallen grote bronzen emmers (z.g. "situlae"), waarvan het doel niet helemaal duidelijk is. Uit enkele grafheuvels zijn prachtige houten wagens bekend, net als in de grote grafheuvels van het Hallstatt-kerngebied in Zuid-Duitsland/Oost-Frankrijk.
Grafheuvels in Europa.
Grafheuvels van de klokbekercultuur komen voor in geheel Europa. Karsten Wentink heeft onderzoek uitgevoerd naar de rol van grafgiften en legt een relatie tussen de oriëntatie van grafheuvels uit de klokbekercultuur en de zonsopkomst gedurende het jaar, zoals met de twee horizonnen op de Hemelschijf van Nebra afgebeeld is (deze schijf komt overigens uit een latere periode dan de grafheuvels zelf).
Bulgarije.
Grafheuvels ("Могила") ontstonden in Bulgarije tijdens de bronstijd, ze zijn kenmerkend voor de Thracische cultuur en werden opgeworpen tot de klassieke oudheid. De grafheuvels zijn tegenwoordig enkele tientallen centimeters hoog, maar er bestaan ook grafheuvels van 20 meter hoogte. Ze liggen solitair of verzameld in een necropolis. Er zijn meer dan 3.000 grafheuvels bekend in het land.
Het graf werd in de grond gegraven of boven de grond aangelegd, ze waren van hout of steen. Daarna werd de heuvel opgeworpen. Enkele grafheuvels worden omringd door stenen blokken ("krepis") om aardverschuivingen te voorkomen.
De grafheuvels werden gebruikt voor secundaire en tertiaire begravingen. Er zijn ook lege grafheuvels aangetroffen, aangenomen wordt dat zij dienden als cenotaaf. Er zijn ook theorieën, o.a. door Diana Gergova, dat het om de uitbeelding van sterrenbeelden zou gaan.
In Bulgarije is het Thracisch graf van Svesjtari op de Werelderfgoedlijst geplaatst, dit geldt ook voor het Thracisch graf van Kazanlak. In een andere grafheuvel werd in 1949 de schat van Panagjoerisjte aangetroffen, deze bevatte in totaal 6,164 kilo 24-karaats goud. In 1985 werd per toeval de schat van Rogozen ontdekt, deze bevat meer dan 20 kilo zilver. In 2012 werd een goudschat aangetroffen in een grafheuvel uit de vierde eeuw v. Chr. Ook bij Aleksandrovo werd een grafheuvel opgegraven, deze werd in 2000 ontdekt. Deze staat bekend om de goed bewaarde fresco's, o.a. Zalmoxis wordt afgebeeld met een dubbele bijl.
In Karanovo werden in 2008 grafrovers betrapt, archeologen vonden later een wagengraf en een jaar later werd de grafkamer aangetroffen. Deze grafkamer werd gebouwd in een bestaande grafheuvel, wat ongebruikelijk was voor dit type. Aan de hand van de grafgiften kan men afleiden dat het om een man van aanzien ging en hier werd normaal gesproken een nieuwe grafheuvel voor opgeworpen. De al bestaande grafheuvel was zo'n 14 meter hoog en moet een dubbele grafkamer bevatten, deze is nog niet opgegraven. Men neemt aan dat de begraven paarden de wagen naar de plek in de grafheuvel hebben getrokken.
Duitsland.
In Duitsland zijn veel grafheuvels ("Grabhügel" of "Hügelgrab") met rijke grafgiften aangetroffen. Deze grafheuvels staan bekend als "Fürstengrab" of "Fürstinnengrab", zie Vorstengraf. De grootste grafheuvel van Midden-Europa (een Vorstengraf uit de ijzertijd) is de Magdalenenberg bij Villingen-Schwenningen. Deze grafheuvel heeft een doorsnede van 100 meter en een hoogte van 10 meter. Naast het centrale heuvelgraf trof men hier 126 andere graven aan met de overblijfselen van 136 personen.
Er zijn talloze grafheuvels geregistreerd, alleen al in Mecklenburg-Voor-Pommeren zijn 4978 "Einzelhügelgräber" en 81 "Hügelgräberfelder" met ca. 1274 grafheuvels gevonden. De oude grafheuvels waren honderden jaren een belangrijk onderdeel van het landschap. De grafheuvels werden in de loop der tijd steeds hoger opgeworpen, tot het gebruik ervan stopte en de betekenis ervan vergeten werd. De grafheuvels werden kleiner door weersinvloeden of door menselijk handelen, de akkerbouw heeft veel grafheuvels vernietigd. Toch zijn er nog veel grafheuvels en grafvelden overgebleven en deze worden tegenwoordig door archeologen onderzocht.
In volksverhalen worden de grafheuvels soms in de herinnering gehouden. Sommige grafheuvels staan bekend onder benamingen zoals "Mansenberge" en "Männige Berge", volgens de volksverhalen leven hier mannetjes en/of kabouters.
Ook in de vroege middeleeuwen werden nog grafheuvels opgeworpen. In Mecklenburg-Vorpommern zijn 132 grafheuvels en 5 grafheuvelvelden uit de "Slawenzeit" (600-1200) bekend.
Het "Gräberfeld von Pestrup" is de grootste necropolis uit de brons- en ijzertijd van Midden-Europa. Een van de grootste grafheuvels van Noord-Duitsland is de "Dobberworth" met een geschat volume van 22.000 m³. Deze grafheuvel heeft een doorsnede van 40 meter, de heuvel is 15 meter hoog en is waarschijnlijk in de bronstijd opgeworpen. Volgens volksverhalen is deze grafheuvel door een reus gebouwd.
De grafheuvels met daarin een urn, aangetroffen in Oost-Nedersaksen, staan bekend als "Buckelgrab". Bekende "Buckelgrabevelde" werden aangetroffen bij Lüneburg (bij Oedeme, op de Uhlenberg bij Boltersen en op de Lüneburger Heide bij Bad Bevensen). In Noordwest-Duitsland komen grafheuvels met sleutelgat-vorm voor ("Schlüssellochgraben").
Rondom de begrafenis werden rituelen uitgevoerd, waarschijnlijk werd het altaar van Kosbach ook bij rituelen gebruikt.
In enkele gevallen zijn beelden aangetroffen die op of rond de grafheuvel waren opgesteld. Er waren vier beelden rond het Vorstengraf (Glauberg) opgesteld en op de grafheuvel van Ditzingen stond (waarschijnlijk) één beeld; de krijger van Hirschlanden.
De Opstalboom in Oost-Friesland is op een grafheuvel gelegen, later is hier een piramide gebouwd.
Frankrijk.
De "tumulus de Bougon" is een necropolis uit het neolithicum, er zijn meerdere grafheuvels. Ook de "tumulus de champ Châlons" bij Courçon is een necropolis, hier zijn vijf grafheuvels aangetroffen..
De "tumulus de Bussy-le-Château" bevat vijf verschillende grafheuvels langs de rivier de Noblette. De grootste werd gebouwd door de Bourgondiërs en er werd later een windmolen op gebouwd.
De grafheuvel van Saint-Michel in Carnac is de grootste grafheuvel van continentaal Europa. De grafheuvel is 125 meter lang, 60 meter breed en is 12 meter hoog, de grafheuvel werd gebouwd tussen 5000 en 3400 v. Chr. Het was een graf voor leden van de elite. In 1663 werd een kapel op de grafheuvel gebouwd.
Er zijn meerdere grafheuvels aangetroffen bij Locmariaquer.
De tumulus de Dissignac heeft een diameter van 28 meter, een omtrek van 12 meter en een hoogte van 3,2 meter. De grafheuvel heeft twee grafkamers, twee parallelle gangen van 11 meter leiden naar deze grafkamers.
Iberisch schiereiland.
Ook op het Iberisch schiereiland worden grafheuvels aangetroffen.
In het noorden van Portugal en Spaans Galicië liggen zo'n 5000 grafheuvels die daar "Mámoa, Medoña, Medorra, Mota" of "Meda" worden genoemd. Ze zijn 10 tot 30 meter in doorsnede. Bijna alle "Mámoa's" zijn in slechte staat en ze zijn allen door grafrovers bezocht.
De "Túmulo Los Tiesos" werd in 1997 ontdekt en onderzocht in 2011. Een jaar later werd de heuvel gerestaureerd. De grafheuvel is in het verleden door schatzoekers geplunderd. Datering op basis van achtergebleven grafgiften is het neolithicum en/of de bronstijd.
Italië.
In Italië is de Necropoli Della Banditaccia (samen met die van Tarquinia) op de Werelderfgoedlijst gezet. Er zijn ook necropolissen aangetroffen bij Vulci, Vetulonia, Populonia, Cortona, Tarquinia.
Er werden bovengrondse grafkamers gebouwd en hierover werd een "tumulus"'opgeworpen, zie Etruskisch kamergraf. Vanaf ca. 650 v.Chr. worden kamergraven volledig onder de grond gemaakt. Een beroemd voorbeeld is het Regolini-Galassi-graf.
Kroatië.
In Kroatië worden grafheuvels in het noorden aangeduid met "humcima", meer zuidelijk worden de grafheuvels "gomile" of "gromile" genoemd. De grafheuvels zijn rond of ellipsvormig en worden soms omringd door een krans van platte stenen of een stapelmuur. Er zijn grafheuvels aangetroffen met een diameter van 60 meter.
De meeste grafheuvels worden aan de Illyriërs toegeschreven. Ze werden echter na het verdwijnen van de Illyriers nog zeker duizend jaar gebruikt voor het begraven van overledenen.
Maklavun is bijzonder door aanwezigheid van een hal ("dromos") en grafkamer ("tholos"). Er zijn sterke aanwijzingen dat het gaat om een zonne-observatorium gaat, de ingang van de "dromos" is gericht op het punt de winterzonnewende. De grafheuvel is gebouwd in de bronstijd. Er vindt archeologisch onderzoek plaats. De grafheuvel wordt bedreigd door afgravingen in de nabije steengroeve.
Op de hellingen van de Papuk werd een groep van ten minste 20 grafheuvels aangetroffen, waaronder een vorstengraf. Zij zijn gebouwd tussen 800 en 400 v.Chr. In de bergen van Žumberak werden 140 grafheuvels gevonden.
De grafheuvel bij Krč Bosiljevski heeft een diameter van 50 tot 60 meter en is 6 tot 7 meter hoog. Er werd aardewerk van de Laninjskacultuur aangetroffen.
Griekenland.
Bij Marathon ligt een grafheuvel waar de soldaten die omkwamen tijdens de Slag bij Marathon begraven zijn. In een geul naast de grafheuvel liggen de overblijfselen van de verslagen soldaten uit het Perzisch leger.
Noorwegen.
In Noorwegen zijn grafheuvels ("gravhaug") met een ronde vorm ("rundhaug") en met een ovale vorm ("langhauger"). Ze voornamelijk gebouwd in Scandinavische ijzertijd tot in de Vikingtijd. Gravrøyser kwamen voor in de bronstijd. In de ijzertijd werden ook "treudds" gebouwd, maar zij zijn in Noorwegen zeldzaam. Ook de "hellekiste" komt in Noorwegen niet vaak voor, er zijn enkele gevonden in Østfold.
De grafheuvels lijken zich te concentreren op bepaalde plaatsen in een woongebied en lijken verbonden te zijn aan het hoger gestelde deel van de boeren in voorchristelijke tijden.
Er zijn meerdere koningsgraven ("Kongs Hauger"), ze hebben een diameter van ongeveer 40 tot 50 meter en zijn ca. 10,5 meter hoog. Voorbeelden zijn de "Borrehaugene" (hier zijn nu nog 7 grafheuvels en 1 cairn zichtbaar), de "Oseberghaugen" (met het Osebergschip), de "Gokstadhaugen" (met het Gokstadschip), de "Karnilshaugen" en de enorme "Jellhaugen" (ovaal; 85 bij 70 meter) en Raknehaugen (met een doorsnede van 100 meter en een hoogte van 15 meter, de grootste grafheuvel in Scandinavië). De "Grønhaug" bevat ook een scheepsgraf.
Op het "Hunnfeltene" bij Fredrikstad zijn honderden grafheuvels ontdekt. Er loopt op het terrein ook een holle weg.
Oekraïne.
In de Kemi-Obacultuur werden de doden onder grafheuvels begraven, vaak van een vrij complexe structuur, waarbij veelvuldig gebruik werd gemaakt van steen en hout. Rond de centrale structuur werd, soms op enige afstand, een steencirkel geconstrueerd en het geheel bedekt met aarde. Soms werd op de heuvel een antropomorfe stele of verticale langwerpige steen (menhir) geplaatst, mogelijk ter ere van belangrijke persoonlijkheden.
Polen.
In Krakau liggen vier grafheuvels, dit zijn:
Dr. Agnieszka Matuszewska van de universiteit in Szczecin onderzocht nabij Dolice meerdere grafheuvels, ze worden toegeschreven aan Trechterbekercultuur. Er werden 18 grafheuvels van het Kujawy-type gevonden. Er werd gebruik gemaakt van DTM en Lidar. De grafheuvels zijn 3 meter hoog, 150 meter lang en 6 tot 15 meter breed en worden omringd door stenen.
Ook werden bij Ploszkowo, Sarnow en Wietrzychowice soortgelijke bouwwerken aangetroffen.
Rusland.
de Russische benaming voor een grafheuvel is "koergan". De verspreiding van deze grafheuvels begon bij de Samaracultuur in Rusland. Meerdere culturen en volkeren bouwden ze, waaronder de Sroebnacultuur, de Jamnacultuur, de Scythen, de Sarmaten en de Koemanen.
Op en rond een "koergan" worden vaak koergansteles aangetroffen.
Tsjechië.
Een bekende grafheuvel ("mohyla") in Tsjechië is de "Mohyla v Chotouni" in Okres Kolín. Er zijn ook vorstengraven aangetroffen, zoals het Vorstengraf van Blučina en het Vorstengraf van Mušov.
Verenigd Koninkrijk en Ierland.
In het Verenigd Koninkrijk en Ierland worden grafheuvels aangetroffen:
Zweden.
In Zweden zijn grafheuvels ("gravkulle", "gravhög", "högen") gebouwd in het neolithicum tot in de Vikingtijd. Een "storhög" is een ongewoon grote grafheuvel, ten minste 20 meter in diameter. In de vroege bronstijd werden ze in halfronde vorm gebouwd in Skåne en Småland. In de vroege ijzertijd werden ze gebouwd in Götaland, Svealand en Norrland. Deze hadden rechte zijkanten en een afgeplatte top. In Götaland, Svealand en Norrland werden in de vroege bronstijd stenen heuvels gebouwd, deze werden niet met aarde bedekt.
De grootste grafheuvel van Zweden is de Anundshög, met een doorsnede van 60 meter en een hoogte van 10 meter. Deze grafheuvel wordt in verband gebracht met "Bröt-Anund" uit de Ynnlingensaga.
De grootste grafheuvel van Södermanland is de Uppsa kulle. Deze grafheuvel is nog niet onderzocht. Aangenomen wordt dat de grafkamer is ingestort, omdat er een kuil in de top van de grafheuvel zit. Volgens de verhalen is het de grafheuvel van Ingjald Illråde, zoon van Bröt-Anund.
De Skalunda hög is de grootste grafheuvel in Västergötland en een van de grootste grafheuvels in Scandinavië. De diameter van de grafheuvel is 65 meter en de heuvel is 7 meter hoog. De namen "Lagmansgården" en "Lagmanstorp" wijzen erop dat de wetsprekers van de Gauten in Skalunda verbleven. Beowulf zou in deze grafheuvel begraven liggen, maar de grafheuvel is nog niet onderzocht.
Gamla Uppsala staat vermeld op de Werelderfgoedlijst. Dit was de plek waar het "ting" van heel Zweden ("allra Svía þing" of "Þing allra Svía") gehouden werd, dit viel samen met de jaarlijkse dísablót en disting (markt).
Het agrarisch landschap van Zuid-Öland staat ook op de Werelderfgoedlijst en omvat grafheuvels uit de bronstijd.
Het grafveld ("gravfält") van Högom bevatte ten minste 17 grafheuvels, waarvan er nog 10 zichtbaar zijn. Vier grafheuvels hebben een diameter van 40 meter en zijn tussen de 4 en 5 meter hoog.
Volksgeloof.
Rondom grafheuvels bestaan veel volksverhalen, bijvoorbeeld over spoken, spookdieren (zoals de helhond), geesten, reuzen, elfen, witte wieven en kabouters (zie woonplaatsen van kabouters). Er bestaan veel volksverhalen over de vondst van schatten, die spoorloos verdwijnen zodra ze worden aangeraakt.

</doc>
<doc id="21350" url="https://nl.wikipedia.org/wiki?curid=21350" title="Technische universiteit">
Technische universiteit

Een technische universiteit is een universiteit die zich richt op de wetenschap van de techniek en technologie. 
Nederland heeft vier technische universiteiten die samen verenigd zijn in de overkoepelende organisatie 4TU, die pas vanaf 1986 als universiteit worden aangeduid (daarvoor heetten zij in Nederland "Technische Hogeschool" [TH]): 
Technische hogescholen dienen niet verward te worden met instellingen voor HBO die hogere technische school (HTS) werden genoemd.
De Rijksuniversiteit Groningen heeft ook enkele technische studies, terwijl de Universiteit Twente ook enkele niet-technische studies heeft (vandaar dat zij nu Universiteit Twente heet, als opvolgster van de eerdere "TH Twente, hogeschool voor technische en maatschappijwetenschappen").
Vergelijkbare instituten in het buitenland zijn de studies burgerlijk ingenieur in België, de Technische Universität in Duitsland en de Grandes écoles in Frankrijk.
Typische technische studierichtingen zijn bouwkunde, civiele techniek, elektrotechniek, wiskunde en informatica, technische bedrijfskunde, werktuigbouwkunde, natuurkunde en scheikundige technologie. 
Gespecialiseerde technische studies zijn onder andere biomedische technologie, luchtvaart- en ruimtevaarttechniek, geodesie, maritieme techniek, architectuur, energietechniek en materiaalkunde.

</doc>
<doc id="21352" url="https://nl.wikipedia.org/wiki?curid=21352" title="Antependium">
Antependium

Het antependium is de bekleding aan de voorkant van een altaar of een kansel in de vorm van stof, hout of edelmetaal.
Als een stoffen antependium wordt gebruikt, dan wordt dit voorzien van de van toepassing zijnde liturgische kleuren. De kazuifel en stola van de priester is dan ook overeenkomstig aangepast.

</doc>
<doc id="21353" url="https://nl.wikipedia.org/wiki?curid=21353" title="Atrium (bouwkunde)">
Atrium (bouwkunde)

Het atrium is in de bouwkunde de naam van een centrale ruimte in een gebouw.
Italiaans/Romeins atrium.
Het atrium ontstond als een onderdeel van het Italiaanse huis van de gegoede klasse. Mogelijkerwijze heeft het een Etruskische oorsprong. Men is het erover eens dat er in ieder geval in de 3e eeuw v.Chr. atriumhuizen waren. Of er al eerder huizen met een atrium waren is nog niet goed bekend. Aanvankelijk was het atrium de plaats waar het familiaal leven zich afspeelde: er werd gekookt, gewassen en gegeten. Door de vrouwen werd er gespind en geweven en er stonden soms kisten en amforae om dingen op te slaan. In tegenstelling tot de Griekse vrouwen, waren de Romeinse vrouwen niet verbannen tot de achterkamers en leefden en werkten zij in het atrium. Naarmate de huizen in omvang groeiden, verlegde het familiaal leven zich naar achteren. Vooral uit Pompeï zijn veel atriumhuizen bekend, waar achter het atrium vaak een peristylium lag als een tweede centrale ruimte van de woning. Het atrium werd zo de ontvangstkamer, waar de heer des huizes ("dominus") zijn "clienten" ontving.
In het Romeinse huis ("domus") kwam men in het atrium vanaf de voordeur ("ianua") via een korte gang ("fauces"). Aan het atrium grensden verschillende vertrekken, en aan de achterzijde lagen links en rechts meestal twee open ruimtes, vleugels ("alae") genoemd. Het atrium diende als huiskamer en men ontving er ook de gasten. In het atrium bevond zich vaak het "lararium" (klein heiligdom voor de huisgoden). Verder werden er Als centraal deel van het huis was het atrium vaak rijk versierd, met mozaïeken en muurschilderingen en meubels
Vitruvius ("De Architectura" VI, 3) onderscheidde vijf soorten, waarvan één zonder "impluvium" (regenwaterbassin): het "atrium testudinatum", dat geheel overdekt was. De andere vier soorten hebben wél een impluvium, waarvan het "atrium displuviatum" (afwaterend atrium) een schuin dak heeft dat het regenwater naar buiten toe laat aflopen. Bij de andere drie soorten loopt het dak naar binnen toe af, zodat het regenwater via het "compluvium" in het impluvium terechtkomt. Het "atrium tuscaninum" (Tuscisch atrium) heeft geen zuilen, het "atrium tetrastylum" (tetrastyle atrium) heeft vier zuilen, en het "atrium corinthium" (Korinthisch atrium) heeft meer zuilen.
De rijkere huizen konden verschillende atria hebben. Zo had het huis van Aulus Umbricius Scaurus, een rijke handelaar in "garum" in Pompeï, drie atria.
Volgens de Romeinse schrijver Varro ("De lingua Latina" V, 161) komt de naam atrium van de Etruskische plaats Atria (het tegenwoordige Atri), vanwaar het gebruik van het atrium zich verspreid zou hebben. Enkele andere schrijvers geven als verklaring dat atrium is afgeleid van het Latijnse "ater" (zwart), omdat er een haard was en het er zwart werd van de rook.
Oud-christelijk atrium.
In de oud-christelijke periode gebruikte men het woord atrium of narthex voor de voorhof van een basiliek. Deze onoverdekte voorhof was meestal aan alle kanten door zuilen omgeven (peristylium). Een vroeg voorbeeld van een kerk met zo’n atrium is de oorspronkelijke Sint-Pietersbasiliek.
Atrium in de moderne architectuur.
De term "atrium" wordt ook in latere bouwkunst gebruikt om een ruimte te benoemen. Veelal is deze ruimte bij de ingang van een gebouw gesitueerd en is dan samengesteld uit de entree van het gebouw met daarachter een vide.
In Nederland heeft bijvoorbeeld het Stadhuis van Den Haag, ontworpen door Richard Meier, een beroemd atrium van 12 verdiepingen hoogte over bijna het gehele oppervlak van het gebouw. De kantoren zijn om dit atrium heen gebouwd.
De Sint-Lambertuskerk (Horst) is een van de weinige kerken die een atrium heeft. De kerk werd ontworpen door Alphons Boosten, en is in de jaren 50 gebouwd.

</doc>
<doc id="21354" url="https://nl.wikipedia.org/wiki?curid=21354" title="Baluster">
Baluster

Een baluster is een speciaal voor zijn doel vormgegeven, sterk geprofileerde zuil of spijl. Balusters zijn doorgaans onderdeel van een balustrade. Ze zijn meestal gemaakt van hout, gietijzer of beton. Balusters zijn bijvoorbeeld te vinden als onderdeel van bordestrappen van herenhuizen en grachtenpanden. Daar worden ze gebruikt ter ondersteuning van de leuning. Daarnaast zijn er objecten die door hun uitgesproken vorm met een baluster worden vergeleken, zoals een vaas of meubilaironderdeel. 
De naam komt uit het Grieks, "balaustrion" en Latijn "balaustrium" en betekent 'bloem van de granaatappel'. De vorm van de klassieke baluster is ontleend aan de vrucht. Ook weelderig vormgegeven meubelpoten of bepaalde bolvormige vazen worden wel 'baluster' genoemd.

</doc>
<doc id="21356" url="https://nl.wikipedia.org/wiki?curid=21356" title="Trafo">
Trafo



</doc>
<doc id="21358" url="https://nl.wikipedia.org/wiki?curid=21358" title="Verwonding">
Verwonding

Een verwonding (ook: "trauma" [meervoud: "traumata"] of "letsel") is in de chirurgie een onderbreking van de continuïteit van een weefsel, bijvoorbeeld de huid of een bot, meestal door inwerking van uitwendige invloeden (bijvoorbeeld een val of vuur).
Een wond of "vulnus" is meer specifiek een onderbreking van de continuïteit van de huid. Aangezien de huid een eerste barrière is van het immuunsysteem, kan doorbreking hiervan leiden tot wondinfectie.
De mate en de ernst van een verwonding wordt onder andere bepaald door de kracht waarmee het lichaam in aanraking komt met een voorwerp van buiten af, de vorm van het externe voorwerp en de gesteldheid van de getroffene (een bejaarde heeft brozere botten en kan bijgevolg bij een gewone val makkelijker een heup breken).
Voor de behandeling van patiënten in een trauma-afdeling is in Nederland in 1995 het ATLS-protocol ingevoerd.
Typen verwonding.
Er worden verschillende soorten verwondingen onderscheiden, al naargelang hun oorzaak: 
Wondinfectie.
Bij open wonden bestaat het risico van een bacteriële infectie, meestal door stafylokokken of streptokokken. Bijtwonden zijn meestal door zeer veel verschillende bacteriën gecontamineerd. Mensenbeten zijn gevaarlijker dan kattenbeten en die zijn weer gevaarlijker dan hondenbeten.
Tetanus.
Infectie met de bacterie "Clostridium tetani" kan tetanus (wondklem of kaakklem) veroorzaken bij mensen die hiertegen niet of niet voldoende zijn gevaccineerd. Dit is een uiterst zeldzame maar zeer ernstige complicatie. Om dit tegen te gaan kan een tetanusvaccinatie worden gegeven, eventueel bij sterk gecontamineerde wonden samen met antitetanus immunoglobuline, een preparaat dat wordt vervaardigd uit bloed. Het gebruik van deze preparaten (profylaxe van tetanus) is in protocollen vastgelegd. Tetanus is door het consequent uitvoeren van deze profylaxeprotocollen in Nederland een zeer zeldzame ziekte (zo'n 5 gevallen per jaar). De kans op infectie met tetanus is groter bij besmetting met straatvuil, met name paardenmest en roestige spijkers zijn berucht.
Andere infecties.
Als het lichaam, en dan met name open wonden of de slijmvliezen, in aanraking komt met bloed van een andere persoon bestaat het risico van een besmetting met sommige virussen (hepatitis B, hepatitis C en hiv) als deze een van deze virussen in zijn/haar bloed heeft. Men noemt dit risicovolle infecties door verwondingen. Dit treedt niet op bij contact van bloed met een intacte huid.
Risocovolle infectie kan optreden bij verwondingen waarbij bloed vloeit van meerdere personen, en waarbij één persoon met besmet bloed van de ander in aanraking komt. Andere manieren waarop zo'n infectie kan optreden zijn:
Principes van wondbehandeling.
Grotere wonden worden meestal door een chirurg behandeld. Gestreefd wordt naar:
Vaak kan dit resultaat al bereikt worden met een pleister of ander verband; als er echter pezen en/of zenuwen door zijn gesneden zal meestal worden getracht deze weer aan elkaar te hechten.
Bij sterk gecontamineerde wonden is het infectierisico vaak zo groot dat men niet meteen zal willen hechten.

</doc>
<doc id="21359" url="https://nl.wikipedia.org/wiki?curid=21359" title="Bari (stad)">
Bari (stad)

Bari is de hoofdstad van de gelijknamige metropolitane stadsregio en van de regio Apulië in Zuid-Italië. De stad telt ongeveer 330.000 inwoners en is een belangrijke havenplaats aan de Adriatische kust. Van daaruit zijn er regelmatige veerdiensten naar Durrës in Albanië, en ook naar Dubrovnik in Kroatië en Bar in Montenegro. Ook cruiseschepen leggen aan in de haven van Bari. In tegenstelling tot Malta en Sicilië ligt Bari echter niet aan de belangrijkste zeeroutes van de Middellandse Zee. 
Bari is ook een universiteitsstad. De historische oude stad, met zijn talrijke kerken en pleinen en zijn kasteel, is goed bewaard. Daarnaast is er het moderne Bari met een opvallend rechthoekig stratenpatroon. Ten noorden van de "Corso Vittorio Emanuele" ligt het 'oude gedeelte' op een kleine kaap, begrensd door de twee havens. 
De kathedraal van Bari, of "kathedraal van de heilige Sabinus" stamt uit de 12e eeuw en bezit een roosvenster in de façade. Ook de Sint-Nicolaasbasiliek (in 1087 begonnen met de bouw) is prominent aanwezig in de stad (zie "Bezienswaardigheden" verder). 
Aan de zuidzijde van de eerder genoemde Corso Vittorio Emanuele werd in de 19e eeuw een kaarsrecht stratenpatroon gerealiseerd en daar bevinden zich het Archeologisch Museum en de Pinacotheek.
In de directe omgeving bevinden zich de "Grotte Castellane" met fraaie druipsteenformaties (ontdekt in 1038) en het dorpje Alberobello (de hoofdstad van de "trulli").
Geschiedenis.
Bari zou gesticht zijn door de Illyriërs omstreeks 1.500 voor onze jaartelling; de stad werd de hoofdplaats van Peucezia. In de vierde eeuw v. Chr. werd "Barium" als een Romeinse "municipium" deel van het Romeinse Rijk en bleef dat tot 476 n. Chr. Door de eeuwen heen kende de streek verschillende overheersers onder meer de Goten, de Arabieren, de Byzantijnen en de Normandiërs.
Bari werd in 847 veroverd door de Arabieren en zou tot 871 als emiraat Bari onder islamitische heerschappij blijven. Daarna werd het heroverd door de Byzantijnen. In 1071 werd het ingenomen door de Normandiërs van Robert Guiscard. In 1119 verklaarde Bari zich onafhankelijk doch werd opnieuw veroverd in 1131 door Rogier II van Sicilië. Vanaf 1282 werd Bari bij het koninkrijk Napels gevoegd en kwam zo onder het gezag van de huizen Anjou, Aragón, Habsburg en Bourbon, tot het in 1861 deel ging uitmaken van Italië.
Tijdens de Tweede Wereldoorlog werd de stad zwaar beschadigd door een Duitse aanval met bommenwerpers. In de nacht van 2 december 1943 vielen 105 Junkers Ju 88 bommenwerpers de haven aan. Zuid-Italië was inmiddels in handen van de geallieerden en de haven lag vol met oorlogs- en transportschepen. Bari lag met zijn haven in de frontlijn van de Italiaanse Veldtocht. Ruim 20 schepen zonken als een gevolg van de aanval, waaronder het Liberty vrachtschip "John Harvey" met een lading mosterdgas. Het schip lag te wachten om gelost te worden. De lading was geheim en de havenautoriteiten waren hiervan niet op de hoogte gesteld. Het mosterdgas kwam vrij en reddingswerkers konden niet adequaat reageren op de bijzondere verwondingen, waardoor het totaal aantal doden van de aanval op zo’n 2000 uitkwam, waarvan de helft burgers. Op bevel van de allerhoogste politieke en militaire leiders bleef dit geheim en pas in 1967 werd dit bij het grote publiek bekend, na de publicatie van het boek "Disaster at Bari" van Glenn Infield. Een opmerkelijke omstandigheid is dat dit drama iets positiefs voortbracht. Wetenschappers stelden vast dat de slachtoffers een opmerkelijk bloedbeeld hadden wat betreft de witte bloedlichaampjes. Van hieruit is uiteindelijk de chemotherapie ontwikkeld. Nog tijdens de Tweede Wereldoorlog verbleven Geallieerde officieren in het "Palazzo Fizzarotti".
Bezienswaardigheden.
Sint-Nicolaas in Bari.
In de Basiliek van Sint-Nicolaas worden de stoffelijke resten bewaard van Sint Nicolaas, de bisschop van Myra. Deze werden in 1087 door zeelui van Bari uit de Sint-Nicolaaskerk van Myra meegebracht. De heilige Nicolaas is beschermheilige van de stad. Zijn feest wordt elk jaar uitgebreid gevierd op 7,8 en 9 mei. Op 7 mei is er 's avonds een historische stoet die het leven uitbeeldt van deze heilige. Op 8 mei is het religieuze feest. In de vroege ochtend wordt er een beeld van Nicolaas de basiliek uitgedragen en trekt feestelijk in de vorm van een processie door de straten. 's Middags wordt het beeld ter verering de zee opgevaren waarna het na het vallen van de zon terugkeert naar het oude centrum. Op 9 mei is er een pontificale eucharistieviering met het zogenaamde mannawonder. 
Het gaat hier om dezelfde sint wiens naamdag (6 december) op 5 en 6 december in onder meer in de Lage Landen in ere wordt gehouden.
Nicolaas is tevens ook een heilige in de oosters-orthodoxe kerken. Oost en West ontmoeten elkaar jaarlijks in Bari.
Sport.
AS Bari is de professionele voetbalploeg van Bari en speelt in het "Stadio San Nicola". AS Bari was regelmatig actief op het hoogste Italiaanse niveau de Serie A.
In het "Stadio San Nicola" werden wedstrijden gespeeld toen Bari speelstad was bij het WK voetbal van 1990. Een jaar later won Rode Ster Belgrado er de finale van de Europacup 1.
Keuken.
Een pastavorm di typisch is voor Bari, zijn de "orecchiette", (oortjes). Naast voorverpakte, zijn er op straat in het centrum van Bari ook versgemaakte te koop. Een andere specialiteit is de "focaccia barese". Een uniek gerecht is verder de "Tiella barese", ook wel "riso, patate e cozze (rijst, aardappels en mosselen) genoemd.

</doc>
<doc id="21360" url="https://nl.wikipedia.org/wiki?curid=21360" title="Laars van Italië">
Laars van Italië



</doc>
<doc id="21363" url="https://nl.wikipedia.org/wiki?curid=21363" title="Wettelijke rente">
Wettelijke rente

Wettelijke rente is de rente die een schuldeiser krachtens de wet kan vorderen van een schuldenaar die nalatig is gebleven bij het nakomen van een verbintenis tot betaling van een geldsom.
Wettelijke rente versus contractuele rente.
De wettelijke rente is feitelijk een gefixeerde schadevergoeding. De schuldeiser lijdt schade omdat zijn debiteur te laat betaalt. Als partijen daar niets over hebben afgesproken dan kan de schuldeiser, als hij zijn wederpartij in gebreke heeft gesteld, aanspraak maken op de wettelijke rente over de periode dat de debiteur in verzuim is. Het verzuim treedt in vanaf de in de ingebrekestelling genoemde fatale termijn. Niet zelden is vooraf overeengekomen dat de betaaltermijn van de factuur tevens de fatale termijn is, waarna de wettelijke rente zonder nadere ingebrekestelling verschuldigd is (gelijk aan de handelsrente zie verderop). Wettelijke rente is vervolgens verschuldigd vanaf deze fatale termijn tot de datum waarop uiteindelijk betaald wordt. In geval van een verplichting tot schadevergoeding op grond van een onrechtmatige daad is de wettelijke rente zonder ingebrekestelling verschuldigd.
Partijen kunnen echter ook in hun overeenkomst vastleggen dat bij te late betaling een vooraf vastgelegd rentepercentage verschuldigd wordt. Als zij dat hebben gedaan dan is die contractuele rente verschuldigd, en niet de wettelijke rente. In de praktijk zal de contractuele rente hoger zijn dan de wettelijke rente. In de meeste algemene voorwaarden wordt een relatie tussen de contractuele en de wettelijke rente gelegd, bijvoorbeeld: "de wettelijke rente plus 1 procentpunt" of "1% per maand, tenzij de wettelijke rente hoger is".
Soorten wettelijke rente.
Nederland.
De wettelijke rente is sinds 1 januari 2024 7% voor niet-handelstransacties en 12,5% voor handelstransacties.
Geschiedenis en toelichting.
Sinds 1 december 2002 wordt onderscheid gemaakt tussen de wettelijke rente die van toepassing is op transacties tussen ondernemingen of tussen ondernemingen en overheidsinstanties (handelstransacties) en de 'gewone' wettelijke rente, die geldt voor alle transacties die geen handelstransacties zijn (niet-handelstransacties).
Weliswaar is de wet die de wettelijke rente op handelstransacties invoerde van 1 december 2002, zij heeft betrekking op handelstransacties die tot stand zijn gekomen op of na 8 augustus 2002. Dit komt doordat de Nederlandse regering (CDA-VVD-LPF) te laat was met de indiening en behandeling van het wetsvoorstel. Vorderingen uit handelstransacties van voor 8 augustus 2002 blijven onder de wettelijke rente voor niet-handelstransacties vallen. Voor handelstransacties, tot stand gekomen na 7 augustus 2002 en voor 1 december 2002, geldt dat eerst het tarief van de niet-handelstransacties geldt en vervolgens die van de wel-handelstransacties. Mocht u evenwel een dergelijke aanspraak hebben op de rijksoverheid, dan kunt u vanaf 8 augustus 2002 al het hoge tarief in rekening brengen. Ook is het denkbaar dat u, ten aanzien van een vordering op een niet-rijksoverheid-partij, alleen het verschil tussen de 7% en de 10,35% bij de rijksoverheid in rekening brengt, voor de periode tussen 8 augustus 2002 en 1 december 2002 - vanwege de nalatigheid met het uitvoeren van de Europese richtlijn tot het instellen van de regeling (zie Minister Donner in handelingen eerste kamer, 5 november 2002).
De wettelijke rente voor niet-handelstransacties (ex. art. 6:119 BW) wordt vastgesteld bij Algemene Maatregel van Bestuur (ex. art. 6:120, lid 1 BW) en gepubliceerd in het "Staatsblad". De hoogte van de wettelijke rente voor deze "consumenten"-transacties fluctueert (zie tabellen).
De wettelijke rente voor transacties tussen ondernemingen of tussen ondernemingen en overheidsinstanties (ex. art. 6:119a BW) volgt telkens voor een half jaar uit de marginale toewijzigingsrente die de Europese Centrale Bank (ECB) heeft toegepast op de meest recente basis-herfinancieringstransactie die heeft plaatsgevonden vóór 1 januari respectievelijk vóór 1 juli van elk jaar, vermeerderd met 8 procentpunten (na 16-03-2013, daarvoor 7 procentpunten; art. 6:120, lid 2 BW). De marginale toewijzingsrente is te vinden in de maandberichten van de Europese Centrale Bank. Aardig is nog om op te merken dat het tot eind juli 2003 heeft geduurd voor de juridische wereld (de ministeries incluis) wist welk tarief het referentietarief is, zoals dat volgt uit de Europese richtlijn ter bestrijding van betalingsachterstanden in het handelsverkeer.
Besluit van 19-6-2009, Stb.2009, 262: Besluit tot wijziging van het koninklijk besluit van 18 januari 1971, Stb. 27.
Dit besluit verlaagt de wettelijke rente per 1 juli 2009 van 6% naar 4%. Het betreft de wettelijke rente als bedoeld in artikel 119 van Boek 6 van het Burgerlijk Wetboek. Opgemerkt wordt nog dat met ingang van 15 oktober 2008, de ECB tenderprocedure is gewijzigd. Deze wijziging heeft tot gevolg dat de herfinancieringsrente niet meer wordt vastgesteld door middel van een variabele-rentetenderprocedure maar door een vaste-rentetenderprocedure. Dit heeft gevolgen voor de benaming waaronder deze rentes in het desbetreffende maandbericht van de ECB worden gepubliceerd; de term minimale inschrijvingsrente is vervangen door de benaming vaste rentevoet. Voor de bijzondere regeling van wettelijke rente voor handelstransacties als bedoeld in artikel 119a van Boek 6 van het Burgerlijk Wetboek, heeft de gewijzigde procedure van de ECB ook gevolgen. Voor de wettelijke rente voor handelstransacties is de herfinancieringsrente nu onder de benaming vaste-rentetendertarief opgenomen in het maandbericht van de Europese Centrale Bank, voorheen betrof dit de marginale rentevoet.
Inwerkingtreding 1 juli 2009.
België.
In België kunnen de partijen bij een overeenkomst in principe zelf vastleggen welke interest verschuldigd zal zijn bij wanbetaling. De rechter heeft wel de bevoegdheid om excessieve regelingen te milderen. Indien de partijen geen regeling treffen, zal doorgaans de wettelijke rentevoet van toepassing zijn, of zal er toepassing gemaakt worden van de Wet van 2 augustus 2002 betreffende de bestrijding van de betalingsachterstand bij handelstransacties.
Tot en met 2006 was de Belgische wettelijke rentevoet aan geen enkele marktrente gebonden. Vanaf 2007 wordt de wettelijke rentevoet elk jaar in januari door de Federale Overheidsdienst Financiën vastgesteld in functie van de marktrente. De wettelijke rentevoet stemt overeen met het gemiddelde van de Euribor-rentevoet op één jaar tijdens de maand december van het afgelopen jaar, afgerond naar het hoger gelegen kwart percent, en vervolgens verhoogd met twee percent.
Inzake handelstransacties geldt dat bij gebreke aan betaling binnen de wettelijke termijn van 30 dagen, behoudens een andersluidende overeenkomst tussen de partijen, van rechtswege en zonder ingebrekestelling, een intrest verschuldigd is aan de schuldeiser tegen “de referentie-intrestvoet vermeerderd met 7 procentpunten en afgerond tot op het hogere halve procentpunt”. De referentie-interestvoet is gelijk aan "de interestvoet die door de Europese Centrale Bank wordt toegepast voor haar meest recente basisherfinancieringstransactie vóór de eerste kalenderdag van het betreffende half jaar in het geval de betrokken transactie wordt uitgevoerd door middel van een vaste-rentetender. Ingeval de betrokken transactie wordt uitgevoerd door middel van een variabele-rentetender is de referentie-interestvoet de uit deze tender voortvloeiende marginale interestvoet, zowel bij toewijzingen op basis van een enkelvoudige rentevoet, als bij toewijzing op basis van een meervoudige rentevoet". Gemakshalve wordt de rentevoet inzake handelstransacties periodiek gepubliceerd door de Federale Overheidsdienst Financiën.
Ook in fiscale zaken geldt een bijzondere regeling. De wettelijke rentevoet in fiscale zaken bedraagt 7 percent. Deze rentevoet kan bij koninklijk besluit worden gewijzigd.
Nederland vs. België.
Merk op dat de rente in België hoger is dan die in Nederland. In België is de handelsrente echter enkelvoudig, terwijl deze in Nederland samengesteld is (rente-op-rente). Er zijn meer verschillen. Zo geldt in België een publicatieplicht van het nieuwe tarief, doorgaans verschijnt die na een week of 3 tot 4 na ingangsdatum. In Nederland is die plicht er niet en dit heeft het mede mogelijk gemaakt dat het bijna een jaar heeft geduurd voordat duidelijk was wat het tarief eigenlijk was. Ook heeft België regelingen voor duur- en herhalingsovereenkomsten. Nederland heeft dat niet. Zo kan het in Nederland voorkomen dat recente facturen tussen handelspartijen, voortgevloeid uit een basisovereenkomst van voor 8 augustus 2002, nog steeds onder het oude wettelijke rente-regime vallen.
Historisch overzicht.
Niet-handelstransacties in Nederland.
Historisch overzicht van de wettelijke rente voor niet-handelstransacties in Nederland:
vanaf 1934 was de wettelijke rente 5%
 01-03-1971: 9%
 01-11-1972: 8%
 01-05-1974: 10%
 01-04-1976: 8%
 01-01-1979: 10%
 01-04-1980: 12%
 01-01-1983: 9%
 01-04-1987: 8%
 01-01-1990: 10%
 01-07-1990: 11%
 01-01-1992: 12%
 01-07-1993: 10%
 01-01-1994: 9%
 01-01-1995: 8%
 01-01-1996: 7%, Staatsblad 1995, 621
 01-07-1996: 5%, Staatsblad 1996, 331
 01-01-1998: 6%, Staatsblad 1997, 744
 01-01-2001: 8%, Staatsblad 2000, 597
 01-01-2002: 7%, Staatsblad 2001, 630
 01-08-2003: 5%, Staatsblad 2003, 280
 01-02-2004: 4%, Staatsblad 2004, 13
 01-01-2007: 6%, Staatsblad 2006, 700
 01-07-2009: 4%, Staatsblad 2009, 262
 01-01-2010: 3%, Staatsblad 2009, 618
 01-07-2011: 4%, Staatsblad 2011, 317
 01-07-2012: 3%, Staatsblad 2012, 285
 01-01-2015: 2%, Staatsblad 2014, 491
 01-01-2023: 4%, Staatsblad 2022, 520
 01-07-2023: 6%, Staatsblad 2023, 235
 01-01-2024: 7%, Staatsblad 2023, 484
Handelstransacties in Nederland.
Historisch overzicht van de wettelijke rente voor handelstransacties in Nederland:
 08-08-2002: 7% of 10,35% 
 01-12-2002: 10,35%
 01-01-2003: 9,85%
 01-07-2003: 9,10%
 01-01-2004: 9,02%
 01-07-2004: 9,01%
 01-01-2005: 9,09%
 01-07-2005: 9,05%
 01-01-2006: 9,25%
 01-07-2006: 9,83%
 01-01-2007: 10,58%
 01-07-2007: 11,07%
 01-01-2008: 11,20%
 01-07-2008: 11,07%
 01-01-2009: 9,50%
 01-07-2009: 8,00%
 01-01-2010: 8,00%
 01-07-2010: 8,00%
 01-01-2011: 8,00%
 01-07-2011: 8,25%
 01-01-2012: 8,00%
 01-01-2013: 7,75%
 16-03-2013: 8,75%
 01-07-2013: 8,50%
 01-01-2014: 8,25%
 01-07-2014: 8,15%
 01-01-2015: 8,05%
 01-07-2015: 8,05%
 01-01-2016: 8,05%
 01-07-2016: 8,00%
Caribisch Nederland.
Historische overzicht van de wettelijke rente in Caribisch Nederland:
 18-11-2011: 3,00%
 01-01-2012: 3,00%*
België.
Historisch overzicht van de wettelijke rente in België:
 Van 01/01/1970 tot 31/10/1974: 6,5%
 Van 01/11/1974 tot 31/07/1981: 8,0%
 Van 01/08/1981 tot 31/07/1985: 12,0%
 Van 01/08/1985 tot 31/07/1986: 10,0%
 Van 01/08/1986 tot 31/08/1996: 8,0%
 Van 01/09/1996 tot 31/12/2006: 7,0%
Vanaf 2007 jaarlijks (van 01/01 tot 31/12):
 2007: 6,0%
 2008: 7,0%
 2009: 5,5%
 2010: 3,25%
 2011: 3,75%
 2012: 4,25%
 2013: 2,75%
 2014: 2,75%
 2015: 2,50%
 2016: 2,25%
 2017: 2,00%
 2018: 2,00%
 2019: 2,00%
 2020: 1,75%
 2021: 1,75%
 2022: 1,50%
 2023: 5,25%
 2024: 5,75%
Interesten betalingsachterstand handelstransacties.
Overzichtstabel interesten betalingsachterstand handelstransacties sinds de wet van 2 augustus 2002:
 Tweede semester 2002: 10,5%
 Eerste semester 2003: 10,0%
 Tweede semester 2003: 9,5%
 Eerste semester 2004: 9,5%
 Tweede semester 2004: 9,5%
 Eerste semester 2005: 9,5%
 Tweede semester 2005: 9,5%
 Eerste semester 2006: 9,5%
 Tweede semester 2006: 10,0%
 Eerste semester 2007: 11,0%
 Tweede semester 2007: 11,5%
 Eerste semester 2008: 11,5%
 Tweede semester 2008: 11,5%
 Eerste semester 2009: 9,5%
 Tweede semester 2009: 8,0%
 Eerste semester 2010: 8,0%
 Tweede semester 2010: 8,0%
 Eerste semester 2011: 8,0%
 Tweede semester 2011: 8,5%
 Eerste semester 2012: 8,0%
 Tweede semester 2012: 8,0%
 Eerste semester 2013: 8,0%
 Tweede semester 2013: 7,5%
 Eerste semester 2014: 7,5%
 Tweede semester 2014: 7,5%
 Eerste semester 2015: 8,5%
 Eerste semester 2016: 8,5%
 Tweede semester 2016: 8,0%
 Eerste semester 2017: 8,0% 
 Tweede semester 2017: 8,0%
 Eerste semester 2018: 8,0%
 Tweede semester 2018: 8,0%
 Eerste semester 2019: 8,0%
 Tweede semester 2019: 8,0%
 Eerste semester 2020: 8,0%
 Tweede semester 2020: 8,0%
 Eerste semester 2021: 8,0%
 Tweede semester 2021: 8,0%
 Eerste semester 2022: 8,0%
 Tweede semester 2022: 8,0%
 Eerste semester 2023: 10,5%
 Tweede semester 2023: 12,0%
 Eerste semester 2024: 12,5%

</doc>
<doc id="21365" url="https://nl.wikipedia.org/wiki?curid=21365" title="Apulië">
Apulië

Apulië (Italiaans: "Puglia") is een regio in Zuidoost-Italië, ten noordwesten van en inclusief de hak van de Laars van Italië, gelegen aan de Adriatische Zee (Kanaal van Otranto) en de Ionische Zee (onder andere Golf van Tarente) op ongeveer 80 kilometer van de kust van Albanië. Apulië is de meest oostelijke regio (landstreek) van Italië. De hoofdstad is Bari. In mei 2023 had Apulië 3.891.241 inwoners. De regio was onderverdeeld in vijf provincies. In 2008 is de zesde provincie een feit "Barletta-Andria-Trani", de eerste provincie in Italië met drie hoofdsteden.
Apulië is in Italië de voornaamste producent van olijven. In het zuidelijkste deel van Apulië, in de streek Salento, wordt veel wijn verbouwd, waaronder de bekende Negroamaro en de Primitivo. Daarmee behoort Apulië, ook naar volume, tot de belangrijkste wijnstreken in Italië.
Bezienswaardigheden.
Het toeristische centrum van de regio ligt in het uiterste noorden: het schiereiland Gargano. Hier liggen de badplaatsen Vieste, Peschici en Mattinata. Het dichtbeboste binnenland heeft de status van nationaal park. Een andere veelbezochte badplaats is Gallipoli aan de Ionische Zee. De belangrijkste kunststad van de regio is Lecce dat als een van de belangrijkste baroksteden van de wereld beschouwd mag worden.
Ten zuidwesten van de regionale hoofdstad Bari ligt Alberobello met zijn bijzondere trulli. Deze witte ronde huizen met hun kegelvormige daken hebben de plaats veel bekendheid bezorgd. Het binnenland op de grens met de regio Basilicata, de Murge is woest, kaal en zeer dunbevolkt. De kuststrook tussen Barletta en Brindisi is het dichtstbevolkte deel van Apulië en sterk geïndustrialiseerd. De meest bezienswaardige steden zijn hier: Trani, Giovinazzo en Bisceglie. Op de hoogste van deze plaatsen ligt ook het bekendste bouwwerk van de regio; het achthoekige kasteel van "Castel del Monte" dat afgebeeld staat op de Italiaanse 1 eurocent. De van oorsprong Griekse stad Tarente is een belangrijke militaire haven en industriestad. Ten noorden van de stad strekken zich een aantal kloven uit, de zogenaamde "Gravine". Massafra en Gravina in Puglia liggen in bij zo'n kloof, hier zijn eeuwenoude rotswoningen te vinden.
Tremitische Eilanden.
Voor de noordelijke kust van Gargano liggen de Tremitische Eilanden. Deze archipel bestaat uit de eilanden San Domino, San Nicola, Capraia, Cretaccio en het onbewoonde Pianosa. San Nicola is het grootste en meest bezienswaardige eiland. Op de eilanden zijn ongerepte landschappen met ravijnen en grotten te vinden. Het zeewater is hier kraakhelder.
Economie.
Apulië is een agrarische regio, vooral bekend door de teelt van tomaten en olijven. Van alle regio's van Italië heeft Apulië de langste kustlijn.
In 2013 dook de bacterie "Xylella fastidiosa" op in Apulië. De beruchte plantenziekte heeft in Italië alleen al miljoenen olijfbomen aangetast.

</doc>
<doc id="21366" url="https://nl.wikipedia.org/wiki?curid=21366" title="Puglia">
Puglia



</doc>
<doc id="21368" url="https://nl.wikipedia.org/wiki?curid=21368" title="Krentenbaard">
Krentenbaard

Krentenbaard, ook wel impetigo, impetigo vulgaris/contagiosa, of kinderzeer genoemd, is een meestal tamelijk onschuldige, maar besmettelijke, infectieziekte die wordt veroorzaakt door bacteriën. In 80% van de gevallen is "Staphylococcus aureus" de boosdoener, in 10% van de gevallen "Streptococcus pyogenes" en in nog eens 10% van de gevallen beide tegelijk. De incubatieperiode is 1 tot 3 dagen.
Symptomen.
Krentenbaard is een huiduitslag die vaak in het gezicht of de hals begint, maar overal op het lichaam kan optreden, van het behaarde hoofd tot de voetzolen. Aanvankelijk ontstaan bultjes die snel veranderen in blaasjes, die kapotgaan en waaruit dan vocht vloeit dat tot honinggele doorzichtige korstjes stolt. Dit gelige aanzicht pleit meer voor een "S. aureus" als verwekker dan de andere mogelijke verwekkers. Normaal heeft iemand geen pijn met deze aandoening (zo is onderscheid met een superinfectie bij "Herpes zoster" mogelijk).
Soms kunnen er ook blaren met helder vocht optreden ("impetigo bullosa"). Op plaatsen waar de opperhuid dik is (voetzolen, handpalmen) kunnen dit grote blaren zijn, die zich door druk makkelijk uitbreiden. Doorprikken en het blaardak verwijderen stopt deze blaaruitbreiding en maakt het wondbed toegankelijk voor zalfbehandeling.
Blaarvorming.
Sommige stammen "S. aureus" hebben "exfoliatieve toxines" (ET). De types ET-A en ET-B blijken in staat desmogleïne af te breken, wat een onderdeel is van het desmosoom wat de huidcellen van de opperhuid aan elkaar verbindt. Dit veroorzaakt de blaarvorming, die soms bij krentenbaard optreedt ("impetigo bullosa"). Als de toxines zich verspreiden, kan de blaarvorming optreden op plekken waar geen bacteriën of ontsteking is. Dit wordt "staphylococcal scalded-skin syndrome" (SSSS) genoemd.
Verspreiding.
Veel mensen dragen de bacterie in de neus of keel bij zich zonder ziek te zijn. De bacterie kan verspreid worden door hoesten en niezen. Door krabben en peuteren krijgt men de bacteriën aan de vingers en kan dan gemakkelijk zichzelf op andere plaatsen of andere personen besmetten. Besmetting vindt plaats door direct contact. Via rechtstreekse aanraking of via bijvoorbeeld speelgoed raken ook andere kinderen besmet. Dit kan ook via kleding of handdoeken plaatsvinden. Hygiëne is een goede manier om verspreiding te voorkomen, vaak handen wassen wordt aangeraden. Zolang de blaasjes vocht afscheiden, blijft de patiënt besmettelijk.
Incidentie.
Krentenbaard kan op iedere leeftijd voorkomen, maar komt duidelijk veel vaker voor bij kinderen, vaak tussen 2 en 12 jaar. Volwassenen hebben er inmiddels een bepaalde weerstand tegen ontwikkeld. Toch ontstaat er geen volledige immuniteit. Een persoon kan de infectie dus meerdere malen tijdens zijn leven doorlopen.
Het aantal uitbraken van krentenbaard is in tien jaar tijd verviervoudigd. De aandoening is bovendien ernstiger geworden en moeilijker te behandelen dan vroeger.
Behandeling.
De beste remedie tegen krentenbaard is niet aan de blaasjes krabben, wat door de soms optredende jeuk een probleem kan zijn. Om de jeuk te verminderen kan zinkzalf (zinkoxide) op de aangedane plekken helpen, wat als bijkomend voordeel heeft dat de blaasjes sneller indrogen. Krentenbaard geneest met het indrogen doorgaans vanzelf.
De genezing wordt sterk bespoedigd door het lokaal aanbrengen van (een crème of zalf met) antibiotica. Meestal zal de huisarts in eerste instantie een crème met b.v. fusidinezuur of tetracycline voorschrijven waarmee het besmettingsgevaar binnen 48 uur is verdwenen. Kinderen met krentenbaard kunnen zodoende 48 uur na behandeling weer naar school, behalve wanneer ze er ziek en hangerig van zijn. De zalf werkt het beste als de blaasjes of wondjes open zijn en de werkzame stof dus bij de bacteriën kan komen. Het is daarom van groot belang de dunne huid op de blaren te verwijderen voor het aanbrengen van de zalf; op plaatsen waar de huid dun is, kan dit het gemakkelijkst door er een keer krachtig over te wrijven met een ruw, vochtig washandje. Dit is in het algemeen nauwelijks pijnlijk. Op voetzolen en dergelijke, waar de blaarhuid dik is, zal er met schaar en pincet gewerkt moeten worden. Als een zalf met fusidinezuur of tetracycline niet voldoende helpt, kan een zalf met mupirocine worden voorgeschreven. Soms wordt ook een zalf op hormonale basis voorgeschreven zoals hydrocortison.
Bij uitgebreide gevallen kan eventueel (ook) een kuur met orale antibiotica zoals flucloxacilline worden gegeven, maar omdat bij een zorgvuldige plaatselijke behandeling met zalf genezing meestal snel optreedt, is dit zeker geen eerste keus. Wanneer flucloxacilline geen of onvoldoende resultaat geeft, kan amoxicilline worden voorgeschreven. Dit antibioticum kan zelfstandig worden voorgeschreven of in combinatie met clavulaanzuur. Deze combinatie wordt ook als Augmentin op de markt gebracht. Clavulaanzuur dekt een tweede groep bacteriën en daardoor wordt Augmentin als breedspectrumantibioticum beschouwd.
Het gebruik van desinfecterende middelen zoals chloorhexidine en povidonjood is duidelijk minder effectief dan antibiotica, zoals ook uit onderzoek gebleken is.

</doc>
<doc id="21369" url="https://nl.wikipedia.org/wiki?curid=21369" title="Wormslangen">
Wormslangen

Wormslangen (Typhlopidae) zijn een familie van slangen (Serpentes).
Wormslangen hebben een wereldwijde verspreiding, een typische wormslang is de slanke wormslang ("Typhlops vermicularis"), de enige vertegenwoordiger die onder andere in Europa voorkomt. Alle soorten leven op of in de bodem en leiden een gravend bestaan, hun lichaam is hierop goed aangepast.
De schubben vormen een stevig pantser en de ogen en neusgaten zijn verborgen om te voorkomen dat er zandkorrels in komen. De meeste soorten blijven klein en worden enkele decimeters lang, wormslangen hebben een dun en langwerpig lichaam.
Wormslangen lijken uiterlijk meer op een regenworm dan op een slang, al zijn veel soorten gepigmenteerd en heel donker van kleur. Wormslangen leven van zeer kleine ongewervelde dieren. Van veel soorten is bekend dat ze in mierennesten en termietenheuvels leven. Wormslangen kunnen levendbarend zijn of eieren afzetten. De eieren zijn vaak langwerpig van vorm.
Naamgeving.
De wormslangen werden voor het eerst beschreven als aparte groep door Merrem in 1820. De groep is ook beschreven onder de wetenschappelijke namen Typhlopina en later Typhlopsidae. Deze namen zijn echter al spoedig na publicatie verworpen en worden in de literatuur zelden gebruikt. De wetenschappelijke naam Typhlopidae betekent vrij vertaald blinde ogen; τυφλός, "tuphlos" betekent 'blind en οψ, "ops" betekent 'oog' of 'zicht'.
Wormslangen danken hun Nederlandstalige naam aan hun sterk op wormen gelijkende uiterlijk. Ook in andere talen worden dergelijke namen gebruikt, zoals het Zweedse "maskormar" en het Noorse "ormeslanger", dat beide wormslangen betekent.
In de Engelse en Duitse taal worden wormslangen "blind snakes" respectievelijk "blindschlangen" genoemd (blinde slangen). De naam "worm snakes" (wormslangen) wordt in de Engelse taal gebruikt voor de familie Leptotyphlopidae. Deze familie wordt in de Nederlandse taal aangeduid met draadwormslangen.
In het Papiaments worden deze slangen "bichi di dos kabes" (vertaald: worm met twee koppen) genoemd.
Verspreiding en habitat.
Wormslangen komen voor in delen van Australië, zuidelijk Azië, centraal en zuidelijk Afrika inclusief Madagaskar, delen van Zuid-, Midden- en Noord-Amerika en de Caraïben en ten slotte in oostelijk Europa.
De verschillende soorten en geslachten hebben vaak een sterk afwijkende grootte van het verspreidingsgebied. De soort "Typhlops reuteri" bijvoorbeeld is alleen te vinden op het eiland Nosy Be, een klein vulkanisch eiland ten noorden van Madagaskar. Verschillende andere soorten hebben zich verspreid naar relatief afgelegen eilanden. De gewone wormslang ("Indotyphlops braminus") daarentegen is over vrijwel de gehele wereld verspreid. Dit komt omdat de slang is meegelift in bloempotten bij de internationale handel in planten.
De verschillende groepen wormslangen hebben vaak ieder een eigen verspreidingsgebied. Een voorbeeld zijn de soorten uit het geslacht "Ramphotyphlops", die vrijwel allemaal in Australië voorkomen. Soms overlapt het verspreidingsgebied en kunnen verschillende groepen door elkaar worden gevonden.
De meeste soorten leven in tropische gebieden tot streken waar een gematigd klimaat heerst. In westelijke Europese landen zoals België en Nederland komen geen wormslangen voor; het is hier te koel voor de dieren. De habitat bestaat uit zanderige gronden waarin de slangen kunnen graven. Ze houden zich ook op in de tunnels van mieren en termieten, rottend hout, spleten in de bodem en holen van andere insecten.
Uiterlijke kenmerken.
Wormslangen lijken meer op regenwormen dan op slangen door het langwerpige en relatief dunne lichaam, de meeste soorten worden tot enkele decimeters lang. De kop is moeilijk van de staart te onderscheiden en de ogen zijn zeer klein, daarnaast is de lichaamskleur is vaak roze tot rood of zwart, wat de gelijkenis met wormen nog versterkt.
Kop.
Wormslangen hebben een vrij kleine, spatelachtige kop die niet alleen dorsaal is afgeplat maar ook relatief smal is. De vorm van de kop kan sterk verschillen, een aantal soorten heeft vanaf de zijkant bezien een afgeronde kop, andere soorten hebben een meer driehoekig profiel en weer andere hebben een in een punt gekromde snuit, die enigszins doet denken aan een snavel. De neusgaten zijn aan de zijkanten van de kop gelegen en worden deels bedekt door schubben. Hierdoor kan de slang tijdens het ademen geen deeltjes van het substraat inhaleren. Aan de voorzijde van de kop zijn bij veel soorten kleine, in rijen gelegen klieren gelegen. Deze scheiden een talgachtige substantie af.
De kop heeft geen verbrede kaakdelen zoals bij andere slangen voorkomt en ook een insnoering achter de kop ontbreekt altijd. De kop heeft vaak duidelijk zichtbare ogen die echter heel klein zijn en slechts te zien zijn als twee kleine, donkere puntjes. De ogen zijn bedekt met een half doorzichtige schub, wat het gevolg is van degeneratie. Wormslangen hebben vanwege hun grotendeels ondergrondse levenswijze weinig aan ogen. Hierdoor zijn ze steeds kleiner geworden en zijn uiteindelijk verdwenen onder de huid. Wormslangen kunnen met hun gedegenereerde ogen wel het verschil tussen licht en donker zien.
Wormslangen hebben een kleine bek, de mondopening is van de voorzijde bezien gekromd. De bek is in vergelijking met andere slangen sterk achterwaarts aan de onderzijde van de schedel gepositioneerd. Wormslangen hebben tanden, maar alleen in de bovenkaak, in de onderkaak zijn geen tanden aanwezig. Dit is een belangrijk verschil met de draadwormslangen (Leptotyphlopidae), die juist alleen tanden in de onderkaak hebben. Veel soorten hebben ongeveer drie paar tanden, de tanden zijn scherp en enigszins naar achteren gekromd. Door de gekromde tanden kunnen prooien beter worden geankerd in de bek.
Lichaam.
Wormslangen blijven allemaal klein, de grootste soorten behoren tot het geslacht "Megatyphlops" en worden 70 tot 95 centimeter lang. De meeste soorten echter blijven aanzienlijk kleiner en bereiken een lichaamslengte van 20 tot 50 cm. De kleinere soorten, zoals "Typhlops reuteri", worden ongeveer tien cm lang. Het betrekkelijke kleine lichaam van wormslangen hangt samen met de prooien waarop ze jagen, voornamelijk kleine insecten zoals mieren. Naaste en geringe lichaamslengte zijn alle soorten ook relatief dun, de meeste soorten worden maximaal ongeveer zo dik als een vinger tot ongeveer 2,5 centimeter in diameter. Jongere exemplaren hebben een relatief dikker en korter lichaam in vergelijking met oudere exemplaren van dezelfde soort.
Het lichaam van wormslangen is opmerkelijk stijf en onbuigzaam in vergelijking met andere slangen. Wormslangen bewegen zich alleen aan het oppervlak kronkelend voort zoals andere slangen, ondergronds wordt een regenworm-achtige vorm van voortbeweging gebruikt. Wormslagen vertonen sporen van de poten die hun verre -hagedisachtige- voorouders bezaten. Bij de wormslangen zijn de gedegenereerde delen van de heup zichtbaar als een klein botje aan iedere zijde van de staartwortel.
De schubben van wormslangen zijn glad, ze zien eruit alsof ze gepolijst zijn. De schubben zijn naast elkaar gelegen in rijen, het aantal rijen schubben in de lengterichting varieert van 16 tot 24. Binnen een soort is het precieze aantal waarschijnlijk specifiek, al is er een soort bekend met een variabel aantal rijen. De schubben zijn voorzien van een verbrede rand waardoor ze elkaar sterk overlappen, hierdoor zijn de dieren goed beschermd door de gepantserde huid. Door de gladde schubben wordt de weerstand van het lichaam tijdens het graven sterk verlaagd. Aangezien de wormslangen bij het graven in aanraking komen met harde deeltjes in de bodem, zijn de schubben onder een microscoop bekeken voorzien van rafelige randen en vele krassen als gevolg van de frictie met deeltjes in het substraat.
Mannetjes zijn moeilijk van vrouwtjes te onderscheiden, de mannetjes blijven gemiddeld kleiner en hebben een verhoudingsgewijs langere staart dan de vrouwtjes. Wormslangen vervellen op een andere manier dan de meeste slangen. Gedurende de vervelling wordt de huid vaak in één keer afgeworpen bij de slangen. Wormslangen schuiven de oude huid echter in ringen van het lichaam af.
Staart.
Bij andere groepen van slangen is de staart ongeveer een derde van de lichaamslengte. De staart van wormslangen is echter relatief kort, en beslaat slechts een klein deel van de totale lichaamslengte.
De staart van slangen is het deel van het lichaam achter de cloaca en is vanaf de bovenzijde vaak niet te zien omdat de cloaca aan de onderzijde gepositioneerd is.
Een ander belangrijk verschil is de vorm van de buikschubben. Bij alle slangen zijn de schubben aan de onderzijde (ventraal) van het lichaam, de buikschubben, sterk vergroot en de schubben zijn in de lengterichting gezien erg breed en zijn duidelijk veel groter dan de schubben aan de rugzijde (dorsaal). Bij de wormslangen echter zijn de schubben aan de buik even groot als alle dorsale schubben.
Het uiteinde van de staart bestaat uit een enkelvoudige, verharde structuur. Deze kan een doornige, puntige vorm hebben, maar bij veel soorten is een afgeronde plaat aanwezig die dient om het achterlijf te beschermen. Het verharde uiteinde van de staart dient om zich af te zetten tegen de ondergrond bij het graven. Bij de soorten met een stekelachtige staartpunt speelt de structuur daarnaast een rol bij de verdediging.
Onderscheid met andere groepen.
Wormslangen lijken veel op andere groepen van kleinere, bodembewonende slangen die eenzelfde lichaamsconfiguratie hebben. Vaak zijn er echter inwendig grote verschillen. Te verwarren zijn bijvoorbeeld de draadwormslangen (Leptotyphlopidae), maar hieraan zijn de wormslangen niet nauw verwant. De bouw van de kaak is hiervan een duidelijk bewijs, wormslangen hebben alleen tanden in de bovenkaak en draadwormslangen hebben tanden in de onderkaak en onregelmatige, tandachtige uitsteeksels in de bovenkaak.
Wormslangen lijken ook enigszins op wormhagedissen. Deze hebben echter altijd segment-achtige groeven over de gehele lichaamslengte waardoor ze nog sterker lijken op regenwormen. Bij de wormslangen ontbreken deze groeven altijd. Wormslangen zijn veel nauwer verwant aan de slangen dan wormhagedissen verwant zijn aan de hagedissen.
Levenswijze.
Wormslangen zijn zonder meestal bodembewonend of terrestrisch en leven op of in de bodem. Van sommige soorten is bekend dat ze waarschijnlijk onder water kunnen foerageren, zoals de soort "Ramphotyphlops diversus". Van de gewone wormslang ("Indotyphlops braminus") is bekend dat de slang soms in planten als bananenbomen klimt.
Wormslangen zonnen nooit, in tegenstelling tot veel andere slangen. Ze zijn thigmoterm, wat betekent dat ze warmte onttrekken aan hun leefomgeving. Alle soorten leven in vochtige omstandigheden en zijn 's nachts of na een regenbui actief. Hierdoor is de kans op uitdroging klein.
Voedsel en vijanden.
Wormslangen zijn kleine dieren die navenant kleine prooien eten. Ze leven voornamelijk van kleine insecten en dan met name groepen van insecten die ondergronds in kolonies leven, dus mieren en termieten. In de maag van wormslangen zijn ook kevers, keverlarven, wormen, bloedzuigers en stofluizen. Vooral mieren staan echter op het menu en voornamelijk de larven en de poppen van deze insecten worden gegeten.
De meeste wormslangen zijn zelfs strikt mierenetend, wat formicivoor wordt genoemd.
Het waarnemen van geurdeeltjes, ook wel chemoreceptie, speelt een belangrijke rol bij het zoeken naar voedsel. Van de Australische soort "Ramphotyphlops nigrescens" is in een laboratorium onderzocht hoe de slangen hun prooi opsporen. Deze wormslang is uitsluitend mierenetend en bleek andere prooien zoals wormen en termieten volledig te negeren. Als de slang echter een looproute van mierensoorten die tot de prooien behoren wordt gevonden, volgt de slang het spoor naar het nest. Het blijkt dat deze soort voornamelijk de sporen volgt van twee soorten mieren die relatief groter worden dan andere mieren en in groepen naar voedsel zoeken.
Zowel 'verse' looproutes van enkele dagen oud als looproutes die al enkele weken worden gebruikt werden gevolgd. Van twee andere soorten mieren, die individueel naar voedsel zoeken en een kleiner lichaam hebben, werden de sporen niet gevolgd. Omdat bekend is dat de slang ook van deze laatste twee soorten de larven en poppen eet, vindt de wormslang de nesten van deze soorten op een andere manier, maar hoe precies is nog niet bekend.
Een aantal soorten mieren die op het menu staan hebben grote kaken of een angel waarmee ze kunnen steken. Toch vallen de mieren de slang niet aan terwijl deze zich voedt met de larven en poppen van de kolonie. Waarschijnlijk geven wormslangen een geurstof af die de mieren rustig maakt zodat ze niet massaal worden aangevallen.
Er is weinig bekend over de vijanden van wormslangen. In Australië worden ze onder andere gedood door wilde katten. Wormslangen kennen geen actieve vorm van verdediging als ze worden bedreigd door vijanden. Als een wormslang wordt opgegraven zal deze proberen zo snel mogelijk de bodem in te vluchten. Als een wormslang wordt aangevallen zal deze een onwelriekende afscheiding uit klieren aan de anus laten lopen om af te schrikken. Van de soort "Ramphotyphlops australis" is bekend dat de slang piepende geluiden maakt als deze wordt opgepakt.
Voor mensen zijn wormslangen zijn niet gevaarlijk; ze zijn nooit giftig en kunnen een mens niet bijten, daarvoor is hun bek te klein. Sommige soorten hebben een stekelachtige staartpunt die gebruikt wordt bij het graven. Als een slang wordt aangevallen prikt het dier de doornachtige staartpunt in de vijand. In sommige landen worden de slangen onterecht gevreesd door de lokale bevolking omdat ze een giftige 'angel' zouden bezitten.
Voortplanting en ontwikkeling.
Wormslangen houden zich soms in groepen van enkele tientallen individuen op onder objecten zoals stenen. Het zijn echter geen sociale dieren, het feit dat meerdere exemplaren bij elkaar worden aangetroffen is het gevolg van een schaarste aan dergelijke geschikte schuilplaatsen. Alleen in de voortplantingstijd zijn de dieren in koppeltjes te vinden.
Van de gewone wormslang ("Indotyphlops braminus") zijn geen mannetjes bekend, het is de enige slang die maagdelijke voortplanting kent waarbij de vrouwtjes zichzelf als het ware klonen.
Wormslangen zijn allemaal eierleggend en zetten de eieren ondergronds af. De embryo's zijn vaak ver ontwikkeld als ze in het ei worden afgezet, enkele soorten zijn eierlevendbarend, waarbij het jong direct na het afzetten van het ei ter wereld komt. Het aantal eieren per legsel hangt sterk af van de grootte van het vrouwtje, er worden tot enige tientallen eitjes per keer afgezet. Van een aantal waarnemingen in het wild is bekend dat de vrouwtjes zich om de pas afgezette eieren heen kronkelen, wat wijst op een vorm van broedzorg.
Taxonomie en indeling.
Veel van de geslachten zijn makkelijk te onderscheiden aan de geografische verspreiding, soorten uit het geslacht "Cyclotyphlops" bijvoorbeeld komen alleen voor op Sulawesi in Indonesië terwijl soorten uit het geslacht "Afrotyphlops" in Afrika voorkomen.
Wormslangen vormen een vrij grote familie; er zijn 275 verschillende soorten in achttien geslachten. Drie geslachten zijn monotypisch en worden door slechts een enkele soort vertegenwoordigd.
Het totale soortenaantal wijzigt regelmatig omdat er regelmatig nieuwe soorten worden beschreven. Door onderzoek van de biologen S. Blair Hedges en Richard Thomas werden in 2007 elf nieuwe soorten beschreven die leven op twee Caribische eilanden. De soort "Madatyphlops eudelini" is voor het eerst wetenschappelijk beschreven in 2021 en wordt in de meeste literatuur nog niet genoemd.
Ook het aantal en de grootte van de geslachten is aan verandering onderhevig. De soorten uit het geslacht "Lemuriatyphlops" worden niet meer erkend en worden tegenwoordig tot het geslacht "Madatyphlops" gerekend. De geslachten "Amerotyphlops", "Antillotyphlops", "Cubatyphlops", "Indotyphlops", "Madatyphlops", "Malayotyphlops" en "Xerotyphlops" werden vrij recentelijk (2014) afgesplitst van andere geslachten op basis van nieuwe inzichten. Deze groepen worden in veel literatuur nog niet vermeld. De soort "Sundatyphlops polygrammicus" werd eveneens in 2014 tot het monotypische geslacht "Sundatyphlops" gerekend. 
Van veel soorten is nog niet bekend wat de precieze status is als het gaat om de verschillende variaties dan wel ondersoorten. Variaties zijn verschillende kleurvormen binnen een soort die echter verspreid binnen de soort voorkomen. Ondersoorten hebben een wat specifiekere status omdat ze per definitie significant verschillen, vaak hebben ondersoorten binnen een soort ook een specifiek verspreidingsgebied. Van een aantal soorten wormslangen wordt vermoed dat de 'soort' eigenlijk bestaat uit verschillende subtypen die volgens de huidige inzichten tot aparte soorten zouden moeten worden gerekend. Een voorbeeld is de soort "Typhlops richardi", die volgens onderzoek op basis van verschillende eigenschappen van lichaamseiwitten in drie verschillende soorten zou moeten worden ingedeeld.
Onderfamilies en geslachten.
Onderstaand een tabel van alle onderfamilies en geslachten, met de auteur, het aantal soorten en het verspreidingsgebied. Zie voor alle soorten wormslangen ook de lijst van wormslangen.

</doc>
<doc id="21371" url="https://nl.wikipedia.org/wiki?curid=21371" title="Draadwormslangen">
Draadwormslangen

Draadwormslangen (Leptotyphlopidae) zijn een familie van slangen.
Naam en indeling.
De wetenschappelijke naam van de groep werd voor het eerst voorgesteld door Leonhard Hess Stejneger in 1891. Draadwormslangen werden lange tijd als een onderfamilie van de familie wormslangen gezien, maar worden tegenwoordig beschouwd als een aparte familie van slangen.
De wetenschappelijke naam Leptotyphlopidae betekent vrij vertaald 'dunne blinden' en is afgeleid van de woorden dun (lepto) en blinde ogen (tuphlós + ṓps).
Kenmerken.
Draadwormslangen hebben een klein, dun en cilindrisch lichaam, de meeste soorten worden niet langer dan 30 centimeter. Veel soorten lijken sterk op elkaar en zijn alleen te onderscheiden door onderzoek naar de positie en structuur van de schubben. De ogen zijn sterk gedegenereerd, ze zijn onder de schubbenhuid gelegen en te zien als kleine zwarte puntjes, alle soorten zijn hierdoor zo goed als blind.
De schubben zijn klein en glanzend, de buikschubben zijn ongeveer even groot als de schubben aan de rest van het lichaam. Dit in tegenstelling tot vrijwel alle andere slangen, die juist sterk verbrede buikschubben bezitten. De barbadaanse soort "Tetracheilostoma carlae" wordt maximaal 10,4 centimeter lang en is hiermee de kleinste draadwormslang en tevens de kleinste slang ter wereld. De lichaamskleur varieert van bruin tot grijs, sommige soorten hebben een duidelijk lichter gekleurde kop en staartpunt, wat dient om vijanden te verwarren. De staart is relatief kort, veel soorten hebben een stekelachtige staartpunt.
Deze primitieve slangen hebben resten van een bekkengordel en achterpoten. De bovenkaak is tandenloos, allen in de onderkaak zijn tanden aanwezig maar dit zijn er maar enkele per kaakhelft. Alle soorten hebben slechts een enkele long en een enkele eileider.
Levenswijze.
Draadwormslangen leven evenals de verwante wormslangen in de bodem en graven veel, ze worden zelden gezien. Alleen na hevige regenval komen ze bovengronds om niet te verdrinken. Veel soorten leven van kleine ongewervelden zoals mieren en termieten en houden zich ondergronds op bij de nesten van deze insecten. Vooral de eieren en de larven van deze insecten worden gegeten. Van een aantal soorten is bekend dat ook vlooien op menu staan, sommige soorten zijn aangetroffen in vogelnesten op enige hoogte waar ze vogelvlooien aten. Geen enkele soort is giftig en draadwormslangen kunnen mensen niet bijten vanwege hun verhoudingsgewijs zeer kleine kop.
Alle soorten zijn eierleggend, de vrouwtjes produceren relatief grote eieren die soms in strengen worden afgezet.
Verspreiding en habitat.
Draadwormslangen komen vrijwel wereldwijd voor in delen van Azië, Afrika, Noord-, Midden- en Zuid-Amerika en delen van het Midden-Oosten. Ze ontbreken alleen in Europa en rond de poolstreken, ook in Australië komen geen soorten voor. Veel draadwormslangen leven in droge gebieden maar er zijn ook soorten die uitsluitend in vochtige regenwouden leven.
Indeling.
Er zijn 142 verschillende soorten die verdeeld worden in twee onderfamilies en veertien geslachten. Twee geslachten zijn monotypisch en worden slechts vertegenwoordigd door een enkele soort. De familie omvat de volgende onderfamilies en geslachten, met de auteur, het soortenaantal en het verspreidingsgebied.

</doc>
<doc id="21372" url="https://nl.wikipedia.org/wiki?curid=21372" title="Woelslangen">
Woelslangen

Woelslangen of rolslangen (Aniliidae) zijn een familie van slangen.
Naam en indeling.
De wetenschappelijke naam van de soort werd voor het eerst voorgesteld door Leonhard Hess Stejneger in 1907. De familie wordt slechts vertegenwoordigd door een enkele soort: de onechte koraalslang ("Anilius scytale"). De familie wordt niet toegekend aan een van de superfamilies van de slangen.
Algemeen.
De onechte koraalslang heeft een bonte lichaamskleur bestaande uit een rode basiskleur met smallere, zwarte dwarsbanden. Het is een kortstaartige soort met een massieve schedel. Deze lichaamsaanpassingen zijn duidelijk te herleiden naar de gravende levenswijze. Het dier leeft in Zuid-Amerika en lijkt wat betreft de lichaamskleur op de gevaarlijke koraalslang.
Taxonomie.
Familie Aniliidae

</doc>
<doc id="21373" url="https://nl.wikipedia.org/wiki?curid=21373" title="Schildstaartslangen">
Schildstaartslangen

Schildstaartslangen (Uropeltidae) zijn een kleine familie van verborgen levende slangen. 
Naam en indeling.
De wetenschappelijke naam van de groep werd voor het eerst voorgesteld door Johannes Peter Müller in 1832. De familie wordt vertegenwoordigd door 56 soorten in zeven verschillende geslachten.
De wetenschappelijke familienaam Uropeltidae is afgeleid van de Griekse woorden 'oura' (staart) en 'peltē' (schild) en de toevoeging -idae die voor familiegroepen wordt gebruikt.
Uiterlijke kenmerken.
De grootste soort is "Rhinophis oxyrhynchus", die ongeveer 60 centimeter lang wordt. De meeste schildstaartslangen blijven echter aanmerkelijk kleiner en worden nog geen dertig cm lang. De lichaamskleur is meestal onopvallend maar er zijn soorten die felle rode of gele kleuren hebben of een opvallende iriserende glans. 
Schildstaartslangen hebben geen pootrestanten meer zoals bij andere slangen wel voorkomt. Ze bezitten een zeer korte staart die meestal in een verharde, stekel-achtige punt eindigt. Deze stekel kan ook bestaan uit een dubbele stekel of een plat oppervlak hebben met vele kleinere stekeltjes. De staartpunt wordt waarschijnlijk niet gebruikt voor de verdediging maar ondersteunt vermoedelijk de graafbewegingen van de slang. 
Een zeer typisch kenmerk zijn de ogen die voorzien zijn van een doorzichtige, beschermende schub. Andere kenmerken van de soorten uit deze familie zijn het ontbreken van sporen van achterpoten, die bij de meeste slangen nog wel zijn waar te nemen.
Levenswijze.
Vrijwel alle soorten leiden een gravend bestaan. Omdat veel soorten klein blijven eten ze ook wat kleinere prooien. Schildstaartslangen zijn wormen- en insecteneters en jagen niet op gewervelde dieren zoals de meeste andere slangen. 
Verspreiding en habitat.
Alle soorten komen voor in delen van Azië en leven in zuidelijk India en Sri Lanka. Een groot aantal soorten komt echter alleen voor in India. De habitat bestaat meestal uit vochtige tot droge tropische en subtropische bossen, meestal in bergstreken. Veel soorten kunnen ook overleven in door de mens aangelegde omgevingen, zoals plantages. 
Geslachten.
De familie wordt verdeeld in zeven geslachten die onderstaand zijn weergegeven, met de auteur en het verspreidingsgebied.

</doc>
<doc id="21374" url="https://nl.wikipedia.org/wiki?curid=21374" title="Aardslangen">
Aardslangen

Aardslangen, ook wel regenboogslangen, (Xenopeltidae) zijn een familie van slangen die deels ondergronds leven. 
Naam en indeling.
De wetenschappelijke naam van de groep werd voor het eerst voorgesteld door Karel Lucien Bonaparte in 1845. De familie bestaat uit één geslacht dat vertegenwoordigd wordt door twee soorten; de hainanregenboogslang ("Xenopeltis hainanensis") en de regenboogslang ("Xenopeltis unicolor").
Algemeen.
Het is een relatief zeer kleine familie van andere slangen; er zijn maar twee soorten die allebei gekenmerkt worden door een parelmoerachtige glans over het hele lichaam. In verouderde indelingen werden ook de wormslangen en de draadwormslangen als onderfamilies van de aardslangen beschouwd. Tegenwoordig worden zij als twee aparte families ingedeeld onder een andere superfamilie; Typhlopoidea. Aardslangen behoren tot de superfamilie Pythonoidea.

</doc>
<doc id="21377" url="https://nl.wikipedia.org/wiki?curid=21377" title="Reuzenslangen">
Reuzenslangen

Reuzenslangen (Boidae) zijn een familie van slangen die behoort tot de superfamilie Booidea. Alle soorten leven in warme streken en zijn roofdieren die jagen op levende prooien. Reuzenslangen bereiken in de regel een lichaamslengte van enkele meters maar er zijn ook kleinere soorten die aanzienlijk minder lang worden. Sommige soorten zijn bij het grote publiek gekend omdat ze erg groot worden of vaak in dierentuinen worden gehouden.
De bekendste en tevens een van de langste soorten zijn de boa constrictor en de anaconda. Deze slangen worden gemiddeld respectievelijk drie en vijf meter lang.
Verspreiding en habitat.
Reuzenslangen komen over de gehele wereld voor rond de evenaar. Noordelijk komen ze voor tot in Noord-Amerika en zuidelijk zijn soorten aan te treffen tot in zuidelijk Afrika.
Reuzenslangen worden verdeeld in drie onderfamilies die een afwijkend verspreidingsgebied hebben. De echte boa's of Boinae komen voor in Midden- en Zuid-Amerika en delen van Azië zoals Nieuw-Guinea, eilanden in het zuiden van de Grote Oceaan en West-Indië. De Erycinae komen voor in Noord-Amerika, grote delen van Afrika en delen van het Midden-Oosten en zuidelijk en centraal Azië. De vertegenwoordigers van de onderfamilie Ungaliophiinae ten slotte zijn alleen te vinden in delen van Midden-Amerika en noordelijk Zuid-Amerika.
Uiterlijke kenmerken.
Reuzenslangen zijn een zeer gevarieerde groep van slangen die vertegenwoordigd worden door zeer lange soorten maar er zijn ook reuzenslangen die niet langer worden dan een meter. Tot de grotere soorten behoren de anaconda ("Eunectes murinus") en de "boa constrictor", die respectievelijk tot ongeveer vier tot zes meter en tot ongeveer drie meter lang worden. Van de anaconda zijn geen officiële uitschieters van acht meter bekend, zoals men vaak gelooft. De kleinste soorten bereiken een aanzienlijk kortere lichaamslengte en worden meestal niet langer dan 60 centimeter; een voorbeeld is de rubberboa ("Charina bottae").
De meeste reuzenslangen hebben een onopvallende kleur die meestal bruin is. Veel soorten hebben vlekken of tekeningen op het lichaam, zoals een nettekening of een luipaardtekening. Andere soorten hebben een egale kleur, zoals de helder groen gekleurde groene hondskopboa ("Corallus caninus").
Fylogenetisch gezien vormen reuzenslangen in vergelijking met andere slangen een primitieve groep. Alle soorten hebben verschillende lichaamskenmerken die bij de meeste andere slangen niet meer aanwezig zijn, maar wel voorkomen bij de gemeenschappelijke voorouders van alle slangen:
Reuzenslangen onderscheiden zich verder van andere slangen door de relatief kleine schubben op de kop en de bovenzijde van het lichaam. De schubben zijn vrijwel altijd een gladde structuur, al zijn er wel enkele uitzonderingen. Een voorbeeld zijn sommige zandboa's uit het geslacht "Eryx".
Reuzenslangen zijn echter niet alleen maar als oervormen van de slangen aan te merken. De schedeldelen zijn in vergelijking met andere slangen juist zeer goed ontwikkeld en extreem flexibel.
Levenswijze.
Veel soorten worden als in gevangenschap gehouden, waardoor er veel bekend is over het gedrag en de levenswijze. Reuzenslangen vangen de prooi door deze te besluipen en vervolgens bliksemsnel te grijpen met de kaken. Zowel de boven- als de onderkaak bevat vele naar achteren gekromde tanden die dienen om de prooi te ankeren in de bek. Vervolgens wordt het gespierde lichaam rond de prooi gedraaid. De prooi sterft niet doordat het lichaam wordt samengedrukt zoals vaak wordt beweerd maar doordat de lichaamswindingen steeds strakker worden aangetrokken na iedere uitademing van het prooidier zodat deze uiteindelijk versmacht. Belangrijke prooidieren zijn vogels en zoogdieren maar ook reptielen worden wel gegrepen. Een prooidier wordt altijd van kop naar staart verzwolgen. Jongere reuzenslangen eten kleinere prooidieren zoals insecten. Veel dieren die door de volwassen slangen worden gegeten zijn aan te merken als vijanden voor de juveniele exemplaren.
Reuzenslangen zijn vaak boombewoners; sommige soorten echter graven holen en leven grotendeels ondergronds. Er zijn ook soorten die op de bodem leven en zich in de strooisellaag verstoppen. Daarnaast zijn er soorten die veel zwemmen en als waterbewoners zijn aan te merken.
Reuzenslangen zijn vrijwel altijd eierlevendbarend, de jongen komen levend ter wereld. De enige uitzondering is de eierleggende aardpython ("Calabaria reinhardti").
Naam en indeling.
De wetenschappelijke naam van de familie werd in 1825 voorgesteld door John Edward Gray. Reuzenslangen worden ook wel boa's, boa-achtigen of wurgslangen genoemd. Naast de Boidae zijn er ook andere slangenfamilies waarvan de soorten met 'boa' worden aangeduid, zoals de dwergboa's (Tropidophiidae) en de Round Island-boa’s (Bolyeridae). Deze twee groepen zijn sterker verwant aan de reuzenslangen dan aan andere families van slangen.
Lange tijd werden de pythons beschouwd als een onderfamilie van de reuzenslangen. Tegenwoordig wordt deze groep echter als een aparte familie van slangen beschouwd (Pythonidae). Reuzenslangen worden tegenwoordig verdeeld in zeven onderfamilies, die sterk verschillen in verspreidingsgebied. Het soortenaantal verandert regelmatig, zo werd de soort "Sanzinia volontany" beschreven in 2004, "Chilabothrus argentum" in 2016 en "Eryx sistanensis" in 2020. 
De onderfamilies zijn onderstaand weergegeven. 

</doc>
<doc id="21378" url="https://nl.wikipedia.org/wiki?curid=21378" title="Georgië">
Georgië

Georgië (uitspraak: [ɣeˈjɔrɣijə]; Georgisch: , "") is een land in de Zuidelijke Kaukasus met hoofdstad Tbilisi. Het land ligt aan de oostkant van de Zwarte Zee, op het grensvlak van Oost-Europa en West-Azië. Georgië heeft een oppervlakte van 69.700 km², ruim anderhalf maal Nederland, en heeft 3,7 miljoen inwoners. De buurlanden zijn Rusland, Turkije, Armenië, en Azerbeidzjan. Om historische en politieke redenen wordt Georgië tot Oost-Europa gerekend. De Georgische bevolking is in meerderheid christelijk en is hoofdzakelijk Georgisch-Orthodox (83%). Het land was tussen 1921 en 1991 onder de naam Georgische Socialistische Sovjetrepubliek een van de vijftien republieken van de Sovjet-Unie, tot het zich op 9 april 1991 onafhankelijk verklaarde.
Georgië is lid van de Raad van Europa, de OVSE, Eurocontrol, de Organisatie voor Economische Samenwerking in het Zwarte Zeegebied en de GUAM. Sinds 2008 is Georgië een officieel aspirant-lid van de NAVO. De relaties met de Europese Unie zijn via het Oostelijk Partnerschap versterkt en hebben geleid tot een associatie- en vrijhandelsverdrag met de EU (2014), visumvrij reizen met de Schengenzone (2017) en samenwerkingsovereenkomsten met de agentschappen Europol (2015) en Eurojust (2019). In december 2023 werd Georgië kandidaat-lid voor de Europese Unie, nadat het in 2022 een aanvraag hiervoor deed.
De status van de deelgebieden Abchazië en Zuid-Ossetië vormt sinds de onafhankelijkheid van Georgië in 1991 een bron van gewapende afscheidingsconflicten, waarin buurland Rusland een grote rol speelde. De Georgische overheid heeft in de praktijk geen gezag over deze gebieden die zich in de jaren 1990 onafhankelijk hebben verklaard en sinds de Russisch-Georgische Oorlog in 2008 feitelijk door Rusland gecontroleerd worden. De relatie met Rusland is voornamelijk om die reden slecht.
Etymologie.
Georgiërs noemen zichzelf ' (), hun land ' () en hun taal "" (). De naam is afgeleid van de legendarische figuur Kartlos, kleinzoon van de Bijbelse Jafet, die beschouwd wordt als de vader van alle Georgiërs.
'Sakartvelo' bestaat uit twee delen, waarbij de stam kartveli-i () de beschrijving is van de bewoners in het centraal gelegen Kartli – Iberië in de klassieke oudheid. De oude Grieken (Strabo, Herodotus, Plutarchus, enz.) en de Romeinen (Titus Livius, Publius Cornelius Tacitus, enz.) noemden het oostelijke deel van Georgië Iberië en het westen Colchis.
De internationaal gebruikte naam Georgië is afgeleid van de hellenistische term (Oudgrieks: ), afgeleid van "Georgios" (Grieks: ), een Griekse naam die "boer" betekent. Georgië betekent dus "boerenland". 
Het Perzische "Virshan" betekent "land van de wolf", verwijzend naar de grijze wolf die er nog steeds leeft.
Geschiedenis.
Sinds het paleolithicum wordt het gebied van Georgië bewoond door mensen, maar de ontwikkeling van de Georgische natie begon in de oudheid. Het gebied bestond sindsdien uit verschillende koninkrijken en vorstendommen en was zelden een staatkundige eenheid. Het werd vaak geheel of gedeeltelijk door omringende grootmachten beheerst. Het Lichigebergte vormde een natuurlijke scheiding tussen West- en Oost-Georgië en de stroomgebieden van de rivieren Rioni en Mtkvari (Koera). Dit was bepalend voor de grenzen van verschillende staten en invloedssferen van overheersers. In 1991 herwon Georgië haar onafhankelijkheid na eeuwenlange overheersing door Ottomanen, Perzen en Russen.
Prehistorie.
De vondst van 1,8 miljoen jaar oude schedels van de zogeheten Dmanisi-mensen (vroege "Homo erectus"), vernoemd naar de archeologische vindplaats bij de zuid-Georgische plaats Dmanisi bewees dat de menselijke bewoning van Georgië teruggaat tot ver in het vroeg-paleolithicum. Vondsten in de west-Georgische regio Imereti duiden op langdurige permanente bewoning in het laat-paleolithicum. West-Georgië speelde een sleutelrol in de menselijke evolutie, waarbij Imereti een belangrijke geografische corridor was voor menselijke migratie tijdens het midden- en laat-paleolithicum.
Van nederzettingen is sinds het 5e millennium v.Chr. sprake. Langs de Mtkvari zijn hiervan op verschillende plaatsen sporen gevonden. Archeologen hebben ook resten van nederzettingen van de Sjoelaveri-Sjomoecultuur uit het neolithicum gevonden in de buurt van de dorpen Imiri en Sjoelaveri bij de rivier Chrami, ongeveer veertig kilometer ten zuiden van Tbilisi. Hier werd ook bewijs gevonden van vroege vormen van waterbeheer ten behoeve van landbouw. Latere prehistorische culturen in Georgië waren de Koera-Araxescultuur die banden onderhield met Mesopotamië en de Trialeticultuur, die rond 1500 v.Chr. zijn hoogtepunt bereikte. In de kuststreek kwam rond 1800 v.Chr. de Colchiscultuur op.
Georgië in de oudheid.
In de oudheid kwamen twee koninkrijken op die de vorming van het uiteindelijke Georgië en de nationale identiteit zouden bepalen. Het oostelijke koninkrijk Iberië (Georgisch: "Kartli") ontstond in de 4e eeuw v.Chr. als zelfstandige staat nadat de Scythische en Cimmische rijken uiteen waren gevallen. Aan de Zwarte Zee lag Colchis, waar de Colchiërs een vroege Kartveelse taal spraken.
Colchis werd genoemd in het mythologische verhaal van Jason en de Argonauten. Zij waren met de Colchische Medea op zoek naar het Gulden Vlies. Vanaf "Phasis" (het hedendaagse Poti) zouden zij de Rioni-rivier stroomopwaarts zijn gereisd naar "Aia" (nu Koetaisi), wat de zetel was van de koning van Colchis. Het verhaal wordt sinds 2007 in Batoemi geëerd met een monument van Medea die het gulden vlies in haar hand houdt.
In de Georgische traditie staat Colchis bekend als Egrisi en was een rijk gebied dat onder meer is gebleken door belangrijke archeologische vondsten in Vani. Zowel Colchis als Iberië werden verschillende malen geannexeerd door Perzische dynastieën, namelijk de Achaemeniden en de Sassaniden. In 65 v.Chr. werd het gebied veroverd door de Romeinse veldheer Pompeius en werden beide koninkrijken vazalstaten van het Romeinse Rijk. Iberië was in de eerste eeuwen van de jaartelling een voortdurend strijdtoneel tussen Romeinen, Armeniërs en Parthen, waarbij Iberië meestal aan de kant van Rome stond. De sociale structuur en de bestuurlijke organisatie van oostelijk Georgië bleven daarbij sterk Perzisch gekleurd.
In de 3e eeuw moesten de Iberische koningen de suprematie van de Perzische Sassaniden erkennen. Colchis desintegreerde, van waaruit het koninkrijk Egrisi ontstond. De Romeinen en Byzantijnen noemden het zuidelijke deel van Egrisi "Lazica" naar de Lazen. Nadat de Georgiërs in de 1e eeuw in aanraking waren gekomen met het christendom, werd het in de 4e eeuw de officiële godsdienst in zowel Iberië als Egrisi. Koning Mirian III van Iberië liet zich door de heilige Nino kerstenen op de plek van het hedendaagse Dzjvariklooster, boven hoofdstad Mtscheta.
Vroege middeleeuwen.
Gedurende de vroege middeleeuwen werd Georgië overheerst door Perzen en daarna door de Arabieren, maar wist zich van beide te ontdoen en werd de weg vrijgemaakt naar vereniging van de verschillende koninkrijken. De christelijke religie verspreidde zich in de vroege middeleeuwen verder over Iberië en Egrisi. Er kwam een bloeiend kloosterleven op, ondanks het hardhandig opdringen van het zoroastrisme door de Sassanidische Perzen. De voornaamste vorst uit deze periode was Vachtang I Gorgasali. Hij stichtte de stad Tbilisi, maakte het in 469 de hoofdstad en vocht tevergeefs een onafhankelijkheidsoorlog tegen de Perzen. Zijn strijd voor de Georgische natie bracht hem de status van nationale held. Hij werd naamgever van een Orde van Georgië. Ondertussen was de Georgisch-Orthodoxe Kerk autocefaal geworden.
Aan de Perzische invloed kwam een einde nadat de Byzantijnse keizer Herakleios de Sassaniden uit de Georgische gebieden had verdreven in een reeks Romeins-Perzische oorlogen. Kort daarna werd het vorstendom Iberië ("Kartli") door het islamitische Arabische Rijk veroverd dat het een vazalstaat maakte. In de 8e eeuw volgden invallen uit het Rijk der Chazaren. De Georgiërs kwamen verschillende keren in opstand tegen de Arabieren, waaruit de Bagrationi voortkwam. Deze adel stond aan de basis van een rijk vertakte dynastie die de Georgische staten eeuwenlang zouden domineren. Door de tanende macht van Byzantium en de Arabieren konden in de 9e eeuw nieuwe Georgische koninkrijkjes ontstaan: koninkrijk Kartlië, Tao (Tao-Klardzjeti), Kachetië, Hereti en Abchazië. De Bagtrioni wist gaandeweg in al deze rijkjes de macht te krijgen. Aan het begin van de 10e eeuw waren Tao en Abchazië de voornaamste machtsfactoren in de regio.
Georgische gouden eeuw.
De Bagrationi verenigden de Georgische koninkrijken en leidden deze naar eenheid, zelfstandigheid en regionale macht die rond 1200 onder koningin Tamar zijn hoogtepunt kende. De Georgische cultuur, met name literatuur, schilderkunsten en architectuur, kende vanaf het einde van de 10e eeuw een lange periode van bloei, die duurde tot het midden van de 13e eeuw en wordt ook wel de Georgische Gouden Eeuw genoemd. De consolidatie van de koninkrijken begon met de kroning van Bagrat III tot koning van Abchazië in 978, nadat hij een paar jaar eerder tot koning van Iberisch Kartlië was gekroond. In de daaropvolgende decennia wist hij door diplomatie en veroveringen de westelijke en oostelijke Georgische rijkjes te verenigen en benoemde hij zich in 1008 tot "Koning der Koningen" van het koninkrijk Georgië. Hij vestigde zich in Koetaisi in Imereti, waar hij de Bagratikathedraal liet bouwen.
Koning David de Bouwer versloeg de Seltsjoeken in 1121 in een belangrijke slag bij Didgori en wist Georgië aanzienlijk uit te breiden. Hij maakte Tbilisi tot hoofdstad van het koninkrijk. David de Bouwer verwierf ook gebieden in het huidige Armenië en Azerbeidzjan en ten noorden van de Kaukasus. Hij liet bij Koetaisi het Gelatiklooster bouwen dat niet alleen een religieus doel had, maar tevens functioneerde als een academie voor wetenschap en onderwijs in Georgië.
De andere belangrijke figuur uit de Georgische gouden eeuw was de achterkleindochter van David, koningin Tamar, die vanaf 1184 bijna dertig jaar regeerde. Tamar breidde Georgië verder uit met vooral moslimgebieden in het oosten en zuidwesten en zette na de Val van Constantinopel het keizerrijk Trebizonde op als vazalstaat. In haar opdracht schreef Sjota Roestaveli het Georgische nationale epos 'De ridder in het pantervel'. Het koninkrijk Georgië bereikte rond 1200 haar hoogtepunt van territoriale omvang en invloedssfeer.
Getrouwtrek om Georgië (1500–1800).
Na het overlijden van Tamar werd de macht van het Georgische koninkrijk gebroken en streden meerdere partijen om controle over het grondgebied dat begon met Mongoolse invasies. Delen van het koninkrijk scheidden zich af en werden weer door de Georgische koning heroverd toen de macht van de Mongolen verzwakte. De hereniging was van korte duur, want eind 14e eeuw viel de Centraal-Aziatische krijgsheer Timoer Lenk voor de eerste keer Georgië binnen, wat weer tot scheuring leidde. De herhaaldelijke invasies van Timoer om de Georgiërs onder gezag te krijgen waren desastreus voor met name Kartlië waar hele streken ontvolkt raakten. Na Timoers dood was Georgië weer vrij, maar het moeizame herstel en de verdeling van de gebieden onder onderkoningen leidden het uiteenvallen van het koninkrijk in. Dit werd in 1493 bezegeld toen Constantijn II de koningen van Imeretië en Kachetië erkende en zijn aanspraken op Samtsche liet vallen. Zelf bleef hij koning van Kartlië.
In de 16e eeuw werden Georgische koninkrijken en hertogdommen door zowel het Ottomaanse Rijk als Safavidisch Perzië bevochten. Met de Vrede van Amasya in 1555 werden Kartlië, Kachetië en Oost-Samtsche aan Perzië toebedeeld en kregen de Ottomanen de controle over de Georgische vorstendommen Abchazië, Mingrelië, Goeria, west-Samtsche en het koninkrijk Imeretië. Het vorstendom Svanetië diep in de Grote Kaukasus werd ook aan de Ottomanen toegewezen, maar ze oefenden er feitelijk geen macht over uit. In de 17e eeuw hielden de Perzen geregeld huis in Kartlië en Kachetië en verstevigden hun macht. Onder het bewind van Vachtang VI (1716-1724) kwam er herstel en economische voorspoed in Kartlië. Rusland deed zijn entree in Transkaukasië toen Vachtang VI zich aansloot bij de Perzische campagne van tsaar Peter de Grote, waarmee Perzen tijdelijk uit de Georgische landen verdreven werden.
Uiteindelijk wisten Kartlië en Kachetië zich van de Perzische overheersing te ontdoen en fuseerden in 1762 tot koninkrijk Kartli-Kachetië. Na zware verwoestingen door Turkse en Perzische invasies tekende Kartli-Kachetië het Verdrag van Georgiejevsk met het Russische Rijk, waardoor het een Russisch protectoraat werd. Een rampzalige Perzische invasie in 1795, waarbij Tbilisi verwoest werd, bleef zonder Russische bescherming. Op 18 januari 1801 annexeerde tsaar Paul I per decreet het koninkrijk. De Bagrationi gingen daarna in ballingschap.
Onderdeel Russisch Rijk (1801–1917).
Na de Russische annexatie van Kartli-Kachetië volgden in de daaropvolgende decennia andere Georgische vorstendommen. In 1804 werd Imeretië een vazalstaat om in 1810 geheel te worden ingelijfd, terwijl Mingrelië nog decennia een protectoraat bleef. Door verschillende Russisch-Turkse oorlogen in West-Georgië werden Goeria, Adzjarië en Artvin veroverd. Het diep in de Grote Kaukasus gelegen Svanetië werd pas in 1858 geheel ingelijfd. Voor de Georgisch-Orthodoxe Kerk betekende de Russische annexatie dat het eigen patriarchaat werd opgeheven en de Georgische christenen deel gingen uitmaken van de Russisch-Orthodoxe Kerk.
Tbilisi werd de hoofdstad en de zetel van de onderkoning van de Kaukasus. De Georgische landen werden bestuurlijk gescheiden in een oostelijk (gouvernement Tiflis) en westelijk deel (gouvernement Koetais), na een korte periode als gouvernement Georgië-Imeretië een eenheid te zijn geweest. In de tweede helft van de 19e eeuw werd in hoog tempo een spoorwegnetwerk aangelegd met Tbilisi als centraal punt. De eerste Transkaukasische spoorlijn opende in 1872 tussen Tbilisi en Poti. Er volgde snel een aftakking naar Batoemi en een verlenging naar het Azerbeidzjaanse Bakoe voor olietransporten naar de Zwarte Zeehavens. Kort na de eeuwwisseling reikte het spoorwegnetwerk vanuit Tbilisi tot in Jerevan, Kars en Julfa en waren er aftakkingen gekomen naar de belangrijke mijnbouwplaatsen Tsjiatoera en Tkiboeli. Ook werden onder de Russische heerschappij wegen door de Grote Kaukasus aangelegd om Rusland met Transkaukasië te verbinden. De Georgische Militaire Weg door de nauwe Darjalkloof in het centrale deel van de Kaukasus werd uitgebouwd, waarna ook de Osseetse Militaire Weg en de Soechoemse Militaire Weg werden gebouwd.
Vanaf 1870 kwam de Georgische nationale beweging op, met Ilia Tsjavtsjavadze als belangrijkste figuur. Tbilisi en Koetaisi werden sociaal-culturele centra. Nadat in 1881 de hervormingsgezinde tsaar Alexander II in Sint-Petersburg vermoord was door Russische populisten, schafte de autoritair ingestelde Alexander III het onderkoninkrijk van de Kaukasus af. De studie van de Georgische taal werd ontmoedigd en de naam "Georgië" werd uit de kranten verbannen. Dit wakkerde het nationalisme in Georgië aan en aan het eind van de 19e eeuw werd de Georgische sociaaldemocratische partij opgericht door onder andere Nikoloz Tsjcheidze en Noë Zjordania. Zij zouden later de mensjewistische beweging in Georgië leiden.
Democratische Republiek Georgië (1918–1921).
Door de Februarirevolutie en Oktoberrevolutie in 1917 verzwakte de centrale macht vanuit Moskou, wat binnen het Russisch Rijk tot afscheidingen leidde. Op 26 mei 1918 riep de Georgische Nationale Raad de onafhankelijkheid uit van de Democratische Republiek Georgië, wat heden ten dage als nationale Georgische feestdag geldt. Deze republiek werd bestuurd door mensjewistische sociaaldemocraten onder leiding van Noë Zjordania. Het land werd middels het Verdrag van Poti meteen door Duitsland erkend, de voornaamste steunpilaar die tot het einde van de Eerste Wereldoorlog belangrijke infrastructuur bewaakte. Andere Europese landen aarzelden met de erkenning van Georgië. De Vredesconferentie van Parijs verliep voor de Georgiërs teleurstellend. Het had hier erkenning van de soevereiniteit en de toekenning van geclaimd territorium op de Ottomanen willen zeker stellen. In februari 1919 werden vrije parlementsverkiezingen gehouden volgens universeel kiesrecht.
De republiek werd in de tussentijd van verschillende kanten belaagd en had een onzeker bestaan. Zo moest het aanvallen van het Witte Leger van Anton Denikin tegen Abchazië afslaan, kreeg het te maken met een Armeense aanval op de regio Lori, speelde er een conflict met Azerbeidzjan over Zakatala, een grensregio die Georgië later kwijt zou raken en claimde Turkije de regio Adzjarië en delen van Dzjavacheti. Daarnaast was er regelmatig binnenlandse bolsjewistische rebellie, onder andere in het latere Zuid-Ossetië waar de kiem gelegd werd voor het Georgisch-Ossetisch conflict. Na een mislukte communistische coup in Tbilisi en een mislukte interventie van het Rode Leger, erkende Bolsjewistisch Rusland op 7 mei 1920 de Georgische republiek met de ondertekening van het Verdrag van Moskou. In de grondwet van de republiek werd autonomie voor Abchazië, Adzjarië en Zakatala bepaald. Het Rode Leger viel in februari 1921 de republiek binnen nadat het een boerenopstand in de zuidelijke regio Lori had gearrangeerd en maakte in enkele weken een eind aan de Democratische Republiek Georgië. De Georgische Socialistische Sovjetrepubliek werd op 25 februari 1921 uitgeroepen, waarna een deel van de Georgische politieke elite in ballingschap in Frankrijk ging, in Leuville-sur-Orge bij Parijs.
In de Sovjet-Unie (1921–1991).
De Georgische SSR werd binnen de Sovjet-Unie een van de welvarendste sovjetrepublieken, maar de gevoelens voor nationalisme en soevereiniteit waren nooit ver weg. De republiek raakte verschillende gebieden kwijt aan de buurstaten, waaronder Zakatala aan Azerbeidzjan. De Georgiërs verzetten zich de eerste jaren tegen het Sovjetregime, wat in 1924 resulteerde in de Augustusopstand. Duizenden Georgiërs werden in de jaren 1920 geëxecuteerd of verbannen naar strafkampen.
De Mingreelse Georgiër Lavrenti Beria trachtte de autonome republiek Abchazië te "kartveliseren" door grote aantallen Mingreliërs en andere niet-Abchazen gedwongen te verhuizen naar Abchazië. Hij was daarnaast als Eerste Secretaris van de Georgische Communistische Partij verantwoordelijk voor de duizenden Georgische partijfunctionarissen die het slachtoffer werden van de stalinistische zuiveringen. In de jaren tot aan de Tweede Wereldoorlog werd Georgië verder vormgegeven naar socialistisch model. In de landbouw werd monocultuur van met name thee en citrusvruchten ingevoerd. Vanuit Georgië moest de hele Sovjet-Unie van deze producten worden voorzien. Daarna werden in hoog tempo fabrieken, energiecentrales en mijnen gebouwd, waardoor de verstedelijking in rap tempo toenam.
De destalinisatie die bij het aantreden van Nikita Chroesjtsjov werd ingezet leidde in Georgië tot protesten in Tbilisi op 9 maart 1956, die hardhandig neergeslagen werden. De decentraliseringspolitiek van Chroesjtsjov creëerde een particuliere schaduweconomie, die Georgië tot een van de welvarendste Sovjetrepublieken maakte. Het gevolg was echter dat er daardoor zoveel corruptie was, dat het zelfs door de partijleiding in Moskou als problematisch werd ervaren. Edoeard Sjevardnadze verwierf als minister van Binnenlandse Zaken van de Georgische SSR faam door zijn harde optreden tegen de corruptie, wat in 1972 leidde tot het aftreden van leider Vasili Mzjavanadze. Sjevardnadze volgde hem op en ontsloeg honderden corrupte functionarissen.
In de jaren zeventig kwam het Georgische nationalisme op met hoofdrolspelers Zviad Gamsachoerdia en Merab Kostava, die streden tegen de russificatie van Georgië en voor de bescherming en behoud van de Georgische culturele identiteit. Toen in de grondwet zou worden opgenomen dat het Russisch in Georgië voortaan de ambtstaal zou zijn leidde dat in 1978 tot protesten onder studenten en medewerkers aan de Universiteit van Tbilisi. Een economische crisis in de eerste helft van de jaren 1980 door falend landbouwbeleid voedde meer verzet tegen de sovjetregering en de roep om een onafhankelijke Republiek Georgië. De Abchazen, in de minderheid in Abchazië, wilden zich juist afscheiden van Georgië wat leidde tot toenemende frictie daar. Op 9 april 1989 sloeg het Sovjet-leger een grote anti-Sovjet demonstratie in Tbilisi neer. Ook binnen de Georgische Opperste Sovjet keerde het sentiment zich tegen het centrale gezag in Moskou en erkende de Opperste Sovjet het recht op afscheiding van de Sovjet-Unie, veroordeelde de Sovjet-annexatie van 1921 en eiste onderhandelingen over een onafhankelijke Georgische regering.
Op 28 oktober 1990 werden de eerste vrije verkiezingen gehouden voor de Georgische Opperste Sovjet. De lijstverbinding "Ronde Tafel - Vrij Georgië" onder leiding van de nationalistische dissident Zviad Gamsachoerdia versloeg de Communistische Partij. Gamsachoerdia werd voorzitter van de Opperste Sovjet van Georgië en zette in op onafhankelijkheid van de Sovjet-Unie met een zeer nationalistische koers. Hij was met zijn etnisch-nationalisme tevens aanjager van spanningen met de Osseten en Abchazen. In aanloop naar de verkiezingen van oktober 1990 verklaarden de Osseten hun eigen Sovjetrepubliek en hadden plannen om zich te verenigen met het in Rusland gelegen Noord-Ossetië, waarna Gamsachoerdia in december 1990 de autonomie van de Osseten afschafte. Dit leidde in januari 1991 tot een 18 maanden durende burgeroorlog. Op 31 maart 1991 stemde 98,9% van de Georgische kiezers in een referendum vóór onafhankelijkheid.
Onafhankelijkheid (vanaf 1991).
Op 9 april 1991 riep Georgië de onafhankelijkheid uit middenin een tumultueuze periode, waarin burgeroorlog, corruptie, misdaad en enorm economisch verval centraal stonden. De burgeroorlog in Zuid-Ossetië woedde nog voort toen Zviad Gamsachoerdia op 26 mei 1991 werd gekozen tot president van Georgië, de eerste van de sovjetrepublieken. De autoritaire koers van Gamsachoerdia leidde al snel tot conflicten in zijn regering en hij werd tijdens een bloedige staatsgreep rond nieuwjaar 1992 afgezet. De voormalige Sovjet-buitenlandminister Edoeard Sjevardnadze werd door de coupplegers naar Georgië gehaald om het land te leiden. De reputatie van Sjevardnadze onder Michail Gorbatsjov bracht internationaal vertrouwen in de jonge en opstandige republiek. Georgië werd snel algemeen erkend en trad toe tot internationale organisaties, waaronder de Verenigde Naties.
In juni 1992 werd een vredesbestand gesloten rond Zuid-Ossetië, maar een maand later brak in Abchazië een burgeroorlog uit die ruim een jaar duurde. Deze eindigde in september 1993 met de val van Soechoemi, wat een massa-exodus teweeg bracht van honderdduizenden Georgiërs uit Abchazië. Abchazië en Zuid-Ossetië maken juridisch gezien deel uit van Georgië maar scheidden zich in de jaren 1990 feitelijk af en hebben sindsdien een eigen regering. Rusland intervenieerde in de etnische conflicten met vredesmissies en breidde haar grip op de regio's uit. Eind 1993 trad Georgië met tegenzin toe tot het Gemenebest van Onafhankelijke Staten (GOS), nadat Sjevardnadze een deal had gesloten met de Russische president Boris Jeltsin voor militaire assistentie tegen een gewapende rebellie van Gamsachoerdia en zijn aanhangers in Mingrelië. In augustus 1995 werd een nieuwe grondwet aangenomen en breidde Sjevardnadze zijn macht uit.
Georgië kwam met moeite in rustiger vaarwater, maar de bestuursstijl van Sjevardnadze kwam hem op steeds meer kritiek te staan. Het land had een zeer corrupte reputatie, er waren grote problemen met de voorzieningen zoals energie, de economie kwam niet op gang, er heerste grote werkloosheid en armoede, en verkiezingen kregen een toenemend frauduleus karakter. Verschillende hervormingsgezinden keerden zich tegen Sjevardnadze, waaronder parlementsvoorzitter Zoerab Zjvania en justitieminister Micheil Saakasjvili. In november 2003 vonden parlementsverkiezingen plaats waarbij door lokale en internationale waarnemers fraude werd geconstateerd. Er braken protesten uit onder leiding van Saakasjvili, Zjvania en Nino Boerdzjanadze die eindigden in de Rozenrevolutie en het opstappen van Sjevardnadze. Saakasjvili werd tot president gekozen en zijn partij Verenigde Nationale Beweging behaalde een meerderheid in het parlement, waardoor een nieuwe fase aanbrak voor het land. Er werd een radicale hervormingsagenda ingevoerd om de economie te liberaliseren en af te rekenen met de corruptie. Daarnaast zette Saakasjvili een sterk pro-westerse koers in om Georgië lid te maken van de NAVO en de EU en wilde hij dat Rusland de militaire bases in Georgië verliet. Ook beloofde hij de eenheid van het land te herstellen en de afvallige gebieden weer onder controle te krijgen.
Spanningen met Rusland.
De daaropvolgende periode werd gekenmerkt door oplopende spanningen met Rusland, die de sterk westerse koers van het nieuwe Georgische leiderschap een doorn in het oog was. Ook de belofte het land te herenigen werd in Moskou met argusogen gevolgd. Sinds de onafhankelijkheid van Georgië in 1991 had de leider van de autonome republiek Adzjarië, Aslan Abasjidze, de regio steeds meer onttrokken aan het centrale gezag en weerde het ook Georgische veiligheidsdiensten uit het gebied door middel van eigen milities. Het gebied had hierbij geen onafhankelijkheidsstreven, maar werd door Abasjidze als een persoonlijk rijk bestuurd, waarbij misdaad en corruptie welig tierde. Georgië wist in mei 2004 zonder militair ingrijpen het gezag over Adzjarië te herstellen door Abasjidze tot ontslag te dwingen, die vervolgens naar Moskou vluchtte dat hem tot het laatst steunde.
Rusland zag dat het Saakasjvili ernst was met zijn toezegging de territoriale integriteit te herstellen, nadat Georgië in de zomer van 2004 een mislukte poging deed het gezag over Zuid-Ossetië te herstellen, wat de relatie vertroebelde. Er kwamen verschillende Russische sancties tegen Georgië. Maar ook binnenlands liep Saakasjvili tegen problemen aan. De hervormingen die zijn regering doorvoerde gingen snel en er was een lage tolerantie tegen kritisch geluid uit de oppositie en media, waardoor de populariteit van Saakasjvili daalde. Demonstraties in november 2007 noopten hem ertoe vervroegde presidentsverkiezingen uit te schrijven voor een nieuw mandaat.
Toen in de winter van 2008 westerse landen de onafhankelijkheid van Kosovo erkenden en Georgië en Oekraïne kort daarna een uitnodiging kregen van de NAVO om op termijn lid te worden, liepen de spanningen rond Abchazië en Zuid-Ossetië snel op. Dit culmineerde in augustus 2008 in de Russisch-Georgische Oorlog die na vijf dagen eindigde met een door de EU bemiddeld staakt-het-vuren. Kort na de oorlog erkende Rusland de onafhankelijkheid van Zuid-Ossetië en Abchazië en stationeerde duizenden militairen in de gebieden. Sindsdien beschouwt Georgië ze als door Rusland bezet. Een rapport van de EU concludeerde in 2009 dat de Osseten zich tijdens en na de oorlog schuldig hadden gemaakt aan grootschalige etnische zuiveringen. Het rapport sprak Rusland aan op haar verantwoordelijkheid als partij hierin en sprak de Georgiërs vrij van aantijgingen van genocide.
Naar Europa.
Na deze desastreus verlopen oorlog werd de aandacht verlegd naar integratie met de Europese Unie, wat zou leiden tot de aanvraag in 2022 van het EU-lidmaatschap. De regering van Saakasjvili stond ondanks hervormingssuccessen met de jaren steeds meer onder druk door toenemende autoritaire trekken. Rond 2012 kende het land naar rato een van de grootste gevangenispopulaties in de wereld. Niettemin kreeg Georgië binnen het EU Oostelijk Partnerschap perspectief op een associatie- en vrijhandelsverdrag, een erkenning van de grote stap voorwaarts die het land had gemaakt sinds de Rozenrevolutie. Na de ordentelijk verlopen parlementsverkiezingen in 2012 en presidentsverkiezingen in 2013, waarbij voor het eerst een democratische machtswisseling in Georgië plaatsvond, tekende het land tegelijkertijd met Oekraïne en Moldavië in juni 2014 het associatie- en vrijhandelsverdrag met de EU en volgde in 2017 visumvrij reizen met de Europese Schengenzone.
In deze periode werd Georgië gezien als koploper in het Oostelijk Partnerschap. De regerende Georgische Droom won op de golf van pro-EU beleid ook de verkiezingen van 2016 en 2020. Met de jaren kwamen steeds meer signalen van zogeheten "state capture", geregisseerd door oligarch Bidzina Ivanisjvili, de man achter de Georgische Droom. Hij vervulde geen officiële politieke functie maar oefende wel macht en invloed uit over alle lagen van de staat. De regering vroeg in maart 2022 in navolging van Oekraïne - dat op dat moment binnengevallen werd door Rusland - het EU lidmaatschap aan, maar de EU gaf de Georgische regering huiswerk mee voor de kandidaatstatus, waaronder het aanpakken van de invloed van Ivanisjvili. De teleurstelling onder de bevolking was groot. Ruim 80% van de Georgiërs wil dat het land lid wordt van de EU.
In maart 2023 kwam het tot hevige protesten in Tbilisi toen de regeringspartij een wet aannam die de bewegingsruimte voor het maatschappelijk middenveld moest beperken, naar voorbeeld van een soortgelijke Russische wet. Deze wet labelt maatschappelijke organisaties als "buitenlands agent" als ze voor meer dan 20% van hun financiering uit het buitenland ontvangen. De EU zei dat deze wet haaks stond op de voorwaarden voor kandidaatstelling. De wet werd dezelfde week nog weggestemd. In december 2023 verkreeg Georgië onder voorwaarden alsnog de status van kandidaatlid van de EU ondanks dat er aan slechts drie van de twaalf prioriteiten was voldaan. Op 3 april 2024 werd de eerder genoemde wet nagenoeg ongewijzigd weer van stal gehaald. Ook deze keer leidde de invoering tot hevige protesten. Daarnaast werden leiders van ngo's geïntimideerd door grootschalige postercampagnes en werden verschillende activisten en politici in elkaar geslagen door knokploegen. Ondanks de protesten en het veto van de president werd de wet toch aangenomen.
Geografie.
Georgië ligt in de Zuidelijke Kaukasus op het grensvlak van Europa en Azië, die in dit gebied meestal wordt gedefinieerd als de waterscheiding van de Grote Kaukasus. Dit gebergte vormt tevens de noordelijke begrenzing van Georgië. Het grootste deel van het land ligt daarmee in Azië, maar een klein gedeelte ligt ten noorden van deze waterscheiding en ligt dus in Europa. Dit betreft de historische regio's Chevi (gemeente Kazbegi), Chevsoeretië en Toesjeti.
Fysieke kenmerken.
De Grote Kaukasus in het noorden en de Kleine Kaukasus in het zuiden domineren de fysieke kenmerken van Georgië en vormen tevens de geografische begrenzing. Zuid-Georgië bestaat daarnaast onder andere uit de lavaplateaus van de Kleine Kaukasus met oude vulkaankegels. Georgië is erg geaccidenteerd. Het Lichigebergte verdeelt het land in oost en west en vormt een geografische verbinding tussen de Grote en Kleine Kaukasus. De hoogste berg is de Sjchara (5193 meter), andere kenmerkende hoge bergen zijn de Dzjanga (5051 meter), de Kazbek (van vulkanische oorsprong, 5047 m), de Sjota Roestaveli (4970 m), de Tetnoeldi (4858 m) en de Oesjba (4710 m).
Zowel de Grote- als de Kleine Kaukasus bestaan uit diverse subgebergtes, met hun eigen karakteristieken. Onderdeel van de Grote Kaukasus zijn onder andere de Egrisi-, Svaneti-, Sjoda-Kedela-, Letsjchoemi-, Ratsja en Goedamakarigebergtes, terwijl de Trialeti-, Mescheti- en Samsarigebergtes onderdeel zijn van de Kleine Kaukasus.
Het westen van Georgië, met name ten westen van de stad Samtredia, is laagland met moerassen in het kustgebied bij Poti. Hier ligt het Nationaal park Kolcheti. Het zuidoostelijk grensgebied met Azerbeidzjan kenmerkt zich door een aride semi-woestijn landschap, zoals in het Nationaal park Vasjlovani. De belangrijkste rivieren zijn de Rioni, die in de Zwarte Zee uitmondt en de Koera en Alazani die in de Kaspische Zee uitmonden. De Alazani is met 391 km de langste rivier in Georgië en de 333 km lange Rioni de langste rivier die geheel in Georgië ligt.
Klimaat.
Door de grote hoogteverschillen in het land, van zeeniveau tot hoge bergtoppen in de nivale zone, heeft Georgië een significante klimatologische variatie. In het westelijke deel van Georgië is het klimaat subtropisch, terwijl in het oostelijke deel een landklimaat heerst, met in het uiterste zuidoosten een steppeklimaat. Hoofdstad Tbilisi is in de zomer erg warm, terwijl de kuststreek van de autonome republiek Adzjarië, in het zuidwesten van het land, wordt gekenmerkt door een zeer vochtig klimaat. De jaarlijkse neerslag in Georgië varieert van 400 tot 4.500 mm. De Adzjaarse hoofdstad Batoemi, gelegen aan de Zwarte Zee, heeft een gemiddelde neerslag van ruim 2100 mm per jaar. Het aantal uren zonneschijn varieert van 1.350 tot 2.520 uur.
In de bergen van de Kaukasus liggen de temperaturen aanzienlijk lager dan in het lager gelegen centrale deel van Georgië, met koele zomers en koude sneeuwrijke winters. De Grote Kaukasus, die de grens met Rusland vormt, houdt de aanvoer van koude winterlucht vanuit Centraal-Rusland tegen. Hierdoor hebben de lage delen van Georgië in de wintermaanden gematigde gemiddelde temperaturen. Toch kan het in de winter overal in het land vriezen. Volgens de klimaatclassificatie van Köppen zijn er vijf klimaten in Georgië, waarvan vochtig landklimaat (Dfb) en vochtig subtropisch klimaat (Cfa) het meest voorkomen. Andere klimaten die in mindere mate voorkomen zijn gematigd zeeklimaat (Cfb), koel landklimaat (Dfc) en warm landklimaat (Dfa).
Bestuurlijke indeling.
Sinds 1995 is Georgië bestuurlijk onderverdeeld in negen regio's ("mchare"), twee autonome republieken en een hoofdstedelijke regio. De regio's en autonome republieken zijn onderverdeeld in gemeenten. De regio's hebben geen eigen bestuurslaag, maar hebben een staatscommissaris als hoofd, ook wel informeel een gouverneur genoemd, die benoemd wordt door de centrale regering. De 64 gemeenten waarover Georgië gezag uitoefent hebben een gemeenteraad ("sakreboelo") die elke vier jaar via een stembusgang gekozen wordt, tegelijkertijd met een gekozen burgemeester.
Autonome republieken.
De autonome republiek Adzjarië heeft een eigen vierjaarlijks verkozen parlement met een regering, de ministerraad. Het hoofd van deze ministerraad wordt door de president van Georgië benoemd. De door Georgië erkende autonome regering van Abchazië zetelt sinds 2008 in ballingschap in Tbilisi. en heeft geen verkozen parlement voor zolang het gezag niet is hersteld over de republiek. Het parlement en de regering van de separatistische autoriteiten worden niet erkend door de Georgische autoriteiten.
Zuid-Ossetië.
De separatistische regio Zuid-Ossetië werd na het intrekken van de autonomie in 1990 bestuurlijk herverdeeld over Georgische districten (rajons, vanaf 2007 gemeenten), die in 1995 bij de nieuwe regio's werden ingedeeld. Het grootste deel van Zuid-Ossetië werd bij de regio Sjida Kartli ingedeeld. De centrale autoriteiten van Georgië erkennen het separatistische bestuur van Zuid-Ossetië niet, noch de territoriale eenheid als zodanig. Officieel wordt meestal aan het gebied gerefereerd als "Tschinvali regio", naar de feitelijke hoofdstad van het gebied.
Georgië richtte in 2007 de Provisionele Territoriale Eenheid Zuid-Ossetië op die bestuurd wordt door de Zuid-Osseetse Administratie. Dit bestuur zetelt sinds augustus 2008 in ballingschap in Tbilisi en oefent geen gezag uit over de regio. Het behartigt sindsdien de belangen van de vluchtelingen uit Zuid-Ossetië die in speciale dorpen verspreid in Georgië wonen.
Demografie.
Georgië telt 3,7 miljoen inwoners (2024), exclusief de afscheidingsgebieden. Sinds de onafhankelijkheid in 1991 is de bevolking in hoog tempo met circa 1,8 miljoen gekrompen van 5,5 miljoen (1992) naar 3,7 miljoen in 2013, waarna dit stabiliseerde rond dat getal. Aan de langdurige grote daling lagen een aantal oorzaken ten grondslag: grootschalige migratie, een meerjarig negatieve natuurlijke bevolkingsaanwas en het verlies van de controle over Abchazië en Zuid-Ossetië, waardoor deze vanaf 1994 niet meer mee worden geteld in de statistieken. Deze twee gebieden hebben bij elkaar ongeveer 300.000 inwoners.
Sinds 2020 is de demografische ontwikkeling weer in beweging. In 2021 zakte het aantal inwoners onverwachts met 40.000 onder de 3,7 miljoen, het laagste aantal sinds de onafhankelijkheid, wat de lichte groei sinds 2013 in één klap teniet deed. Een jaar later groeide de bevolking plotseling naar het hoogste aantal sinds 2012 door sterk gestegen immigratie vanuit met name Rusland, in 2023 daalde deze weer vrijwel net zo hard met ruim 40.000 door emigratie.
Migratie.
Door het uiteenvallen van de Sovjet-Unie ontstond er een grote migratiedynamiek. Georgië werd in een rapport van de Wereldbank uit 2007 genoemd als een van de landen met de meeste emigratie ter wereld, in verhouding tot de bevolkingsomvang. Dit gebeurde als gevolg van twee migratiebewegingen: Georgiërs die in andere Sovjetrepublieken woonden en werkten, keerden (initieel) terug naar hun moederland, terwijl andere nationaliteiten juist Georgië verlieten. De volkstelling van 1989 registreerde 341.000 etnische Russen in Georgië (6,3% van de bevolking), wat in 2002 was gedaald naar 67.648 en 26.453 in 2014 (0,7%). Het aandeel etnische Georgiërs steeg tussen 1989 en 2002 met 10%, van 73,7% tot 83,7% van de bevolking.
Als gevolg van burgeroorlogen en crises in de jaren negentig en de daaropvolgende slechte economische vooruitzichten, emigreerden ook steeds meer etnische Georgiërs. Vooral inwoners met een hogere opleiding verlieten het land naar een van de staten van het GOS (met name Rusland) en later ook naar West-Europa en de Verenigde Staten. Rusland ontving verreweg de meeste migranten uit Georgië, zowel Georgiërs als andere etniciteiten. Volgens gegevens van de Verenigde Naties uit 2000 waren dat in totaal 625 duizend, wat in 2019 door remigratie was gedaald tot 450 duizend. De Russische volkstelling van 2010 registreerde ongeveer 158 duizend etnische Georgiërs in Rusland. In 2020 was dat gedaald naar 113.687. De grootste Georgische gemeenschap bevindt zich in de Russische hoofdstad Moskou, waar volgens Russische gegevens anno 2014 ongeveer 40.000 Georgiërs woonden. In 2006, op het hoogtepunt van de Georgisch-Russische spionagecontroverse, werden enkele duizenden Georgiërs uit Moskou gedeporteerd naar Georgië. Het Europees Hof voor de Rechten van de Mens heeft Rusland hiervoor veroordeeld.
De Russische invasie van Oekraïne sinds 2022 en de Russische mobilisatie betekende een sterke groei van immigratie in Georgië in 2022: een verdubbeling naar 180.000 ten opzichte van het gemiddelde van eerdere jaren. Tegelijkertijd emigreerde ook een recordaantal Georgiërs (+25%), onder andere vanwege de politieke ontwikkelingen in het land, maar ook uit economische motieven.
Volkstelling 2014.
In 2014 is een volkstelling uitgevoerd in samenwerking met het Bevolkingsfonds van de Verenigde Naties (UNFPA). De telling constateerde een gat van circa 700.000 inwoners ten opzichte van de lopende gegevens van het Nationaal Statistisch Bureau, Geostat, die cumulatief waren gebaseerd op de volkstelling van 2002. Na onderzoek bleek dat de volkstelling van 2002 8 à 9 procent te hoog was uitgevallen, wat door heeft gewerkt in daaropvolgende jaren. Een door UNFPA gestelde verklaring is dat families van emigranten hen als inwoners bleven opgeven uit angst rechten of privileges te verliezen. Andere factoren waren onder meer een gebrek aan kwaliteit in het registratiesysteem van migratie, geboorte, sterfte en huwelijken. Pas rond 2010 werden delen van het systeem weer betrouwbaar, wat daarna verder verbeterde. Met ondersteuning van het UNFPA zijn de bevolkingsgegevens met terugwerkende kracht op de periode 1994-2014 opnieuw geschat. De resultaten van het project zijn in 2018 gepresenteerd en gepubliceerd. Aan de hand van deze terugmodellering heeft Geostat de gegevens voor deze jaren gecorrigeerd, zowel in de jaarlijkse publicaties vanaf 2018, als in de publiek toegankelijke database.
Abchazië en Zuid-Ossetië.
De burgeroorlogen in de jaren 1990 in Abchazië en Zuid-Ossetië leidden ertoe dat meer dan 300.000 mensen hun huizen ontvluchtten en werden verjaagd, vooral Georgiërs die naar andere delen van het land zijn gevlucht en sindsdien maar beperkt hebben kunnen terugkeren. Als gevolg van de oorlog in 2008 rond Zuid-Ossetië raakten nog eens ruim 100.000 mensen ontheemd, waarvan slechts een deel, met name Osseten, is teruggekeerd. Circa 26.000 Georgiërs kunnen permanent niet terug naar Zuid-Ossetië en wonen in speciale dorpen. In totaal telde Georgië in 2021 ongeveer 290.000 geregistreerde interne vluchtelingen (inclusief geboortes sinds de vlucht). Een deel van de oorspronkelijke vluchtelingen is opgegaan in de Georgische maatschappij en maakt geen deel uit van deze statistiek. De bevolking in Abchazië is sinds 1989 met ruim 300.000 gekrompen naar 214.000 in 2003. Terwijl in Zuid-Ossetië de bevolking ongeveer is gehalveerd tot ruim 50.000. In beide regio's groeit het bevolkingsaantal weer in lichte mate.
Urbanisatie.
Tot de Tweede Wereldoorlog was Georgië een typische landbouwstaat. Politicoloog Karl Kautsky noemde Georgië in 1921 een sociaaldemocratische boerenrepubliek. Met de door Stalin bevolen industrialisatie nam de verstedelijking een grote vlucht. In 1926 woonde 22% van de bevolking in stedelijke kernen, in 1959 was dit bijna verdubbeld naar 43%. Vanaf het midden van de jaren 1970 stabiliseerde zich dit rond de 53%.
Anno 2024 woonde ongeveer 61% van de inwoners in steden of 'nederzettingen met stedelijk karakter' en de overige 39% in dorpen op het platteland. Ongeveer 30% van de bevolking woont in hoofdstad Tbilisi, dat veruit de grootste stad van het land is. Na een bevolkingsdaling in de jaren 1990, hebben een aantal steden weer groei gekend. Naast de hoofdstad waren dat met name Batoemi en Roestavi, respectievelijk de tweede en derde stad van het land. Koetaisi, de tweede stad tijdens het Sovjet-tijdperk, halveerde bijna in omvang sinds de jaren 1990.
Bevolkingsgroepen.
De meerderheid van de bevolking bestaat volgens de volkstelling van 2014 uit Georgiërs (86,8%), onder wie de Adzjaren, Chevsoeren, Mingreliërs en Svaneten. Belangrijke etnische minderheden zijn de Azerbeidzjanen (6,3%), Armeniërs (4,5%), Russen (0,7%), Osseten (0,4%), Jezidi's (0,3%), Oekraïners (0,2%), Kisten (0,2%) en Assyriërs (0,1%). De overige 0,5% omvat talloze kleinere bevolkingsgroepen zoals Abchaziërs, Batsen, Chinezen, Georgische Joden, Pontische Grieken, Kabardijnen, Koerden, Tataren en Turken. De Georgische volkstelling van 2014 is niet gehouden in de afscheidingsregio's Abchazië en Zuid-Ossetië. Met inbegrip van deze gebieden zou het aandeel Abchazen en Osseten respectievelijk 3,1% en 1,6% zijn op basis van data voor 2015 van deze regio's.
De Azerbeidzjanen zijn in de regio Kvemo Kartli qua aantal ongeveer even groot als de Georgische bevolking. De Armeniërs wonen vooral in het zuiden en vormen in de regio Samtsche-Dzjavacheti zelfs een meerderheid. Hier waren in oktober 2005 protesten voor gelijke economische behandeling en autonomie, die echter met geweld werden neergeslagen door de politie. De autonomie vraag wordt af en toe door Rusland opgeworpen, maar leeft verder weinig onder de lokale bevolking.
Sinds de val van de Sovjet-Unie is een groot deel van de Georgische joden naar Israël en Amerika geëmigreerd. De Georgische joden stammen af van de Perzische joden en behoren daarmee tot de Mizrachi-Joden. Deze joden vestigden zich in Georgië vanaf 600 voor Christus, ze hadden er de status van lijfeigene. Dit lijfeigenschap werd in 1864 afgeschaft, joodse ex-lijfeigenen werden pachters. Vanaf 1870, met de opkomst van het zionisme emigreerden velen naar Israël. Deze emigratie lag stil tijdens het Sovjetbewind en kwam weer op gang na de perestrojka. In de Sovjetperiode leefden er ook ongeveer 25.000 Kaukasusduitsers en een groot aantal Meschetische Turken, die met andere volken in de jaren veertig van de 20e eeuw door Stalin werden gedeporteerd naar Centraal-Azië en Siberië. Na 1955, toen ze dit gebied weer mochten verlaten, keerden slechts weinigen van hen terug naar Georgië.
Sinds de jaren 1990 emigreerde een groot deel van de Pontische Grieken naar Griekenland en vertrokken ook veel Russen vanaf 1989 naar Rusland. Het Russisch aandeel in de totale bevolking daalde van 6,3% in 1989 naar 0,7% in 2014, waarbij het merendeel in de jaren 1990 vertrok (census 2002: 1,5%).
Taal.
De Georgiërs spreken in meerderheid Georgisch, een Zuid-Kaukasische taal. Naast het Georgisch, dat in het hele land geldt als officiële taal, is het Abchazisch een officiële taal in Abchazië, wat is vastgelegd in artikel 2 van de Georgische grondwet. In het westen van het land wordt het aan Georgisch verwante (maar niet officieel erkende) Mingreels gesproken en in de Kaukasusbergen het eveneens verwante Svanetisch en Lazisch. Daarnaast spreken niet-Georgische groepen in het land naast het Georgisch veelal een eigen taal, zoals het bijna uitgestorven Batsbi in en rond Toesjeti en de Pankisivallei en die verwant is aan het Tsjetsjeens en Ingoesjetisch.
Ongeveer 87,6% van de bevolking heeft een van de Georgische talen als moedertaal, 6,2% Azerbeidzjaans, 3,9% Armeens en 1,2% Russisch in het door Tbilisi gecontroleerde deel van Georgië. Het Ossetisch wordt door 5.700 mensen als moedertaal gesproken, vooral in dorpen langs de conflictlijn. Minder dan 300 mensen buiten Abchazië hebben het Abchazisch als moedertaal.
Religie.
De Georgiërs zijn in grote meerderheid christelijk. De bekering van het koninkrijk Iberië, het huidige Georgië, tot het christendom begon in de vroege vierde eeuw toen Nino rond het jaar 320 naar het land vluchtte en inwoners evangeliseerde. Zij en Joris (Georgius) zijn de beschermheiligen van Georgië. Koning Mirian III liet zich rond het jaar 330 bekeren op de plek van het 6e-eeuwse Dzjvariklooster, dat bovenop een heuvel staat bij de samenvloeiing van de rivieren Koera en Aragvi. Hij verklaarde daarna het christendom als staatsgodsdienst.
Aan de overzijde van Dzjvari ligt de toenmalige hoofdstad van Iberië Mtscheta, waar op Nino's aanwijzen de eerste Georgische kerk gebouwd werd. Op deze plek staat tegenwoordig de 11e-eeuwse Svetitschoveli-kathedraal. Nino trok zich aan het eind van haar leven terug in Bodbe, bij Signagi in het oost-Georgische Kacheti, waar ze overleed en begraven is. Deze plekken zijn nog steeds belangrijk voor de Georgische nationale en christelijke identiteit.
Volgens de volkstelling van 2014 behoort 83% tot de oosters-orthodoxe kerken, hoofdzakelijk de Georgisch-Orthodoxe Kerk, maar ook een klein deel de Russisch-Orthodoxe Kerk, vooral de Osseten. Bijna 11% van de bevolking is islamitisch. Dit betreft de Azerbeidzjaanse (sjiitisch) minderheid in het zuidoosten en de Adzjaren (soennitisch) in het zuidwesten. Drie procent behoort tot de Armeense Apostolische Orthodoxe Kerk. Verder is een 0,5% katholiek, waaronder katholieken die de Latijnse ritus volgen, Georgisch-Byzantijns-katholieken en Armeens katholieken. De Abchaziërs zijn voornamelijk Russisch-orthodoxe christenen, maar ook deels soennitische moslims.
Er zijn in Georgië kleine joodse gemeenschappen. Tot het einde van de Sovjetperiode waren er grote Georgisch Joodse gemeenschappen in Tbilisi, Koetaisi, Oni, Koelasji en enkele andere plaatsen in west-Georgië. Een bijzondere religieuze minderheid vormen de Jezidi's, Koerden wier godsdienst een mengeling is van islam, christendom en andere religies. Volgens de volkstelling van 2014 betreft het ruim 12.000 inwoners (0,3%). Veel Jezidi's zijn na de onafhankelijkheid uit Georgië geëmigreerd vanwege onder meer discriminatie. In 1989 was het aantal nog circa 33.000.
Bestuur en politiek.
Georgië is een representatieve democratie met sinds 2013 een parlementair systeem, waarin de president een grotendeels ceremonieel staatshoofd is. De uitvoerende macht ligt bij het kabinet van ministers onder leiding van de premier, dat wordt benoemd door het in Tbilisi gevestigde parlement.
Grondwet.
De huidige grondwet werd in 1995 aangenomen na een proces van ruim twee jaar. Een nieuwe grondwet was een van de belangrijkste opdrachten voor Edoeard Sjevardnadze toen hij in maart 1992 naar Georgië terugkeerde en het land ging leiden na de staatsgreep tegen Zviad Gamsachoerdia. De grondwet is sindsdien meermaals aangepast. In 1993 stelde Sjevardnadze een constitutionele commissie in om een herziene versie van de grondwet uit 1921 te formuleren. Deze had de Democratische Republiek Georgië op de valreep voor de Sovjetinvasie aangenomen en werd als basis van het onafhankelijke Georgië gezien. Uiteindelijk kwam er een geheel nieuwe grondwet.
Parlement.
De Georgische wetgevende macht berust bij het parlement van Georgië in een eenkamerstelsel met 150 leden dat zetelt in hoofdstad Tbilisi. De parlementsleden worden gekozen voor een termijn van vier jaar. Een deel wordt verkozen door evenredige vertegenwoordiging van partijlijsten en een deel door enkelvoudige districten met een tweerondensysteem. Het aantal parlementszetels, de kiesdrempel en het districtenstelsel zijn sinds de onafhankelijkheid regelmatig aangepast. Vanaf 2024 zal een geheel proportioneel stelsel gelden met een kiesdrempel van 5%.
De Georgische Droom is in de parlementaire periode 2020-2024 de grootste partij in het parlement, en is dat sinds 2012 toen het de Verenigde Nationale Beweging van toenmalig president Micheil Saakasjvili in de parlementsverkiezingen versloeg.
President en premier.
De president is het staatshoofd van Georgië en de functie is grotendeels ceremonieel. Sinds 2018 is Salome Zoerabisjvili president en zij werd vanwege een overgangsregeling voor een periode van zes jaar gekozen. De president vertegenwoordigt het land in buitenlandse betrekkingen, staat garant voor de eenheid en onafhankelijkheid van het land, is de opperbevelhebber van de nationale strijdkrachten, onderhandelt met instemming van de regering met andere staten en internationale organisaties, sluit internationale verdragen en schrijft verkiezingen uit. Het presidentschap werd grotendeels ceremonieel door de transformatie van een presidentiële- naar parlementaire republiek na grondwetswijzigingen in 2012-2013 en 2017-2018. De president wordt vanaf 2024 voor een termijn van vijf jaar gekozen door een kiescollege en mag maximaal twee termijnen dienen.
De premier van Georgië is het hoofd van de regering en vertegenwoordigt net als de president het land in buitenlandse relaties en mag internationale verdragen sluiten. De premier kan leden van het kabinet ontslaan en benoemen en wordt door het parlement benoemd. Sinds februari 2024 is Irakli Kobachidze premier, die deze functie eerder al bekleedde in de periode 2013-2015.
Politieke tijdlijn.
De politieke tijdlijn van Georgië sinds de onafhankelijkheid in 1991 met de presidenten en de regerende politieke partij.
Edoeard Sjevardnadze was in de periode 1992-1995 formeel geen president, maar wel staatshoofd. Parlementsvoorzitter Nino Boerdzjanadze was tweemaal enkele maanden waarnemend president, namelijk na de val van Sjevardnadze in november 2003 als gevolg van de Rozenrevolutie en na het vroegtijdige ontslag van Micheil Saakasjvili eind 2007 tot zijn herverkiezing begin 2008. In de periode 1992-1995 bestond het parlement uit kleine fracties en was er geen regeringscoalitie vanuit het parlement.
Politieke partijen.
Georgië kent een pluriform landschap aan politieke partijen, maar weinig partijen krijgen voldoende stemmen om te worden verkozen in het parlement of de gemeenteraden. Anderen leiden slechts een kort parlementair bestaan. De oudste actieve partij van het land is de Republikeinse Partij die in 1978 opgericht werd als een sociaalliberale dissidentenbeweging. Tijdens de perestrojka en glasnost onder Sovjetleider Michail Gorbatsjov ontstonden tientallen burgerbewegingen die transformeerden naar politieke partijen toen de Sovjet-Unie in 1990 de eerste meerpartijenverkiezingen voor de Hoge Raad toestond, zoals de Groene Partij. De Georgische politiek is sinds de jaren 1990 gedomineerd door drie achtereenvolgende grote partijen.
De belangrijkste politieke partijen in de jaren 2020 zijn:
In het verleden waren de volgende partijen belangrijk:
De Georgische Communistische Partij, die in het Sovjettijdperk tot 1990 de enige partij was, werd in 1991 verboden. Kort daarna kwamen er enkele partijen op die de opvolger claimden te zijn, waaronder de Verenigde Communistische Partij van Georgië, maar geen van allen behaalden succes en raakten snel gemarginaliseerd.
Relatie met de Europese Unie.
De internationale betrekkingen tussen de Europese Unie en Georgië zijn tot stand gekomen nadat Georgië zijn onafhankelijkheid herwon in 1991. De betrekkingen zijn sterker geworden na de Rozenrevolutie van 2003 en de ambitieuze politieke en economische hervormingen onder president Micheil Saakasjvili. Sinds 2014 heeft Georgië een Associatie- en vrijhandelsverdrag met de EU en sinds 2017 is er visumvrij reizen met de Schengen zone. In maart 2022 diende de regering een verzoek in om lid te mogen worden van de EU, een actie die het oorspronkelijk had gepland voor 2024. Onder publieke druk na de aanvraag van Oekraïne tijdens de Russisch-Oekraïense Oorlog besloot de regering dit te vervroegen. De EU stelde extra voorwaarden aan een kandidaatstelling, en verleende de kandidaatstatus in december 2023.
Economie.
Georgië heeft sinds 2003 veel economische vooruitgang geboekt als gevolg van marktliberalisatie, privatisering en corruptiebestrijding. Mede hierdoor groeide het bruto nationaal inkomen (BNI) per hoofd van de bevolking richting het niveau van de Europese Unie, namelijk van 3.048 dollar in 2010 naar 4.608 dollar in 2021 (wisselkoers 2015), ook al blijft meer dan een derde van de beroepsbevolking werkzaam in de laagproductieve landbouw. Het armoedecijfer halveerde in dezelfde periode.
De betrekkelijk open economie en de afhankelijkheid van toerisme maakt het land kwetsbaar voor externe invloeden, zoals de coronapandemie. De economie bleek desalniettemin veerkrachtig in het herstel na crises, ook ten aanzien van de gevolgen van de Russische invasie van Oekraïne. In 2022 groeide de economie met ruim 10%, en daalde de werkloosheid naar 17,3%. 
De export blijft achter bij de import met een groot tekort op de lopende rekening tot gevolg. Belangrijke handelspartners zijn China, Rusland, Turkije en Azerbeidzjan. Het toerisme is sinds de Rozenrevolutie en de verbeterde situatie in het land sterk gegroeid waarbij naast de hoofdstad Tbilisi, de wijnprovincie Kacheti, ook de wintersportgebieden, de kust van de Zwarte Zee en de kuuroorden in trek zijn. Ook de oude stadscentra, waaronder de vroegere hoofdstad Mtscheta, zijn toeristisch van belang.
Jaren 1990.
Net als andere landen in de regio had Georgië het economisch moeilijk in de eerste jaren na het uiteenvallen van de Sovjet-Unie. Binnen de Sovjet-Unie was Georgië een aantrekkelijk vakantieland en het toerisme maakte het land relatief welvarend. Het werd zwaar getroffen door de burgeroorlog in 1991-1993: het toerisme en de teelt van thee, tabak en citrusvruchten stortte in. De inflatie steeg tot meer dan 15.000 procent in 1993, en er was sprake van forse economische krimp. Tussen 1989 en 1994 daalde het bruto binnenlands product (bbp) met bijna 80%, waarbij 1992 met een min van 44,9% de kroon spande.
Pas in 1995 werd voor het eerst een bescheiden reële economische groei van 2,6% gerealiseerd. Onder leiderschap van Edoeard Sjevardnadze trad er vanaf 1995 enige verbetering op. Hij kwam met hervormingsvoorstellen, introduceerde een nieuwe nationale munt en het land trad in 2000 toe tot de Wereldhandelsorganisatie. In de jaren negentig kreeg het land financiële steun van onder andere de Wereldbank en het IMF. Het herstel werd gefrustreerd door corruptie en een zwakke overheid. Dit zorgde voor een grote buitenlandse schuld, veel armoede en achterstallige betalingen van lonen en pensioenen. 
Corruptie.
Dankzij het hervormingsbeleid onder president Micheil Saakasjvili na de Rozenrevolutie nam de corruptie in Georgië in sterke mate af. Het land stond in 2003 nog op plaats 124 (van 133) in de Corruption Perception Index van Transparency International; in 2012 stond het op nummer 52 (van 176). Sindsdien schommelt Georgië rond plek 45 (op 180 landen). Ter vergelijking: hiermee staat Georgië tussen verschillende Centraal-Europese EU-lidstaten.
Armoede.
Volgens de Wereldbank leefde 21,3% van de bevolking van Georgië in 2020 onder de nationaal gedefinieerde armoedegrens. Volgens de Georgische autoriteiten daalde dit in 2022 naar het historisch lage 15,6%. In 2007 was dat nog 38,8%. De coronapandemie in 2020-2022 had door een initieel "zero-covid" beleid in Georgië economisch zware gevolgen waardoor het armoedecijfer in 2020 opliep.
Natuurlijke rijkdommen.
Op de berghellingen langs de Zwarte Zee worden onder meer citrusvruchten, thee, tabak en druiven geteeld. De akkerbouw, die graan, voedergewassen en etherische oliën produceert, is intensief en sterk gemechaniseerd. De veehouderij omvat runderen (vooral in het westen), schapen en geiten (oosten) en varkens.
Mede door de vruchtbare valleien en het klimaat is Georgië het oudste wijnproducerende land van Europa en waarschijnlijk ook van de wereld. Er zijn veel verschillende wijnsoorten te vinden: meer dan 540 druivensoorten zijn in de loop der eeuwen in Georgië gecultiveerd, meer dan in welk land ter wereld ook. Traditioneel wordt wijn gemaakt in "kvevri" (), ondergrondse vaten van klei waarin de druiven met de voeten worden uitgeperst. In de 21e eeuw worden de meeste Georgische wijnen met moderne methoden gemaakt, maar een belangrijk deel van de productie vindt nog steeds op traditionele wijze plaats. Een recordaantal van 107 miljoen flessen wijn werd in 2021 naar 62 landen geëxporteerd, met een totale waarde van 250 miljoen dollar.
Sinds het opheffen van een Russisch handelsembargo in 2012 is Rusland veruit de belangrijkste afzetmarkt voor Georgische wijn met een aandeel in de export dat schommelt tussen de 55% en 60%. Andere belangrijke markten zijn volgens cijfers van 2021 de Europese Unie, Oekraïne (12%), de Volksrepubliek China (5,6%), Belarus (4,6%) en Kazachstan (3,9%). Binnen de EU is Polen veruit de grootste afzetmarkt met een aandeel van 6,5% in de export. Door de Russische invasie van Oekraïne sinds 2022 is de wijnexport in problemen gekomen. Niet alleen naar Oekraïne stortte de export in, maar ook naar Rusland en Belarus werd de export grotendeels stilgelegd door ongunstige wisselkoersen, bancaire problemen en solidariteit van ondernemers die weigerden naar Rusland te exporteren.
In het land wordt mangaan en steenkool gewonnen. Deze ertsen worden deels uitgevoerd, deels gebruikt of verwerkt in grote fabrieken in Zestafoni en Roestavi.
Energie.
Elektriciteit wordt opgewekt in steenkool-, aardgas- en waterkrachtcentrales. Vrijwel alle thermische elektriciteitsproductie in Georgië vindt plaats in Gardabani. Sinds 2012 worden in Gardabani stapsgewijs vier nieuwe gecombineerde stoom- en gascentrales gebouwd om de toenemende elektriciteitsvraag het hoofd te bieden en seizoensinvloeden van de waterkrachtcentrales op te vangen. De bijna 100 grote en kleine waterkrachtcentrales in het land produceren 75-80% van de elektriciteit, dat in de zomermaanden oploopt tot bijna 100%. De in 1978 geopende Engoeri-waterkrachtcentrale op de grens met Abchazië bij Dzjvari levert met 30% van de totale productiecapaciteit veruit de meeste elektriciteit. De stuwdam voor het reservoir in de rivier de Engoeri werd in twee fasen voltooid en bereikte in 1987 een finale hoogte van 272 meter, waarmee het de zevende hoogste dam in de wereld is.
Olie en gas.
Er zijn in Georgië diverse olie- en gasvelden die geëxploreerd worden door internationale bedrijven via overeenkomsten voor productiedeling met de Georgische overheid. Het land is ingedeeld in een twaalftal exploratieblokken waar deze contracten op van toepassing zijn. Georgië is voor de gasbehoefte voor 99,5% afhankelijk van import, voornamelijk uit Azerbeidzjan. Sinds 2019 is het aandeel Russisch gas na een jarenlang afhoudend beleid opgelopen van 7,5% naar 17%, wat vooral komt door extra import van Russisch gas ten koste van Azerbeidzjaans gas.
Het Amerikaanse Frontera Resources, dat sinds 1997 in Georgië actief is, exploreert sinds 2011 het grote en veelbelovende Mtsare Chevi-gas- en olieveld, dat het zuidoosten van de regio Kacheti en een deel van Azerbeidzjan beslaat. In de gemeente Dedoplistskaro wordt op meerdere plekken door Frontera olie uit dit veld gewonnen en sinds 2014 wint het gas bij Moeghanlo (gemeente Sagaredzjo). Het Haagse Permanent Hof van Arbitrage besliste in 2020 dat het bedrijf de concessiegebieden die het in gebruik had moest verlaten, als gevolg van een conflict met de Georgische staat, maar het mocht alsnog beperkt gas blijven winnen om tegemoet te komen aan zorgen over het investeringsklimaat.
Pijpleidingen.
Door Georgië lopen de volgende internationale olie- en gaspijpleidingen:
Een belangrijke economische stap was de opening in 1999 van de 833 kilometer lange Bakoe (Azerbeidzjan) - Soepsa oliepijpleiding, met een dagelijkse doorvoer van 120.000 vaten. Deze pijpleiding is de opvolger van de Bakoe-Batoemi oliepijpleiding die in 1907 opende en in 1942 deels werd ontmanteld. Voor de Soepsa oliepijpleiding zijn aan de Zwarte Zee opslagtanks gebouwd, de Soepsa Terminal en is op zee een ankerpunt voor olietankers om olie in te nemen.
Verkeer en vervoer.
Georgië heeft als centraal land in de Zuidelijke Kaukasus belangrijke internationale weg- en spoorverbindingen met de buurlanden, waardoor het een vervoerskruispunt is tussen noord-zuid en oost-west verbindingen.
Wegen.
Het sterk bergachtige karakter van het land compliceert de ontwikkeling van een robuust binnenlands wegennet met verbindingen tussen de verschillende regio's die vaak door bergruggen van elkaar gescheiden zijn. Het land leunt op een centrale oost-west corridor, zowel qua weg als spoor, met daaromheen een netwerk aan hoofdwegen naar de buitengrenzen en ondersteunende regionale wegen. Er lopen zeven Europese E-routes door het land. Er is ongeveer 200 kilometer autosnelweg, wat zich voornamelijk in de S1 (E60) bevindt, onderdeel van de East-west Highway.
Spoorwegen.
In 1872 werd de eerste spoorlijn in Georgië geopend tussen Tbilisi en de havenstad Poti, de eerste van Transkaukasië. Enkele jaren later volgde de verlenging naar zowel Bakoe als Batoemi, waarmee een spoorverbinding tussen de Kaspische Zee en Zwarte Zee ontstond ten behoeve van olietransporten uit de olievelden van Bakoe. De langste (spoor)tunnel in het Russische Rijk en later de Sovjet-Unie werd in 1890 geopend in de lijn Tbilisi - Poti door de Soeramipas. In 1899 opende de spoorlijn Tbilisi - Jerevan en volgde later een spoorlijn via Abchazië naar Rusland. Deze is sinds begin jaren 90 buiten gebruik. Het spoorwegnet kreeg diverse aftakkingen de regio's in, soms met smalspoor. Sinds 2017 heeft Georgië een rechtstreekse verbinding met Turkije, vanaf Achalkalaki naar Kars, onderdeel van het Bakoe - Tbilisi - Kars traject waarover goederen uit en naar Azië worden vervoerd. Een passagiersdienst over deze route is lang aangekondigd, maar anno 2022 nog niet actief.
Havens.
Georgië heeft een aantal Zwarte Zeehavens die een belangrijke rol spelen in het ontsluiten van het land en de Zuidelijke Kaukasus via het water. Belangrijke havens zijn er in de steden:
De ontwikkeling van een diepzeehaven in Anaklia is in 2019 voorlopig stilgelegd.
Luchtvaart.
De luchtvaart speelt naar internationale maatstaven een beperkte rol, maar is sinds de jaren 2010 een belangrijke factor in het toeristisch verkeer geworden. Lagekostenluchtvaartmaatschappijen, zoals Wizz Air, vliegen op Georgië vanuit een scala aan Europese vliegvelden. De nationale luchtvaartmaatschappij is Georgian Airways, terwijl het binnenlands vliegverkeer voornamelijk door Vanilla Sky wordt uitgevoerd. Verschillende maatschappijen uit het Arabisch schiereiland en Kazachstan doen Georgië aan voor het toerisme.
Er zijn internationale vliegvelden in Tbilisi, Batoemi en Koetaisi. Daarnaast zijn er enkele kleine vliegvelden met binnenlandse lijndiensten, in Ambrolaoeri, Mestia en Natachtari.
Cultuur.
Georgië staat bekend om zijn rijke geschiedenis van kunst, muziek en literatuur, met een ontstaansgeschiedenis die duizenden jaren teruggaat naar de Colchische en Iberische beschavingen. De Georgische cultuur beleefde in de 11e en 12e eeuw een gouden eeuw van klassieke literatuur, kunst, filosofie, architectuur en wetenschap. De vorming van de culturele identiteit werd beïnvloed door het klassieke Griekenland, het Romeinse Rijk, het Byzantijnse Rijk, de verschillende Perzische rijken (waaronder de Sassaniden en Safawieden), het Ottomaanse Rijk en vanaf de 19e eeuw door het Russische Rijk en de Sovjet-Unie. De vroege christelijke bekering van het land in de vierde eeuw heeft een bepalende invloed gehad op de cultuur ondanks verschillende islamitische overheersers nadien.
Literatuur.
De oorsprong van de Georgische literatuur dateert uit de 4e eeuw, toen het Georgische volk zich tot het christendom bekeerde en een Georgisch alfabet werd ontwikkeld. De oudste bewaard gebleven Georgische literaire tekst is "De Passie van Sint Sjoesjanik" (ook bekend als "Het martelaarschap van de heilige koningin Shoesjanik") van Jakob van Tsoertaveli, dat kan worden gedateerd tussen 476 en 483. De Georgische literatuur en poëzie bereikte een hoogtepunt in de 10e tot 12e eeuw, de hoogtijdagen van het koninkrijk Georgië, door de aanmoediging door koning David de Bouwer en koningin Tamar.
Het epische 'Het Leven van Kartli' (, ""; alternatieve titel "Georgische Kronieken") beschreef de geschiedenis van Georgië. Het werd geschreven tussen de 9e en 14e eeuw en geldt als een hoogtepunt in de Georgische vroeghistorische geschiedenisliteratuur. Uit de Georgische gouden eeuw stammen ook verschillende meesterwerken die als elementair nationaal erfgoed gelden, zoals 'De ridder in het pantervel' van Sjota Roestaveli. Het epos speelt zich af in ver afgelegen oorden, maar wordt gezien als een allegorische vertelling van het Georgië van dat moment. Roestaveli verwijst bijvoorbeeld naar de wijncultuur en een koningin die erfgenaam werd van haar vader, een metafoor voor Tamar.
Belangrijke personen in de latere Georgische literaire geschiedenis zijn onder meer Soelchan-Saba Orbeliani (18e eeuw), Ilia Tsjavtsjavadze en Akaki Tsereteli die beiden een prominente plaats innamen in de Georgische nationale beweging in de pre-revolutionaire periode. In de 20e eeuw, onder het Sovjetbewind, waren Merab Kostava, Otar Tsjiladze en Konstantin Gamsachoerdia belangrijke namen. Nino Haratischwili is een exponent van de moderne Georgische literatuur.
Beeldende kunsten.
Al in de prehistorie was er een rijke cultuur die zich uitte in de kunsten en ambachten, zoals de archeologische vondsten van gouden sieraden en rijkelijk versierde zilveren vaten laten zien. De Georgische beeldende kunsten groeiden mee met de ontwikkeling van de Georgische staat, vanaf de oude koninkrijken Colchis en Iberië en bloeide in de middeleeuwen tijdens het koninkrijk Georgië. De christelijke bekering in de 4e eeuw bracht ook een rijke religieuze kunstcultuur op gang, waarbij met name frescoschilderingen opvielen in kwaliteit.
Door de ligging langs handelsroutes en de verschillende overheersers door de eeuwen heen is de Georgische kunst beïnvloed door talrijke beschavingen die hun sporen hebben achtergelaten in de culturele en artistieke omgeving van het land. In de 17e eeuw werd de Georgische illustratiekunst beïnvloed door de Safawieden en hun miniaturen. Daarna nam de Europese invloed juist toe, ook door de Russische overheersing vanaf begin 19e eeuw. Georgische kunstenaars gingen naar de kunstacademie in Sint-Petersburg en er kwam een Staatsacademie der kunsten in Tbilisi. In de Sovjettijd was er invloed van het socialistisch realisme, waarbij er gebruik werd gemaakt van monumentaliteit.
Een van de beroemdste Georgische schilders is Niko Pirosmani, bekend om zijn naïeve kunst. Sjalva Kikodze werd bekend om zijn expressionistische schilderijen en Elene Achvlediani werd bekend om haar modernistische Georgische stadsgezichten. De beroemdste hedendaagse beeldhouwer van Georgische afkomst is de Rus Zoerab Tsereteli die verschillende grote, soms megalomane, werken heeft gemaakt in New York, Sevilla, Moskou, Sint-Petersburg, Tbilisi en andere Georgische steden. Petre Otscheli was de bekendste theaterdecor en -kostuum ontwerper.
Architectuur.
De architectuur in Georgië is een mengeling van lokale Georgische, Byzantijnse, neoklassieke, jugendstil, beaux-arts en moderne stijlen uit het Midden-Oosten en de Sovjet-Unie, waaronder brutalisme. De opkomst vanaf de 1e eeuw van het christendom in Georgië betekende de introductie van kerken en kloosters die zich naar een eigen architectuur en vloerplan ontwikkelden, waar het Dzjvariklooster een stichtend voorbeeld is. Andere hoogtepunten van Georgische middeleeuwse bouwkunst zijn Gelatiklooster bij Koetaisi en de Svetitschoveli-kathedraal in Mtscheta.
In stad en platteland werden woonhuizen traditioneel gebouwd waarbij de bovenetage is voorzien van een groot verandabalkon met hout sierwerk. Deze kenmerkende bouwstijl is overal in het land terug te vinden. Diep in de bergen werden gefortificeerde nederzettingen gebouwd (bijvoorbeeld Sjatili) en er werden woontorens gebouwd die tevens als verdedigingswerk dienden, zoals in Mestia. Deze woontorens, waarvan de Svan-torens in Svanetië een van de typen zijn, zijn een kenmerkend fenomeen in nederzettingen in de Grote Kaukasus.
Na de middeleeuwen werd de architectuur in oostelijk Georgië beïnvloed door de Perzische overheersers. De Russische overheersing vanaf de 19e eeuw betekende de introductie van meer Europese bouwstijlen die in Rusland populair was zoals de neoclassicistische architectuur en werd de jugendstil en beaux-arts in Georgië een populaire bouwstijl. In de Sovjettijd deed de stalinistische architectuur in de steden zijn intrede, die gevolgd werd door de chroesjtsjovka- en brezjnevka-bouwstijlen waarmee het brutalisme werd geïntroduceerd. In de 21e eeuw wordt de Georgische bouwkunst vooral gedomineerd door excentrieke modernistische architectuur, niet zelden van buitenlands ontwerp.
Muziek.
Er is in Georgië een eeuwenoude muzikale traditie, die vooral bekend staat om de vroege ontwikkeling van de polyfonie. De Georgische polyfonie is door UNESCO op de lijst van het immaterieel cultureel erfgoed van de mensheid gezet. In de verschillende windstreken van het land hebben zich drie soorten unieke polyfonie ontwikkeld. Het Georgische lied "Tsjakroelo" was een van de 27 muzikale composities op de Voyager Golden Record die in 1977 met de Voyager 1 en 2 de ruimte in werden gestuurd. Volgens UNESCO wordt de traditionele Georgische muziek bedreigd door de leegloop van het platteland en door het toenemende succes van de popmuziek. Ook het socialistische cultuurbeleid deed de muziek geen goed.
Tijdens de Russisch tsaristische overheersing in de 19e eeuw werden conservatoria naar Europees voorbeeld in Georgië geïntroduceerd. Hier kwamen verschillende bekende componisten uit voort. Zakaria Paliasjvili was een van de bekende exponenten uit deze periode die Georgische volksmuziek combineerde met klassieke muziek. In de Sovjet-Unie was Otar Taktakisjvili een vooraanstaand en bekroond componist. In het onafhankelijke Georgië zijn het vooral klassieke musici die internationale faam hebben weten te krijgen, waaronder de pianist Giorgi Latsabidze, violiste Lisa Batiasjvili, pianiste Khatia Buniatishvili en de in Nederland woonachtige pianiste Nino Gvetadze.
Film.
De Georgische cinema heeft in de 21e eeuw een goede reputatie opgebouwd met regelmatig bekroonde films op internationale filmfestivals. Dit is mede gestoeld op een lange traditie van filmmaken in Georgië die teruggaat naar het begin van de 20e eeuw en de algemene artistiek ingestelde cultuur van het land. De eerste bioscoop opende in Tbilisi in 1896, waarna binnen enkele jaren meerdere filmtheaters in heel Georgië te vinden waren. Niet veel later werden er de eerste films gemaakt.
De Georgische film bloeide onder het Sovjetregime, met name in de periode 1960-1980, en was toonaangevend, innovatief, kritisch met een eigen filmtaal en werd bekroond. Er werd niet geschroomd maatschappijkritische films te maken, die in de ban werden gedaan of die werden gecensureerd. De kwalitatieve reputatie reikte ook buiten de Sovjet-Unie. Niettemin raakte de Georgische film in een diep dal met het uiteenvallen van de Sovjet-Unie en de chaos en armoede in het land in de jaren 1990. In 2011 werd het Georgisch Nationaal Filmcentrum lid van het cultuursteunfonds Eurimages van de Raad van Europa, waarna de filmindustrie weer op gang kwam. Veel succesvolle Georgische films zijn internationale co-producties.
Een regelmatig aangehaalde filmwijsheid van de beroemde Italiaanse filmmaker Federico Fellini luidt: 'Georgische film is een volkomen uniek fenomeen, levendig, filosofisch inspirerend, heel wijs, kinderlijk. Er is alles dat me aan het huilen kan maken en ik zou moeten zeggen dat het (mijn huilen) niet gemakkelijk is'. De Georgische film wordt gezien als een 'mengeling van groteske satire en fascinerende landschappen die zowel de filmgeschiedenis van het land als de hedendaagse cinema zo populair maken'.
Klassieke films uit de Sovjetperiode zijn onder andere 'De Wensboom' (1976), 'Monanieba' (1984) beide van Tengiz Aboeladze en 'De legende van het fort Soeram' (1986) van Sergej Paradzjanov. De Georgisch-Russische regisseur Michail Kalatozov was met zijn 'Als de kraanvogels overvliegen' in 1958 de eerste Sovjetwinnaar van een Gouden Palm op het filmfestival van Cannes. Moderne gelauterde films van Georgische bodem zijn onder andere 'Mandariinid' (2013), 'In Bloom' (2013) en 'Corn Island' (2015) van Giorgi Ovasjvili. De film 'And Then We Danced' uit 2019 over homoseksualiteit kreeg internationaal veel lof, maar leidde bij de Georgische première tot protesten. De Nederlandse filmmaakster Ineke Smits maakte 'De vliegenierster van Kazbek' over de opstand van de Georgiërs op Texel, met deels Georgische acteurs.
Gastronomie.
De Georgische keuken heeft enige faam. Het bekendste gerecht is chatsjapoeri, een plat brood gevuld met kaas, waarvan verschillende (regionale) varianten bestaan. De chatsjapoeri wordt veel thuis gemaakt en is standaard in restaurants te eten. Andere nationale gerechten zijn chinkali, satsivi, chartsjo, adzjapsandali, sjkmeroeli en lobio. Veel gerechten worden bereid van lam, kip, rund of kalkoen maar er zijn ook veel vegetarische gerechten. De keuken maakt gebruik van verschillende kruiden en specerijen, waarvan adzjika en svanetisch zout de bekendste zijn.
Eten is een belangrijk onderdeel van de Georgische sociale cultuur. De soepra is een traditionele Georgische feesttafel dat tot het immateriële cultureel erfgoed van Georgië behoort. Tijdens een soepra worden vele gerechten opgediend die gedeeld worden. De soepra wordt geleid door een tamada, een tafelheer. De tamada leidt de toosten in met een rede over een bepaald onderwerp waarna iedereen aan tafel een toost uitbrengt.
Georgië is een wijnland bij uitstek. Volgens archeologische vondsten wordt er al minimaal 8.000 jaar wijn gemaakt in het land, waarmee het tot zover de oudst bekende wijncultus heeft. De belangrijkste wijnregio van het land is Kacheti, maar ook in andere regio's worden verschillende wijnen geproduceerd. De belangrijkste biermerken zijn Natakhtari en Kazbegi. De nationale sterke drank is tsjatsja, gemaakt van druiven. Ook produceert het land koolzuurhoudend bronwater, onder andere het bekende Borjomi, destijds een favoriete drank van de leiders van de Sovjet-Unie.
Toerisme.
Na de Rozenrevolutie van 2003 werd toerisme een speerpunt in het economisch beleid van de regering van president Micheil Saakasjvili en werd met gericht beleid en investeringen het toeristisch potentieel van Georgië verwezenlijkt. Naast gerichte promotie-activiteiten om toeristen uit Europa en later het Midden-Oosten aan te trekken werden ook verschillende gebieden en plaatsen aangewezen voor kleine en grootschalige ontwikkelingen, waaronder in Batoemi, Koetaisi, Mestia, Signagi en de wintersportplaatsen Goedaoeri en Bakoeriani en vele andere plekken.
Volgens de Wereldbank had Georgië met een stijging van ruim 300 procent in de periode 2009 tot 2013 een van de grootste groeipercentages van het toerisme wereldwijd, van 1,5 miljoen naar 5,4 miljoen internationale bezoeken. In 2019, het laatste jaar voor de coronapandemie, bedroeg het aantal internationale bezoekers bijna 9,4 miljoen. In 2022 kwamen de meeste buitenlandse toeristen uit de buurlanden Rusland, Turkije en Armenië die toen goed waren voor bijna 55%. De populairste bestemmingen zijn de steden Tbilisi en de autonome republiek Adzjarië, waar de populaire Zwarte Zeestad Batoemi ligt.
Bezienswaardigheden.
Tbilisi, de hoofdstad van Georgië, ligt in een bergdal dat door de rivier Mtkvari is uitgeslepen. In Tbilisi zijn nog veel sporen uit verschillende historische periodes: kerken, synagogen en moskeeën. Ook is er nog monumentale Sovjetarchitectuur. Er zijn statige oude houten huizen en eeuwenoude badhuizen door de historische 'badcultuur'. In Tbilisi staan de 13e-eeuwse Metechikerk, de Sioni-kathedraal uit de 5e eeuw en de grootste kerk van Georgië, de Samebakathedraal gebouwd rond 2000. Andere bezienswaardigheden zijn het iconische Narikalafort boven het oude centrum van de stad en het Kunstmuseum van Georgië. Buiten de voormalige hoofdstad Mtscheta op een heuvel is het Dzjvariklooster te zien, de plek waar de kerstening van Georgië begonnen zou zijn, en in Mtscheta staat de belangrijke Svetitschoveli-kathedraal.
Andere belangrijke bezienswaardigheden zijn
Sport.
De populairste sporten in Georgië zijn voetbal, rugby, basketbal, worstelen (vooral Grieks-Romeinse stijl), judo, gewichtheffen, tennis en schaken. In het 19e-eeuwse Georgië waren polo en het traditionele Georgische spel lelo boerti populair, een balsport die op rugby lijkt.
Nog voordat Georgië onafhankelijk werd, had het al in 1990 een eigen nationaal voetbalteam. In dat jaar werd de eerste interland gespeeld. Het team heeft tot 2022 vergeefs geprobeerd zich te kwalificeren voor elk Europees- en mondiaal kampioenschap. In maart 2024 slaagde het Georgische team erin zich te kwalificeren voor het Europees kampioenschap van 2024 ten koste van Griekenland. De thuiswedstrijden van Georgië worden gespeeld in het Boris Pajtsjadzestadion in Tbilisi, het voormalige Dinamostadion.
Rugby wordt na het voetbal beschouwd als de tweede meest populaire sport en is vooral in het zuiden populair. Dit is mede toe te wijzen aan de internationale successen van het nationaal team, dat na de toplanden uit het Zeslandentoernooi een van de beste Europese rugbylanden is. Het nationaal rugbyteam speelt de thuiswedstrijden in het Micheil Meschistadion in Tbilisi.
Georgische judoka's tellen internationaal mee en voeren regelmatig de wereldranglijsten aan. De bekendste Georgische judoka's uit de Sovjettijd zijn olympisch kampioenen Sjota Tsjotsjisjvili (1972) en Sjota Chabareli (1980). Latere olympisch kampioenen waren David Sjakalatsjvili, Zoerab Zviadaoeri, Irakli Tsirekidze, Lasja Sjavdatoeasjvili en Lasja Bekaoeri.

</doc>
<doc id="21379" url="https://nl.wikipedia.org/wiki?curid=21379" title="Strategisch spel">
Strategisch spel

Een strategisch spel of strategiespel is een bordspel of computerspel waarbij de speler zijn of haar strategisch inzicht moet gebruiken om te winnen. Het toeval speelt hierbij een ondergeschikte of geen rol.
Voorbeelden van klassieke strategische bordspelen zijn go, dammen, schaken. Moderne strategische bordspelen zijn onder andere Kolonisten van Catan, Risk en Stratego.
Wargames vormen een speciaal genre strategische spellen waarin de spelers militaire operaties uitvoeren, al dan niet gebaseerd op historische gebeurtenissen. Enkele bekende computer-wargames zijn de Age of Empires-reeks, Civilization, de Command &amp; Conquer-serie, Rise of Nations en Warcraft. Een tweede genre strategische computerspellen zijn simulatiespellen zoals Railroad Tycoon en Sim-spellen. Strategische computerspellen worden verdeeld in twee categorieën, real-time strategy en turn-based strategy.

</doc>
<doc id="21380" url="https://nl.wikipedia.org/wiki?curid=21380" title="Nieuw-zeeland">
Nieuw-zeeland



</doc>
<doc id="21381" url="https://nl.wikipedia.org/wiki?curid=21381" title="Intervalschaal">
Intervalschaal



</doc>
<doc id="21382" url="https://nl.wikipedia.org/wiki?curid=21382" title="Georgie">
Georgie



</doc>
<doc id="21383" url="https://nl.wikipedia.org/wiki?curid=21383" title="Impetigo">
Impetigo



</doc>
<doc id="21384" url="https://nl.wikipedia.org/wiki?curid=21384" title="Harddrug">
Harddrug

Harddrugs (ook wel: "zware narcotica" of "zware bedwelmingsmiddelen") zijn drugs waarvan de Nederlandse overheid vindt dat ze een onaanvaardbaar risico meebrengen. Dit risico ligt met name op het gebied van de gezondheid en het verslavend effect. De verboden middelen staan genoemd op Lijst I van de Opiumwet. Het vervaardigen en verhandelen van deze middelen is strafbaar. Naast harddrugs bestaan ook nog softdrugs.
Nederlandse wetgeving.
Tot de verboden harddrugs volgens de Nederlandse wetgeving worden onder meer gerekend:
Versnijden.
Behalve het verslavende effect zijn sommige harddrugs ook gevaarlijk door versnijding. Dit is het "verdunnen" van de drug door toevoeging van andere stoffen (vaak om meer te kunnen verdienen aan dezelfde hoeveelheid drugs). Vaak worden suikers als mannitol en inositol gebruikt voor amfetamine en cocaïne, maar ook voor heroïne, en cafeïne wordt ook vaak voor stimulerende middelen als cocaïne en amfetamine gebruikt omdat het zelf ook stimulerend is. Verder kunnen de medicijnen levamisol, fenacetinem, hydroxine of zelfs lidocaïne gebruikt worden en in zeldzame gevallen gevaarlijke versnijmiddelen zoals verpulverd porselein. Hoe verder van de bron men de drug gebruikt, hoe groter de kans op versnijding. Behalve vergiftiging is ook overdosering een risico voor de gebruiker die in contact komt met onverwacht zuivere drugs. De tolerantie voor een drug kan snel toenemen en ook weer snel afnemen als het gebruik gestaakt wordt. Een overdosis kan ook ontstaan doordat een gebruiker weer dezelfde dosis gaat gebruiken, die degene toen gewend was.
Alcohol, nicotine.
Alcohol staat in de Opiumwet niet omschreven als een harddrug, ook zijn er mensen die beweren dat alcohol geen harddrug is. Toch kan alcoholhoudende drank zowel geestelijk als lichamelijk zeer verslavend zijn, en bij frequent dagelijks gebruik zelfs schadelijker dan sommige andere harddrugs.
Ook het Trimbos-instituut betoogt dat alcohol een harddrug is, in het bijzonder wanneer grote hoeveelheden ingenomen worden. In dat licht bezien is het opvallend en zelfs merkwaardig te noemen dat deze vloeistof in de meeste landen niet verboden is. Dit heeft onder andere te maken met het feit dat gebruik van alcoholhoudende drank diep geworteld is (en algemeen geaccepteerd is) in met name de westerse cultuur, maar ook in sommige andere culturen. Een feit dat dus volstrekt niet betekent dat daarom de schadelijkheid van alcohol kan worden gebagatelliseerd.
Nicotine heeft een veel mildere directe uitwerking op het lichaam dan meerdere soorten harddrugs. Toch is nicotine zeer snel verslavend: enkele sigaretten kunnen al tot lichte onthoudingsverschijnselen leiden, die door de roker ervaren worden als een licht gevoel van ongemak of 'trek in een sigaret'. Nicotine, ook geworteld in meerdere culturen, is niet verboden volgens de Opiumwet. Het roken van tabak is wel sterk verslavend en zeer schadelijk voor de gezondheid, vooral bij tientallen jaren gebruik. Vanwege het vaak zwaar verslavende effect van benzodiazepinen, worden de zwaardere benzo's soms ook als harddrug gerekend, bijvoorbeeld clonazepam 2 mg en flunitrazepam (Rohypnol). Deze staan echter in Nederland niet op lijst 1 van de Opiumwet. 
In vergelijking met alcohol en nicotine heeft de drug heroïne een vele malen sterker direct effect (roes) op het lichaam en is sneller verslavend. De zwaarste afkickverschijnselen verdwijnen over het algemeen ook sneller dan bij een lichtere drug, soms al na 3-5 dagen. De psychische afkick kan soms een jaar of langer duren. Andere harddrugs hebben vaak ook een sterk roeseffect, maar zijn soms minder verslavend dan nicotine en de effecten op de gezondheid bij langdurig gebruik zijn minder goed bekend. Medicijnen zoals verdovende slaapmiddelen, barbituraten en pijnstillers zoals opioïden hebben vaak een sterk roeseffect en kunnen ook snel tot verslavingen leiden.
Het onderscheid tussen harddrugs, softdrugs en legale genotsmiddelen is dus een beleidskeuze, onder andere ook van openbare orde, van de overheid en de gemeenschap.
Cannabis in Nederland.
In 2005 en 2006 ontstond discussie over de steeds sterker wordende nederwiet. Volgens sommigen moest cannabis, met een THC-gehalte van 15% tot de harddrugs worden gerekend, omdat het veel sterkere effecten op de gebruiker heeft dan de in Nederland geteelde cannabis van enkele decennia eerder. Het "gemiddelde" THC-percentage van nederwiet is echter zeventien procent.
Minister Hoogervorst van VWS schreef op 23 mei 2006 aan de Tweede Kamer dat na onderzoek is gebleken dat de effecten niet dermate ernstig zijn dat cannabis op lijst I van de Opiumwet zou moeten. Nederwiet hoeft dus volgens de Minister niet te worden beschouwd als harddrug, maar blijft bij de softdrugs horen, nederwiet blijft daarom gewoon verkrijgbaar.
PvdA-staatssecretaris in het Kabinet-Rutte II, Martin van Rijn heeft in 2013 voorgesteld dat drugs met een thc-gehalte van 15 procent of meer onder harddrugs worden gerekend. Daarmee zou ook cannabis dan net als heroïne op de lijst van harddrugs komen te staan.
De wet.
Het wettelijk onderscheid tussen hard- en softdrugs is geïntroduceerd door Nederland. Inmiddels hebben enkele andere Europese landen, waaronder België, deze indeling deels overgenomen. Het onderscheid komt tot uiting in de strafmaat voor verschillende strafbare feiten en de opsporingsprioriteiten.
In andere landen, met name buiten Europa, wordt er geen onderscheid gemaakt tussen hard- en softdrugs, noch in handel in verdovende middelen of eigen gebruik. Met andere woorden: iemand die bijvoorbeeld een geringe hoeveelheid cannabis meeneemt uit Nederland en hiermee door de politie wordt betrapt, kan in veel gevallen rekenen op zware straffen.
Methylfenidaat (Ritalin).
Methylfenidaat, beter bekend onder de merknamen Ritalin(e), Medikinet en Concerta, is een medicijn dat in Nederland en België en in vrijwel alle andere moderne landen in de wereld, in de opiumwet staat, meestal in lijst 1. Het gebruik ervan zonder recept van een arts, het (door)verkopen ervan e.d. is streng verboden. Het wordt normaal gesproken gebruikt voor ADHD of narcolepsie. Bij recreatief gebruik, zonder medische indicatie, wordt men er meestal drukker, prateriger en energieker van. Na uitwerking treden vrijwel altijd reboundverschijnselen op, waarbij men juist vermoeid kan worden of somber en lusteloos. Men heeft al snel meer nodig voor hetzelfde effect. Bij langdurig gebruik treden soms ook ontwenningsverschijnselen (vaak met een psychische oorzaak) op, en depressie (door minder (her)aanmaak van o.a. dopamine), wat weer moet herstellen. Bij personen die het voor ADHD of narcolepsie gebruiken, treedt dit over het algemeen minder snel op.

</doc>
<doc id="21385" url="https://nl.wikipedia.org/wiki?curid=21385" title="Softdrug">
Softdrug

Softdrugs (ook wel: "lichte narcotica" of "lichte bedwelmingsmiddelen") zijn drugs waarvan sommige overheden, zoals de Nederlandse, vinden dat ze een toelaatbaar risico meebrengen. De middelen staan genoemd op lijst II van de Nederlandse Opiumwet. Juridisch gezien is het bezit en vervaardigen van deze middelen strafbaar. In de praktijk wordt het in bezit hebben van deze drugs in kleine hoeveelheden niet vervolgd.
In de volksmond wordt met softdrugs meestal marihuana (of wiet) en hasj bedoeld. Officieel vallen ook veel benzodiazepinen en andere slaapverwekkende en kalmerende middelen hieronder, alsmede een groot aantal hallucinogene paddenstoelen (paddo's).
Gedoogbeleid.
Het wettelijk onderscheid tussen hard- en softdrugs is geïntroduceerd in Nederland. Inmiddels hebben enkele andere Europese landen, waaronder België, Zwitserland en Spanje, deze indeling deels overgenomen. Het onderscheid komt tot uiting in de strafmaat voor strafbare feiten bij de verschillende soorten drugs en de prioriteitenstelling bij de opsporing ervan.
Gemeentelijk beleid.
In Nederland is de gedoogde verkoop van marihuana voorbehouden aan 593 (2014) erkende coffeeshops in 101 gemeenten; de teelt valt echter buiten het gedoogbeleid en is vrijwel altijd wél strafbaar. De trend is dat politie en justitie steeds actiever en telkens met zwaardere middelen de teler vervolgt. De detaillist blijft door dit beleid veelal buiten schot. Deze inconsequentie in het drugsbeleid wordt in de media vaak aangeduid met het zogenaamde 'voordeur-achterdeur-beleid'.
Het coffeeshopbeleid verschilt per gemeente. Gemeenten kunnen kiezen voor de 'nuloptie'. Weinig gemeenten staan de opening van nieuwe coffeeshops of uitbreiding van het aantal toe. Het aantal gemeenten dat een coffeeshop gedoogt is 105. Dit is 24% van het totaal gemeenten. In nog 4 gemeenten is er nog ruimte voor exploitatie van een coffeeshop. 69% van alle gemeenten voert een nulbeleid: er is geen coffeeshop gewenst binnen de gemeentegrenzen. 23% voert een maximumbeleid en staat geen uitbreiding toe.
Door de ontbrekende marktwerking is er sprake van een oligopolie en in veel gemeenten lijkt het geleidelijk te leiden tot een monopolie voor gevestigde coffeeshophouders.
Legalisering.
Op 6 december 2012 legaliseerde de Amerikaanse staat Washington als eerste staat het gebruik van marihuana. Het in bezit hebben van de softdrug voor eigen gebruik is vanaf die dag niet meer strafbaar. De staat gaat hiermee een stap verder dan Nederland waar officieel het in bezit hebben nog wel strafbaar is.
Strafbaarheid.
In veel landen, met name buiten Europa, wordt er geen onderscheid gemaakt tussen hard- en softdrugs, noch in handel in verdovende middelen of eigen gebruik. In de meeste landen staan er hoge straffen op het bezit van drugs. In enkele landen (zoals Singapore) kan er zelfs de doodstraf voor worden gegeven.

</doc>
<doc id="21386" url="https://nl.wikipedia.org/wiki?curid=21386" title="Willem Albert Scholten">
Willem Albert Scholten

 
Willem Albert Scholten (Loenen, 6 oktober 1819 - Groningen, 1 mei 1892) was een Groninger industrieel.
Scholten kan worden beschouwd als 's werelds eerste landbouw-industrieel. Hij stichtte zo'n 24 fabrieken, in binnen- en buitenland, op het gebied van aardappelmeel, aardappelmoutwijn, strokarton, suiker en turfstrooisel.
Aardappelmeel.
Rond 1837 begon hij op 17-jarige leeftijd met de fabricage van aardappelmeel bij een oom op het Rottink in Tonden in de provincie Gelderland. In 1839 verplaatste hij de productie van aardappelmeel naar een fabriek in het nabije Warnsveld. Na het afbranden van deze fabriek stichtte hij in 1841 een aardappelmeelfabriek in Foxhol in de provincie Groningen, die in januari 1842 in bedrijf werd genomen. Deze fabriek betrok schoon water uit het Foxholstermeer. Aanvankelijk werd de fabriek aangedreven door een rosmolen en een groot aantal paarden. Na aansporing van zijn schoonvader Sluis - een welgestelde Groninger graanhandelaar die hem daarvoor geld leende - verving hij deze dieren door een stoommachine. Deze investering in 1847 stond aan de basis van het succes van zijn onderneming.
In 1871 had Scholten onder andere in exploitatie: een aardappel(meel)stroopfabriek te Hoogezand met 77 arbeiders, een aardappelmoutwijnbranderij te Sappemeer met 60 arbeiders, een aardappel(meel)stroop- en sagofabriek te Zuidbroek met 80 arbeiders. In 1866 liet hij een eerste aardappelzetmeelfabriek buiten Nederland bouwen, in Brandenburg. Tot 1889 volgde nog negen andere fabrieken in landen als Duitse Keizerrijk, Oostenrijk-Hongarije en in Russisch Polen. Zijn onderneming wordt beschouwd als de eerste Nederlandse industriële multinational. Na zijn dood nam zijn zoon Jan Evert Scholten de leiding van het concern over.
Andere activiteiten.
Scholten was mededirecteur en grootaandeelhouder van de Nederlandsch-Amerikaansche Stoomvaart-Maatschappij, de latere Holland-Amerika Lijn. Het eerst gebouwde schip liet hij naar zichzelf vernoemen: de W.A. Scholten, een stoom-zeilschip met drie masten gebouwd in 1874. Een schip, dat 2500 ton lading kon vervoeren, 50 cabines had en ruimte voor 600 passagiers. Het schip zonk in 1887 op Het Kanaal tussen Engeland en Frankrijk voor de kust van Dover.
In Zuidoost-Drenthe kocht hij grote veengebieden aan. Een van de later ontstane dorpen in dit gebied, Klazienaveen, zou door zijn zoon Jan Evert genoemd worden naar Klaassien of Klaaszien Sluis (1821-1893), de echtgenote van Scholten en de moeder van Jan Evert. Klaaszien Sluis was een dochter van Jan Everts Sluis, een rijke graanhandelaar uit de stad Groningen, en hun huwelijk in 1847 bracht een bruidsschat van 3000 gulden in de boedel. Bovendien bleek schoonvader Sluis bereid te zijn geld in Scholtens zaken te steken. Nog datzelfde jaar leende hij Scholten ongeveer 75.000 gulden en in de twee jaren daarna nog eens 52.500 gulden. Voor de ontwikkeling van het bedrijf waren dit doorslaggevende investeringen. Klaaszien Sluis kreeg vanaf 1849 de leiding over de boekhouding. Wel werd in 1859 een boekhouder aangenomen, maar Sluis behield het toezicht op de hoofdadministratie. Scholten had groot vertrouwen in haar: "[er is] ... geene betere geldelijke controle te denken (...) als daar waar eene vrouw aan het hoofd staat, die de zaken met zooveel ambitie en attentie nagaat als mijne Echtgenoote".
In de provincie bezat Willem Albert Scholten een groot aantal boerderijen. In 1889 bij zijn gouden jubileum als fabrikant, tevens zijn zeventigste verjaardag, schonk hij de stad Groningen een kinderziekenhuis gelegen op de hoek van Sint Jansstraat en de Singelstraat in Groningen.
Monumenten.
Veel monumentale bouwwerken in en om Groningen herinneren nog steeds aan de fabrikantenfamilie Scholten. Voorbeelden daarvan zijn het aan de naar hem genoemde W.A. Scholtenstraat gelegen Groninger Logegebouw der Vrijmetselaren (1846), dat voor een deel vroeger het kantoor van Scholtens stroopfabriek was, de Scholtenskoepel (1868), een door de Groninger architect J. Maris in barokstijl ontworpen tuinkoepel naast het Herewegviaduct in Groningen; het restaurant De Paalkoepel (1908) aan het Paterswoldsemeer en de sluis Nijveensterkolk (1927) die het Paterswoldsemeer verbindt met het Noord-Willemskanaal.
Het Scholtenhuis (1881) aan de Grote Markt is er niet meer. Het werd bij de bevrijding verwoest, maar leeft voort in de herinnering van velen, die de oorlog bewust hebben meegemaakt. In de Tweede Wereldoorlog was dit het centrum van de Duitse Sicherheitsdienst.
In 1882 besloot Scholten dat er een graf moest komen in overeenstemming met zijn positie. Het werd een monument, dat 27 grafplaatsen besloeg. Scholten wilde het groter, maar de 45 (sommige bronnen spreken van 55) plaatsen die hij in gedachte had werden hem niet toegestaan. Wie de Zuiderbegraafplaats te Groningen bezoekt, zal onmiddellijk het grafmonument van de familie Scholten zien. Het torent hoog boven de andere monumenten uit.
Onderscheidingen.
De orden lagen na de Tweede Wereldoorlog nog in een doos in een kantoor van zijn bedrijf. Het was de gewoonte om er de nieuwe leer- en loopjongens op hun eerste dag mee op te sieren. De orden worden bewaard in de collectie van het Groninger Museum.
Persoonlijk leven.
Scholten was een zoon van de predikant Albert Scholten en Jantje Ever(t)s(en) (1796-?). Zijn vader was predikant in het Gelderse Loenen. Zijn vader overleed in 1821 op 24-jarige leeftijd toen hijzelf nog geen twee jaar oud was. Scholten ontving zijn eerste onderwijs van de Zutphense onderwijzer Bernardus Semmelink. Rond 1841 vestigde hij zich in Foxhol in de gemeente Hoogezand. Hij trouwde op 18 september 1847 in Groningen met Klaaszien Sluis (1821–1893) dochter van de commissionair in granen Jan Everts Sluis (1793-1876) en van Sophia Marrink (1791-1873). Uit dit huwelijk werden drie kinderen geboren, waarvan er twee op zeer jonge leeftijd overleden. Zoon Jan Evert (1849-1918) zou later zijn vader opvolgen. In 1862 verhuisde het gezin naar Groningen, waar zij aan de zuidzijde van de Grote Markt gingen wonen. In 1881 betrok hij het door hem gebouwde pand, het Scholtenshuis, aan de oostzijde van de Grote Markt. Hij liet hiervoor drie door hem verworven panden afbreken.

</doc>
<doc id="21387" url="https://nl.wikipedia.org/wiki?curid=21387" title="Technische Universiteit">
Technische Universiteit



</doc>
<doc id="21388" url="https://nl.wikipedia.org/wiki?curid=21388" title="Laars van Italie">
Laars van Italie



</doc>
<doc id="21389" url="https://nl.wikipedia.org/wiki?curid=21389" title="Jan Evert Scholten">
Jan Evert Scholten

Jan Evert Scholten (Foxhol, 11 juni 1849 – Den Haag, 7 september 1918) was een Groninger industrieel.
Hij was zoon van de industrieel Willem Albert Scholten en Klaziena Sluis. In 1870 huwde Jan Evert Scholten de achttienjarige Geessien Mulder (1852-1944), dochter van houthandelaar Berend Pieters Mulder en Grietje Rummerink. In 1873 liet hij als 'buitenhuis' de Villa Gelria bouwen aan de Verlengde Hereweg. Tevens bezat hij vanaf 1881 een woonhuis aan de Grote Markt, het Scholtenshuis. Jan Evert erfde een fortuin als nalatenschap bij de dood van zijn vader in 1892 en werd daarmee een van de meest vermogende mannen in Nederland. Hij zette het vaderlijk bedrijf, het Scholten-concern, voort en breidde de industriële en zakelijke activiteiten verder uit.
De veengronden, door zijn vader aangekocht, werden onder zijn leiding geëxploiteerd via de N.V. Turfstrooiselfabriek en Veenderij Klazienaveen die hij in 1889 stichtte. Daarnaast richtte hij in 1896 de "Noord-Nederlandsche Beetwortel Suikerfabriek" in Hoogkerk op en begon hij samen met Frederik Faber Beukema de strokartonfabriek "Beukema &amp; Co" in Hoogezand. In 1899 volgde de oprichting van een turfkartonfabriek in Klazienaveen. In 1912 richtte hij de Leeuwarder IJs- en Melkproductenfabriek ("Lijempf") op, een vennootschap waarin hij zes melkfabrieken en gebouwen en het terrein van de voormalige strokartonfabriek in Leeuwarden inbracht. Daarnaast werden door zijn medeoprichters nog twee melkfabrieken ingebracht. 1919 werkten bij Lijempf 500 mensen.
Maatschappelijk.
Scholten zette zich in voor de bevordering van de landbouw en de veeteelt in de provincie Groningen. Politiek liet hij ook van zich spreken. Hij was van 1879 tot 1882 lid van de gemeenteraad van de stad, van 1886 tot 1892 lid van de Provinciale Staten en van 1902 tot 1910 lid van de Eerste Kamer.
In 1889 stelde Scholten buitenplaats De Braak in Paterswolde open voor het publiek. In 1892 stichtte hij de fabrieksschool der firma W.A. Scholten in de Walstraat, een school voor handenarbeid om de jongens van zijn personeel een nuttige tijdsbesteding te geven. Hij was betrokkenen bij en verleende financiële steun aan de "Groninger harddraverij- en renvereeniging".
In 1903 was hij voorzitter van de "Wereldtentoonstelling" in Groningen, de Nijverheidstentoonstelling met meer dan 200.000 bezoekers.
In 1905 richtte hij de Coöperatieve Verlichtingsfabriek te Helpman aan Emmastraat op om elektrische verlichting te brengen in de wijk. Hij was vanaf 1909 samen met J.A. Mulock Houwer betrokken bij de aanleg (1913-1926) van het Stadspark dat op door hem geschonken grond werd aangelegd. Hij was in 1913 stichter van de Vereniging Volkstuinen Tuinwijck. Ook was de initiatiefnemer in 1917 van de vereniging Grunneger Sproak.
Scholten gaf ook een belangrijke aanzet voor de toeristische ontwikkeling van het Paterswoldsemeer. Hij bouwde het buitenhuis de Paalkoepel (1908), richtte in 1912 van de Watersport Paterswolde op, liet de Meerweg asfalteren in 1916 en bouwde in 1917 de Buitensocieteit, het clubhuis van de zeilclub.
Ter eerbetoon werd in 1931 een monument van hem geplaatst op een prominente plek in het Stadspark. Ook in Helpman is een monument, een bank van natuursteen (1922), aan hem gewijd. Jan Evert Scholten heeft door zijn vele zakelijke, culturele en architectonische initiatieven een grote stempel gedrukt op de stad en de provincie Groningen. Ook op het schilderij "De Paardenkeuring op de Grote Markt op de 28ste augustus" uit 1920 van Otto Eerelman, neemt Jan Evert Scholten een prominente plaats in.
Nazaten.
Zijn oudste zoon, Willem Albert II (1871-1932), gaf vanaf 1900 operationele leiding aan aardappelzetmeelfabrieken en suikerfabriek van het Scholten-concern. Willem Albert II trouwde in 1900 met Rutgerdina Adolphine de Grave (1879-1953). Zijn jongste zoon, Johan Bernhard (1882-1966), was ongehuwd en kinderloos en liet een legaat van acht miljoen gulden na om het J.B. Scholtenfonds op te richten, waaruit culturele en wetenschappelijke activiteiten konden worden bekostigd. Dit fonds maakte ook de restauratie van het grafmonument van de familie op de Zuiderbegraafplaats in Groningen mogelijk.
Zijn schoonzoon Hermannus Ellens Oving (1868-1939), die getrouwd was met Scholtens dochter Cato Johanna (1877-1953), gaf vanaf 1900 leiding aan de strokartonfabrieken en turfstrooiselfabriek. In 1919 stichtte Hermannus de actieve kool fabriek Purit in Klazienaveen.
Na 1939 waren het niet-familieleden die de dagelijkse leiding in handen kregen van het familieconcern.

</doc>
<doc id="21390" url="https://nl.wikipedia.org/wiki?curid=21390" title="Scholtenhuis">
Scholtenhuis

Het Scholtenhuis of Scholtenshuis was een beroemd en berucht gebouw in het centrum van de stad Groningen aan de oostkant van de Grote Markt. Het werd tussen 1878 en 1881 gebouwd naar een ontwerp in eclectische stijl van de Groninger architect J. Maris, in opdracht van de Groninger industrieel Willem Albert Scholten. Het pand bevatte twee huizen die werden bewoond door twee generaties Scholten: vader W.A. en zoon J.E. Scholten. Van het pand resteert alleen het bijbehorende koetshuis met chauffeursbovenwoning aan het Martinikerkhof 8, waar een S boven de ingang verwijst naar Scholten.
Ontstaansgeschiedenis.
"Rieke" (Gronings voor rijke) Scholten wilde in Groningen op stand wonen en had zijn oog laten vallen op een paar panden aan de Grote Markt, die echter nog bewoond werden. Een timmerman werd erop uitgestuurd om de bewoners mee te delen dat hij wel een koper wist. Bij de freules Van Imhoff wekte deze mededeling verbazing, bij jonkheer Alberda van Ekenstein riep ze verstoordheid op en de eigenares van het derde pand wilde ook niets van verkoop weten. Scholten koos toen domicilie op de hoek van de Gelkingestraat, iets zuidelijker, en wachtte zijn tijd af. De een na de ander overleed. Scholten kocht de panden, liet ze afbreken en bouwde zijn paleis. Scholten had zodoende uitzicht over de Grote Markt en op het stadhuis van Groningen. Omdat Scholten wilde kunnen zien waar de wind vandaan kwam liet hij op het stadhuis een windvaan inbouwen met een wijzerplaat aan de voorkant van het stadhuis.
Tweede Wereldoorlog.
Berucht werd het Scholtenhuis in de Tweede Wereldoorlog. In juni 1940 werden de weduwe van Jan Evert Scholten, Geessien Mulder, en haar jongste zoon Johan Bernhard uit het huis gezet. Het pand werd door de bezetter gebruikt voor het vestigen van een van de zes Nederlandse Aussenstellen, een hoofdkwartier voor de regionale afdeling van de Sicherheitsdienst en de Sicherheitspolizei. Onder leiding van onder andere de gevreesde SD'er Robert Lehnhoff werden er honderden verzetsstrijders gevangengenomen, verhoord, beestachtig behandeld en gemarteld. Daarna werden ze vaak op verschillende afgelegen plekken gefusilleerd. Het Scholtenhuis werd in de volksmond daarom vaak het "voorportaal van de hel" genoemd. Bij de bevrijding van Groningen werd het gebouw in brand gestoken, beschoten en volledig verwoest. Het leeft echter voort in de herinnering van de stadjers die de oorlog nog bewust hebben meegemaakt.
De beulen van het Scholtenhuis hebben meer dan 473 mensenlevens op hun geweten. Daarbij zijn wel meegeteld degenen die door de SD naar concentratiekampen gezonden zijn en daar zijn gestorven, maar niet de op transport gestelde en niet teruggekeerde joden. De Groningse urn in het Nationaal Monument op de Dam in Amsterdam bevat aarde van de plek waar het Scholtenhuis stond.
Na de oorlog.
Na de oorlog duurde het tot 1954 voordat op de plek van het Scholtenhuis nieuwbouw kwam. Het betrof Mutua Fides, sociëteitsgebouw van het Groninger studentencorps Vindicat atque Polit. De rooilijn aan de oostkant van de Grote Markt werd ongeveer twintig meter naar achteren gebracht zodat de oorspronkelijke locatie van het Scholtenhuis nog maar moeilijk herkenbaar is. Er verrezen winkels, alsmede de Naberpassage, genoemd naar de verzetsstrijder Caspar Naber, die in 1944 in het Scholtenhuis door de Duitsers gevangen werd genomen en zelfmoord pleegde om niet te kunnen doorslaan bij de verhoren. Er kwam een gedenkplaat met het volgende gedicht:
Sinds april 2009 is het mogelijk een virtuele wandeling door het Scholtenhuis te maken, films en foto's te zien en interviews te beluisteren. Deze driedimensionale reconstructie, te vinden op www.scholtenhuis.nl, is tot stand gekomen onder verantwoordelijkheid van het Oorlogs- en Verzetscentrum Groningen.
De plaats waar het Scholtenhuis stond is nu in het geheel niet meer herkenbaar als gevolg van de bouw van het Market Hotel. De tijdelijk verwijderde gedenkplaat is in 2021 weer aangebracht in de zijwand van het hotel in de nieuwe Naberstraat. Het restaurant in het hotel heet 'Willem Albert', naar de voornamen van de oorspronkelijke bouwheer. 

</doc>
<doc id="21391" url="https://nl.wikipedia.org/wiki?curid=21391" title="Technische universiteit Eindhoven">
Technische universiteit Eindhoven



</doc>
<doc id="21392" url="https://nl.wikipedia.org/wiki?curid=21392" title="Technische universiteit Delft">
Technische universiteit Delft



</doc>
<doc id="21393" url="https://nl.wikipedia.org/wiki?curid=21393" title="Opening (schaken)">
Opening (schaken)

In het schaakspel is de opening de eerste fase van het spel. In de opening worden de stukken "ontwikkeld", wat wil zeggen vanuit hun beginposities op strategische plaatsen gezet. Er is een groot aantal vaste openingen, die dikwijls voorkomen en uitvoerig bestudeerd zijn in de openingstheorie. In de zestiende eeuw waren er al enkele openingen bekend; nu zijn er honderden bekende openingen die na diepgaande analyses overgaan in een groot aantal varianten en subvarianten.
Een opening begint altijd met een zet van een pion of van een paard; andere stukken kunnen dan nog niet gespeeld worden: de pionnen ervóór vormen namelijk een blokkade. Meestal wordt een van beide centrumpionnen het eerst gespeeld, in een poging om zo snel mogelijk het centrum onder controle te krijgen. Soms ook wordt een van de vleugelpionnen als beginzet gespeeld.
Hoofdindeling.
Bij de openingen wordt onderscheid gemaakt in drie categorieën:
Verdere indeling.
Binnen de bovengenoemde koningspion- en damepionopeningen worden nog de volgende grote groepen onderscheiden:
Binnen elk van deze openingen kent men nog de gambieten. Daarbij offert de speler een pion, of in een enkel geval ook een licht stuk, met het doel snel positioneel voordeel te behalen.
Meest voorkomende openingen.
De meest voorkomende openingen zijn:
Zie ook Lijst van veelgespeelde schaakopeningen en Lijst van schaakopeningen en varianten.

</doc>
<doc id="21395" url="https://nl.wikipedia.org/wiki?curid=21395" title="Apulia">
Apulia



</doc>
<doc id="21396" url="https://nl.wikipedia.org/wiki?curid=21396" title="Durazzo">
Durazzo



</doc>
<doc id="21397" url="https://nl.wikipedia.org/wiki?curid=21397" title="718 v.Chr.">
718 v.Chr.

Het jaar 718 v.Chr. is een jaartal volgens de christelijke jaartelling.

</doc>
<doc id="21398" url="https://nl.wikipedia.org/wiki?curid=21398" title="740 v.Chr.">
740 v.Chr.

Het jaar 740 v.Chr. is een jaartal volgens de christelijke jaartelling. 
Geboren.
740-687 v.Chr., koning Hizkia van Juda

</doc>
<doc id="21399" url="https://nl.wikipedia.org/wiki?curid=21399" title="726 v.Chr.">
726 v.Chr.

Het jaar 726 v.Chr. is een jaartal volgens de christelijke jaartelling.

</doc>
<doc id="21400" url="https://nl.wikipedia.org/wiki?curid=21400" title="728 v.Chr.">
728 v.Chr.

Het jaar 728 v.Chr. is een jaartal volgens de christelijke jaartelling.

</doc>
<doc id="21401" url="https://nl.wikipedia.org/wiki?curid=21401" title="705 v.Chr.">
705 v.Chr.

Het jaar 705 v.Chr. is een jaartal volgens de christelijke jaartelling.

</doc>
<doc id="21402" url="https://nl.wikipedia.org/wiki?curid=21402" title="706 v.Chr.">
706 v.Chr.

Het jaar 706 v.Chr. is een jaartal volgens de christelijke jaartelling.

</doc>
<doc id="21403" url="https://nl.wikipedia.org/wiki?curid=21403" title="710 v.Chr.">
710 v.Chr.

Het jaar 710 v.Chr. is een jaartal volgens de christelijke jaartelling.

</doc>
<doc id="21404" url="https://nl.wikipedia.org/wiki?curid=21404" title="708 v.Chr.">
708 v.Chr.

Het jaar 708 v.Chr. is een jaartal volgens de christelijke jaartelling.

</doc>
<doc id="21405" url="https://nl.wikipedia.org/wiki?curid=21405" title="Meubilair">
Meubilair

Meubilair is een verzamelnaam voor allerhande meubels die worden gebruikt in en om het huis, een kasteel of een kerk. Meubels zijn inrichtingsvoorwerpen of huisraad zoals tafels, stoelen, kasten en bedden en vaak ontworpen door meubelontwerpers en gemaakt door meubelmakers en meubelfabrikanten. Het woord meubel is, via het Oudfranse 'mueble', afkomstig van het Latijnse woord 'mobilis' (roerend, verplaatsbaar), waar ook het woord 'mobiel' van afstamt. Het Frans aandoende woord 'meubilair' is in het Frans ongebruikelijk.
Soms bestelt de klant het gewenste meubel bij de winkel waarna dit op bestelling bij de fabriek wordt gemaakt en afgeleverd bij de klant. De Zweedse meubelfabrikant IKEA is bekend geworden door zijn zelfbouwpakketten. Na aankoop kan de klant het meubel direct zelf in elkaar zetten.
Voorbeelden.
Voorbeelden van meubilair:
Geschiedenis.
Oude Egypte.
De vorm van verschillende door ons gebruikte meubels lijkt zijn oorsprong in het Oude Egypte te hebben. De Oud-Egyptische meubelkunst stond op hoog peil. Uit deze tijd stammen de vroegste afbeeldingen van verschillende meubelstukken. Meubels zoals het bed, de armstoel, het krukje, de vouwstoel en de salontafel zijn in meer dan 4000 jaar bijna onveranderd gebleven, vaak ook met betrekking tot de constructie. 
Er zijn in Egypte ook afwijkende meubels gevonden. Zo is er de koningszetel uit het graf van koningin Hetepheres (ca. 2600 v.Chr.). Hiervan zijn de poten 23 cm hoog, de zitting is breder dan normaal, de rug is recht en hoog en ook de armleggers zijn hoger dan ergonomisch wenselijk. De koningin moet hier op hurkzit op hebben gezeten. We weten dat de zetels zoals die van koningin Hetepheres voornamelijk door vrouwen werden gebruikt, mannen zaten vaak op zetels of schamels van normale hoogte. In de periode waarin de Egyptische beschaving haar hoogtepunt bereikte (1567-1320 v.Chr. onder de 18e dynastie) werden de meubels nog vakkundiger en kostbaarder uitgevoerd. Dit resulteerde in een type zetel dat beter op de lichaamsvormen was aangepast. De rugleuning werd schuin geplaatst en later ook rond gemaakt en de armleggers iets hol gebogen. Kenmerkend voor Egyptische meubels was dat dierlichamen in meubels werden afgebeeld, bijvoorbeeld:een luipaard, een tijger of een Nubische geit waarvan de vlekken van de huid werden gesimuleerd met ivoor. Ook werd de staart niet vergeten. 
Een ander Egyptisch meubel is de schamel of taboeret, dit is een krukje met een hol gebogen planken zitting op rechte poten die verstevigd zijn met diagonaal geplaatste schoren en sporten. De vouw- of klapstoel heeft een leren of linnen zitting en de gekruiste poten hebben vaak de vorm van dierpoten. Het slaven of werkmanskrukje staat met een iets uitgediepte zitting op drie hol gebogen korte poten. De bedden waren erg kort (zo`n 172 cm) en stonden op pootjes van ongeveer 30 cm. Dan is er nog de "monopod" die echter alleen op grafschilderingen is aangetroffen. Het is een tafel met een rond blad dat een lotus moet symboliseren staande op een ronde poot of kolom. Kisten werden veel gebruikt en kwamen dan ook in alle maten en vormen voor. Het zijn vooral de deksels die uiteenlopende vormen hebben, namelijk: vlak, bol, gebogen, achter iets hoger dan voor, halve ton of zadeldak.
Nederland.
De eerste meubels in Nederland waren soms weinig meer dan mooi bewerkte kisten, zogenaamde "tuugkisten" die dienden als tafel, bank en kast tegelijk. Als regionale kasttypes uit latere tijd kent men onder andere de Friese keeftkast, het Drents boogkabinet, de Zeeuwse kast en de Mechelse kast.
Inrichting.
Een binnenhuisarchitect houdt zich onder andere bezig met het uitkiezen van en het plaatsen van meubilair in een woning. Woningen en bewoners verschillen van elkaar en dat weerspiegelt zich in het interieur; de kleuren en aankleding van de muren, het soort meubilair (antiek of modern) en de plaatsing daarvan in de beschikbare ruimte.
Uitbreiding van het begrip.
Bij zogeheten straatmeubilair gaat het niet om meubilair in de eigenlijke zin van het woord, maar om overdrachtelijk gebruik van de term.
Voor meubels die zijn bedoeld voor specifiek gebruik, bestaan enkele aparte termen:

</doc>
<doc id="21406" url="https://nl.wikipedia.org/wiki?curid=21406" title="Bank">
Bank

Organisatie.
In samenstellingen:

</doc>
<doc id="21407" url="https://nl.wikipedia.org/wiki?curid=21407" title="Kast">
Kast

Een kast is een bergruimte in een woning of gebouw die al of niet afsluitbaar is. Kasten kunnen in wanden worden weggewerkt of als losse elementen worden geplaatst en worden dan meubels genoemd. Kasten worden meestal gebruikt voor het opslaan van gebruiksvoorwerpen. Sommige kasten hebben horizontale schappen of legplanken, andere kasten hebben laden erin. Ladekasten zijn kasten met alleen laden erin. Het beoogd gebruik van de kasten beïnvloedt de keuze tot inrichting van de kast.
Soorten en benamingen.
Kasten worden vernoemd naar hun functie (bezemkast, boekenkast, kleren- of kleerkast, linnenkast, servieskast, vitrinekast, voorraadkast), naar type (ladekast) of naar de ruimte waar zij worden gebruikt (keukenkastje). De naam commode komt uit het Frans en wordt gebruikt voor een laag kastje op poten en met twee of meer laden. Een inloopkast is geen losstaande kast, maar een klein vertrek bedoeld als opbergruimte waar men naar binnen kan lopen. Ook een bezemkast kan in feite een klein vertrek zijn. Een buitenkast is een kast die tegen een gebouw of op een balkon is geplaatst en gebruikt wordt om bijvoorbeeld tuingereedschap of tuinstoelen in op te bergen. 
Geschiedenis.
Eeuwenlang was de kist het voornaamste opbergmeubel in huis.
Pas in de 17e eeuw gaan toog-, kolom- en kussenkasten het interieur van de rijke kooplieden overheersen. Typische kasten uit de 17e eeuw zijn de grisaillekast en de Assendelfter kast. Later werden er in iedere woning muurkasten gebouwd, maar deze zijn sinds het eind van de 20e eeuw helemaal verdwenen. Omdat we nu veel meer spullen hebben om op te bergen dan ooit zien we een toename naar de vraag van bergkasten.

</doc>
<doc id="21408" url="https://nl.wikipedia.org/wiki?curid=21408" title="Kruk">
Kruk



</doc>
<doc id="21409" url="https://nl.wikipedia.org/wiki?curid=21409" title="Sofa">
Sofa



</doc>
<doc id="21410" url="https://nl.wikipedia.org/wiki?curid=21410" title="Stoel">
Stoel

Een stoel is een zitmeubel met een rugleuning en soms armsteunen voor één persoon. Bij een kruk ontbreekt deze rugleuning. Een zetel is een fauteuil of een deftig woord voor stoel. De begrippen kunnen ook overdrachtelijk worden gebruikt, zoals: 'Hij heeft een zetel in de Kamer' en 'Heilige Stoel'.
In zijn eenvoudigste vorm bestaat een stoel uit één of meer poten, een plateau om op te zitten, en een rugleuning voor een steun in de rug (en bij een stoel met één of twee poten dwarsstukken of een plateau onderaan). Soms zijn er armleggers waarop de armen of ellebogen kunnen rusten.
Geschiedenis.
De stoel behoort tot de oudste meubelstukken ter wereld. Eeuwenlang was het echter meer een symbool van status en waardigheid dan gewoon een alledaags voorwerp. Onder andere de titel “de stoel” in het House of Commons van het Verenigd Koninkrijk herinnert nog aan deze oude status.
In het Oude Egypte waren stoelen vooral voor de rijken. Ze werden vaak gemaakt van dure materialen zoals ivoor of gebogen en verguld hout. De stoelen werden ook vaak versierd met afbeeldingen en ornamenten. In het oude Griekenland werden reeds in de zesde eeuw voor Christus stoelen gemaakt. Tijdens de Tang-dynastie deden in China de eerste stoelen hun intrede bij de rijke elite, maar het meubel drong al snel door tot andere lagen van de bevolking. Rond de 12e eeuw was de stoel daar een alledaags voorwerp geworden. In Europa duurde het tot de 16e eeuw voordat de stoel meer voet aan de grond kreeg in doorsnee huishoudens. Vooral de renaissance maakte dat de stoel minder een statussymbool en meer een alledaags gebruiksvoorwerp werd.
In de 20e eeuw kwam de ontwikkeling van de stoel in een stroomversnelling. Zo deden nieuwe modellen zoals de klapstoel en de slaapstoel hun intrede. Stoelen werden ook steeds meer gemaakt voor specifieke doeleinden, zoals in kantoorruimtes. Aanvankelijk werden stoelen in kleine series gemaakt door ambachtelijke meubelmakers en stoelenmatters maar tegenwoordig gebeurt de productie veel vaker industrieel door grote meubelfabrikanten. Meubelontwerp is aan mode onderhevig en daarom zijn er bij historische stoelen vaak bepaalde stijlperiodes aan te wijzen, zoals rococo, neoclassicisme, biedermeier en art deco.
In de 20e eeuw werd meubel- en stoelontwerp een onderafdeling van de industriële vormgeving.

</doc>
<doc id="21411" url="https://nl.wikipedia.org/wiki?curid=21411" title="Tafel (meubilair)">
Tafel (meubilair)

Een tafel is een verhoogd plat vlak waaraan bijvoorbeeld wordt gegeten, gewerkt, of gespeeld. 
Een tafel bestaat uit een horizontaal verhoogd plat vlak, het tafelblad dat afhankelijk van de uitvoering ondersteund wordt door een of meer poten of schragen, of op andere wijze gesteund of bevestigd wordt, bijvoorbeeld aan een muur.
Geschiedenis.
Sinds de mens met gereedschap leerde werken, maakt hij tafels om zijn primaire activiteiten te vereenvoudigen.
Etymologie.
Het woord tafel is te herleiden tot het Latijnse tabula, dat zo veel betekent als: plaat, plank, plat vlak.
Soorten tafels.
In een kantoor heet een werktafel een bureau.

</doc>
<doc id="21412" url="https://nl.wikipedia.org/wiki?curid=21412" title="Klimgordel">
Klimgordel

Een klimgordel of kortweg gordel wordt gebruikt bij het klimmen en abseilen om een stabiel bevestigingspunt te creëren aan het menselijk lichaam.
Een heupgordel bestaat uit twee beenlussen en een heupband. Deze drie lussen zijn met elkaar verbonden via de belaylus. Eventuele belasting van de gordel moet altijd gebeuren via de belaylus. Mocht een van de heup- of beenlussen losraken of breken, dan nog hangt de persoon met twee lussen in de gordel.
Een integraalgordel bestaat uit een heupgordel met twee extra banden die over de schouders lopen. Vooral alpinisten en kleine kinderen hebben baat bij dit type gordel omdat de banden onder alle omstandigheden voorkomen dat de persoon uit de gordel valt.
Aan de belaylus kan men een touw of een of meerdere carabiners vastmaken, dit al naargelang het doel. Een voorklimmer zal het touw echter direct aan zijn gordel vastmaken met een teruggestoken achtknoop of een dubbele paalsteek, dit door de beide lussen, dus zowel deze van de heup- en de beenlussen. Men dient hier nauwgezet de instructies van de fabrikanten op te volgen en de laatste jaren zijn deze duidelijk: "de voorklimmer gebruikt niet de tussenlus die door de heup en de beenlus loopt". Een zekeraar daarentegen zal het touw via zijn zekerapparaat leiden en het zekerapparaat met een carabiner aan zijn belaylus verankeren. Iemand die gaat abseilen heeft niet alleen een zekerapparaat met een carabiner aan zijn belaylus vastgemaakt zoals een zekeraar, maar heeft daarnaast als extra beveiliging van bijvoorbeeld een prusiktouwtje met een prusikknoop om het klimtouw gebonden en de lus met een carabiner eveneens aan zijn belaylus of ook aan een der beenlussen vastgemaakt.
Klimgordels hebben over het algemeen ook één of meerdere materiaallussen. Omdat ze een stuk zwakker zijn, mogen ze niet belast worden. Klimmers gebruiken ze om hun klimmateriaal aan vast te maken.

</doc>
<doc id="21413" url="https://nl.wikipedia.org/wiki?curid=21413" title="Klimmateriaal">
Klimmateriaal

Klimmateriaal is een verzamelnaam voor materiaal wat boulderaars, klimmers en alpinisten gebruiken om zich te zekeren of om hun doel te bereiken.
Er zijn honderden verschillende klimhulpstukken, deze lijst heeft dan ook niet de intentie om alle gebruikte klimmaterialen weer te geven, alleen de bijzonderste zijn vermeld.
Abseilacht.
Een abseilacht, ook gewoon een "acht" genoemd, is in wezen een afdaalapparaat maar kan ook gebruikt worden als zekeringsapparaat. Het dankt zijn naam aan zijn achtvorm. De werking geschiedt door het bij wrijving afremmen van het touw, de impact is duidelijk zichtbaar op de foto, een deel van het verfmateriaal is bij enkele weken gebruik door het touw weggeslepen. Het metaal kan wegslijten bij intensief gebruik, maar zelfs bij het halfdoorslijten van een acht kan hij nog gebruikt worden.
Omdat een acht een veel geringere remwerking heeft dan andere zekeringsapparaten, wordt zekeren met een acht niet meer als een veilige methode gezien.
Ook in canyoning is de acht achterhaald en vervangen door de pirana, omdat wanneer het touw bij het rapellen (afdalen) over de grote O overschuift, men in een ankersteek blokkeert en bijgevolg blijft hangen, wat in een waterval tot groot gevaar of verdrinking kan leiden. Met het juiste gebruik van de acht kan het "in de ankersteek schieten" voorkomen worden. Dit is in combinatie met het speed-rope inbinden net zo makkelijk en veilig als bijvoorbeeld de pirana.
Bandlus.
Een bandlus (Duits: Bandschlinge) is een speciaal gemaakte lus van bandmateriaal. Ze worden veelzijdig toegepast, bijvoorbeeld als snel te plaatsen zekeringspunt rond een rotsblok, als verlenging van een zekeringspunt, of als hulpmateriaal voor het maken van een 'krachtendriekhoek' bij maken van standplaats of tussenzekering. Het platte materiaal heeft als voordeel ten opzichte van koord dat het beter bestand is tegen rotsranden, en eventueel ook makkelijker door een rotsspleet te werken is. Het feit dat het al een gesloten lus is geeft het juist z'n toepassingsmogelijkheden.
De betrouwbaarheid is letterlijk van levensbelang. Ze mogen dan ook alleen door speciale producenten gemaakt worden en moeten voldoen aan keuringseisen. De geteste breeksterkte is typisch zo'n 22 kN. Dit hangt zowel af van het gebruikte materiaal, als ook minstens zo belangrijk: van het dichtnaaien. Het volstaat niet om zelf wat te knutselen met een naaimachine.
De pioniers maakten gebruik van zelf geknoopte lussen, waarvoor zij het bandmateriaal per meter kochten en vervolgens op de gewenste lengte knoopten met een bandknoop. Deze knoop kan zich echter loswerken en is daardoor levensgevaarlijk. Sinds het bestaan van de kant en klare en sterktegenormeerde producten worden geknoopte lussen binnen het sportklimmen niet meer erkend als betrouwbaar en sterk afgeraden. In het alpiene klimmen kan men ze nog wel tegenkomen als abseilpunt vanwege bijvoorbeeld de extra benodigde lengte rond een rotsblok.
Bandlussen worden verkocht in diverse soorten en maten. Een overzicht:
Crash pad.
Een crash pad, ook "bouldermat" genoemd, is een kleine, draagbare valmat uit hoogwaardig schuim dat wordt gebruikt tijdens het boulderen. Crash pads zijn meestal zo ontworpen dat ze op de rug te dragen zijn, iets wat gezien hun omvang (gemiddelde oppervlakte 1,5 m²) niet onhandig is. Het gebruik van een crash pad maakt een spotter (iemand die de val breekt) niet onnodig, de klimmer zou immers naast de mat kunnen vallen.
Klemveerapparaten.
Een klemveerapparaat of "klemveeranker" is een toestel met doorgaans vier nokken bevestigd op 1 of 2 assen aan een staalkabel. Het wordt gebruikt als (tussen)zekering op onbehaakte routes. Met behulp van een handgreep worden via kabeltjes de nokken samengetrokken, waarna het toestel in een spleet kan worden gestoken. Door de handgreep los te laten zorgen veren ervoor dat de nokken uitzetten en zich vastklemmen in de spleet. Wanneer het apparaat belast wordt door het gewicht van een (vallende) klimmer, is de constructie zodanig dat de nokken juist verder uitzetten en vaster in de spleet geklemd worden. Het is een veilig zekeringsmiddel gebleken, mits het goed in de rots geplaatst wordt.
De apparaten hebben ieder een toepasbaar bereik, zodat voor een klimroute met diverse spleetbreedtes men diverse maten zal moeten meenemen, eventueel in meerdere exemplaren. Plaatsing vraagt inzicht en zorgvuldigheid. Plaatsing op een slechte manier kan gevaarlijk zijn. Plaatsing in een te smalle spleet kan tot gevolg hebben dat het apparaat niet meer te verwijderen is.
Het is in de moderne klimsport een geliefd zekeringsmiddel, veilig bij goed gebruik, snel te plaatsen en ook weer te verwijderen. Wel zijn ze vrij kostbaar, zodat het onderweg achterlaten om wat voor reden dan ook een financiële aderlating vormt.
Binnen de klemveerapparaten wordt volgende onderverdeling gemaakt:
GriGri.
Een GriGri is een door Petzl gepatenteerd halfautomatisch zekeringsapparaat. Een interne kam waar het touw rond loopt kantelt bij een plotselinge belasting (dit principe vindt men ook terug bij autogordels) en knelt aldus het touw af, wat ervoor zorgt dat het geblokkeerd wordt. Door middel van een hendel kan de GriGri weer gedeblokkeerd worden. Door deze simpele werking wordt de GriGri ook weleens gebruikt als afdaalapparaat, maar dit valt onder oneigenlijk gebruik.
De GriGri was in 1991 het eerste apparaat in zijn soort, inmiddels hebben ook andere fabrikanten dergelijke zekerapparaten in hun assortiment: de Eddy van Edelrid, de Camp van Matik en de Cinch van fabrikant Trango. De GriGri is enkele keren verbeterd, versie 2 is ongeveer een kwart kleiner en lichter dan zijn voorganger, de GriGri+ (versie 3) biedt onder andere een antipaniekfunctie.
Onder indoorklimmers is de GriGri een geliefd apparaat, doordat de zekeraar tijdens blocks (waarbij de klimmer gedurende enige tijd aan het touw hangt) het touw niet voortdurend stevig vast hoeft te houden. Omdat het slechts een halfautomaat is, moet het touw te allen tijde wel vast gehouden worden.
Haak.
Eigenlijk geen haak, maar een oog aan stalen pen in de rots als zekeringspunt. Vroeger waren dit zogenaamde 'pitons' van divers model die in een spleet werden geslagen en vaak weer verwijderd. Tegenwoordig worden vaste klimroutes uitgerust met roestvrijstalen haken waarvoor gaten worden geboord, waarna de haken daarin worden bevestigd met lijm of een expansiebout.
In plaats van vaste haken wordt mobiel zekeringsmateriaal gebruikt, zoals 'nuts' (klemblokjes) en 'cams' (klemapparaten met nokken).
Helm.
Een klimhelm is een onmisbare hoofdbescherming bij zowel het rots- als het ijsklimmen. Veel klimmers vinden een helm helaas overbodig, lastig of niet modieus genoeg. Het risico van kleine steenval, materiaalverlies van bovenklimmende klimmers en stoten van het hoofd bij een val of beweging van het hoofd is echter niet gering en de gevolgen zijn veelal ernstig.
IJsbijl.
Een ijsbijl is een soort verkorte pickel voor de voortbeweging. Oorspronkelijk is de ijsbijl ontwikkeld voor ijs, maar het wordt tegenwoordig ook gebruikt voor drytoolen, ijsklimmen op een houten wand. Een ijsbijl heeft meestal een stevige polslus. De doorn is vaak vervaardigd van hoogwaardig staal en dient onder meer om zich in het ijs vast te kloppen. De steel van een ijsbijl vertoont een sterkere kromming dan die van een pikkel, hierdoor wordt het plaatsen van de doorn makkelijker en de handen van de klimmer komen minder in het gedrang bij het slaan. Een ijsbijl kan ook worden gebruikt om in spleten te verklemmen.
IJsschroef.
Een ijsschroef is een grote schroef die het mogelijk maakt om een zekeringspunt aan een ijswand te bevestigen. Tegenwoordig zijn ze hol sinds men ontdekt heeft dat dit bij het inschroeven het ijs veel minder beschadigt, doordat het ijs niet verdrongen wordt en versplintert, maar uitgeboord. Dit maakt het ook mogelijk met een lange ijsschroef 2 gaten schuin naar elkaar toe te boren waar men vervolgens een koordje doorheen kan knopen als zekerings- of abseilpunt.
Er zit een oog aan groot genoeg om een karabiner doorheen te halen. Aan het oog kan een draaiknopje zijn bevestigd dat indraaien sterk vergemakkelijkt.
De lengte kan variëren van zo'n 13 tot 22 cm. Deze moet zodanig zijn dat men ten minste met zijn gewicht aan het ijs kan hangen, nog groter als men ook een eventuele voorklimval voorziet aan touw dat via de ijsschroef loopt. De toepasbare lengte is echter ook afhankelijk van de dikte van het ijs. De uiteindelijke belastbaarheid van de schroef nog eens van de kwaliteit van het ijs.
Het materiaal is tegenwoordig meestal roestvrij staal, waardoor de schroeven vrij zwaar kunnen zijn. In het verleden is ook wel titanium gebruikt wat een enorme gewichtsvermindering gaf, maar veelal waren deze van dubieuze (Russische) herkomst. Tegenwoordig worden ook wel lichtere mengvormen van aluminium en roestvrij staal gebruikt.
Klimgordel.
Een klimgordel of kortweg "gordel" wordt gebruikt bij het klimmen en abseilen om een stabiel bevestigingspunt te creëren aan het menselijk lichaam. Een heupgordel bestaat uit twee beenlussen en een heupband. Deze drie lussen zijn met elkaar verbonden via een lus. De belasting van de gordel moet steeds op de totale gordel geschieden via verbindingslus, inbindoog of -lus. Een integraalgordel (ook wel "harnas" genoemd) bestaat uit een heupgordel met twee extra banden die over de schouders lopen. Vooral alpinisten en kleine kinderen hebben baat bij dit type gordel omdat de banden onder alle omstandigheden voorkomen dat de persoon uit de gordel valt. Klimgordels hebben over het algemeen een of meer materiaallussen; deze worden gebruikt om klimmateriaal aan vast te maken. Omdat ze niet al te sterk zijn, mogen ze nooit gebruikt worden om een klimmer in te binden.
Klimschoen.
Een klimschoen is een nauw omsluitende, meestal lage schoen met een dunne zool uit gevulkaniseerd rubber speciaal ontworpen voor het klimmen. Met klimschoenen zijn klimmers in staat op kleine treetjes te gaan staan of puur op de wrijving van de schoen omhoog te klimmen.
Een klimschoen is sterk verschillend van een bergschoen (zie illustratie).
Bergschoen.
Bergschoen is een verzamelnaam van alle schoenen die specifiek ontworpen zijn om te wandelen. Ze zijn meestal hoog om de kans op het omslaan van voeten te verkleinen. Gekeerd leer of Gore-Tex worden vaak gebruikt om de schoenen waterdicht te maken. Als zool wordt tegenwoordig vaak Vibram gebruikt omdat het goede grip, schokdemping en een lange levensduur garandeert.
Bergschoenen worden onderverdeeld in vier categorieën en drie tussencategorieën die een indicatie geven van de stijfheid van de zool:
Magnesiumcarbonaat, pof, hars.
Magnesiumcarbonaat (veelal kortweg magnesium en pof genoemd). Deze poederstof, waarnaar vaak onterecht met "kalk" wordt verwezen, absorbeert het zweet en levert zo extra grip op de muur. Te vaak echter overdrijven klimmers het gebruik ervan en wordt het meer een psychologische steun. Het gebruik is omstreeks 1950 in de klimwereld geïntroduceerd in Amerika door John Gill, die het plaatselijk gebruik van hars en het gebruik van magnesiumcarbonaat bij turners had waargenomen.
In de handel is ook vloeibaar magnesium verkrijgbaar: een oplossing van magnesiumpoeder in (vaak) alcohol. Dit product stuift niet en is daardoor eenvoudiger en regelmatiger aan te brengen. Na het aanbrengen verdampt de alcohol. Doordat niet met los poeder gewerkt wordt, blijven minder resten op de rots achter.
In de bouldergebieden rond Fontainebleau is het gebruik van magnesiumcarbonaat verboden, omdat het de zuiging van de zandsteen en daarmee de grip op de rotsen vernietigt. Hier wordt gebruikgemaakt van colofonium (ook wel colophane genoemd), een gedroogde en gekristalliseerde, fijngemalen vorm van de hars van de Californische pijnboom.
Pofzak.
Een zakje waarin magnesiumcarbonaat zit. Dit wordt meestal aan de achterkant van de gordel bevestigd omdat het daar niet in de weg zit en het beste bereikbaar blijft voor de klimmer.
Karabiner.
Een "karabijnhaak", ook wel "karabiner" of soms "festonhaak" genoemd, is een haak van metaal, over het algemeen in een aluminiumlegering. Het is een van de belangrijkste hulpstukken bij het klimmen, en het meest universele. Uit veiligheidsoogpunt zijn karabiners die gebruikt worden op een 'single point of failure', voorzien van een of meer veiligheidsvoorzieningen die onbedoeld openen tegen kunnen gaan.
Onderscheiden worden:
N.B. De correcte naam is "karabijnhaak", een "musketonhaak" heeft een schuivende sluiting met een veer.
Nut.
Een nut (Engels voor "moer", naar de oorspronkelijke uitvoering die daadwerkelijk bestond uit 'een moer aan een touwtje') bestaat uit een blokje metaal met een licht onregelmatige vorm waaraan een staaldraad is bevestigd. Deze kunnen in kleine rotsspleten geplaatst en klem getrokken worden om vervolgens als ankerpunt te dienen. Nuts bestaan in alle soorten afmetingen en vormen, van micronuts (kleiner dan een menselijke pink) tot nuts ter grootte van een vuist.
Pikkel.
Een pikkel, "pickel" of "piolet" is een soort houweel waar men veel meer kan mee doen dan houwen. De toepassingen in het hooggebergte zijn:
Setje.
Een setje is een hulpstuk bij het voorklimmen dat een verbinding vormt tussen de haak in de wand en het touw. Het geheel bestaat uit twee gewone karabiners (zonder schroef-, ball-lock-, of twist-lock luiting) die met elkaar zijn verbonden door een gestikte bandsling van geringe lengte. Het standaard setje heeft een bandsling van 10 tot 11 cm, langere setjes hebben een bandsling tot 20 cm en dienen om het touw in een meer rechte lijn omhoog te laten lopen (dit laat het touw toe meer kracht op te vangen bij een eventuele val).
De karabiners zijn voorzien van een gewone snapper of een draadsnapper. De modernere draadsnapper geeft minder kans op het ongewild openslaan van de karabiner bij een val waardoor de weerstand van de karabiner gevoelig achteruit gaat. Gewone snappers geven dan weer een psychologisch voordeel door er meer solide uit te zien.
Moderne setjes hebben meestal een rechte en een gebogen snapper. De gebogen snapper vergemakkelijkt het inpikken van het touw in de karabiner, terwijl de rechte gemaakt is voor de bevestiging aan de haak. De karabiner met de gebogen snapper wordt bovendien vaak gefixeerd met behulp van een speciaal daarvoor ontworpen elastiekje om het inpikken nog meer te vergemakkelijken. Het is belangrijk dat deze karabiners niet omgewisseld worden. De soms scherpe haken kunnen namelijk kleine braampjes in het metaal veroorzaken die het touw zouden kunnen beschadigen.
Speciale setjes:
De karabiners van een setje kunnen de snappers in gelijke of tegengestelde richting hebben. De meningen over de beste keuze zijn verdeeld aangezien ze beide voordelen hebben. Tegengestelde snappers zijn makkelijker te gebruiken terwijl snappers in gelijke richting in bepaalde gevallen veiliger kunnen zijn. Het blijft hoe dan ook een persoonlijke keuze.
Stijgijzers.
Een stijgijzer, ook wel "crampon" genoemd, kan beschreven worden als een soort overschoen die voorzien is van pinnen. Er zijn verschillende soorten. Er bestaan uitvoeringen die enkel gebruikt worden bij licht hellende verijsde sneeuwvelden, hier bestaan gewone uitvoeringen met riemen en betere met snelsluitingen. Voor steilere wanden zoals bij het ijsklimmen bestaan er bijzondere uitvoeringen. Men kan crampons enkel gebruiken bij de zwaardere uitvoeringen van bergschoenen.
Touw.
Een klimtouw is een onontbeerlijk hulpmiddel om de klimmer met de zekeraar met elkaar te verbinden of als hulpmiddel bij het klimmen, op de foto is een 11 mm klimtouw in vergelijk geplaatst met een 6 en 5 mm prusiktouw naast een eeneurocentmuntstuk. Prusiktouw is een hulptouw dat zijn naam te danken heeft aan Karl Prusik die de prusikknoop introduceerde.
Er wordt een onderscheid gemaakt tussen een dynamisch touw en een statisch touw.
Zekeringsapparaat.
Een zekeringsapparaat is een apparaat dat het touw geleidt en met een carabiner aan de klimgordel of aan een vast ankerpunt wordt vastgemaakt. Het is ontworpen om het merendeel van de kracht die door een val op het klimtouw komt te staan over te dragen op de gordel, zodat de overgebleven kracht in het touw nog opgevangen kan worden door de zekeraar, die het touw aan de andere kant van het zekeringsapparaat vast heeft. Er bestaan tegenwoordig een tiental soorten zekeringsapparaten. Afhankelijk van de werking kunnen de zekeringsapparaten nog onderverdeeld worden in drie categorieën:
Opsomming uitrusting per klimtype.
De boulderaar volstaat met klimschoenen, een grote pofzak met magnesium of hars en bij het buitenboulderen een vod of een matje om zijn schoenen van het zand te ontdoen. Daarnaast is een crashpad noodzakelijk vanwege vallen.
Het klimmateriaal van een sportklimmer in een klimhal bestaat naast een klimgordel en klimschoenen meestal uit een pofzakje met magnesium, een zekeringsapparaat en een schroefcarabiner. Een sportklimmer neemt voor buiten daarnaast ook nog een tiental setjes, een touw, een aantal musketons, slingerbanden en prusiktouwtjes mee.
Een traditionele klimmer heeft naast al het voorgaande ook onder andere nuts, klemveerapparaten, rotshaken, rotshamers en nutsleutels bij zich.

</doc>
<doc id="21414" url="https://nl.wikipedia.org/wiki?curid=21414" title="Bouldermat">
Bouldermat



</doc>
<doc id="21415" url="https://nl.wikipedia.org/wiki?curid=21415" title="Carabiner">
Carabiner



</doc>
<doc id="21416" url="https://nl.wikipedia.org/wiki?curid=21416" title="Klemveerapparaat">
Klemveerapparaat



</doc>
<doc id="21417" url="https://nl.wikipedia.org/wiki?curid=21417" title="Klimschoen">
Klimschoen



</doc>
<doc id="21418" url="https://nl.wikipedia.org/wiki?curid=21418" title="Zekerapparaat">
Zekerapparaat



</doc>
<doc id="21419" url="https://nl.wikipedia.org/wiki?curid=21419" title="Pofzak">
Pofzak



</doc>
<doc id="21420" url="https://nl.wikipedia.org/wiki?curid=21420" title="Catalaans (schaakopening)">
Catalaans (schaakopening)

In het schaken is Catalaans de schaakopening uit de halfgesloten spelen die begint met de zetten:
De opening is door Sawielly Tartakower genoemd naar Catalonië, de streek waar voor het eerst in 1929 in Barcelona een partij met deze zetten werd gespeeld.
De opening valt onder ECO-code E00.

</doc>
<doc id="21423" url="https://nl.wikipedia.org/wiki?curid=21423" title="Saint-Pierre en Miquelon">
Saint-Pierre en Miquelon

Saint-Pierre en Miquelon (Frans: "Saint-Pierre-et-Miquelon") is een Franse overzeese gemeenschap en een voormalig Frans overzees departement.
Geografie.
Saint-Pierre en Miquelon bestaat uit een groep van acht kleine eilanden met als hoofdplaats Saint-Pierre. De eilandengroep ligt ongeveer 25 km voor de kust van het schiereiland Burin van het Canadese eiland Newfoundland, in het noorden van de Atlantische Oceaan. Officieel wordt deze Franse archipel "Collectivité Territoriale Saint-Pierre-et-Miquelon" genoemd.
Het gebied bestaat uit 8 eilanden:
De voornaamste bron van bestaan is de visserij (vooral kabeljauw). De eilanden zijn bevoorradingsplaatsen van waaruit vissersschepen de vissersbanken kunnen bereiken. Vanwege de granietachtige bodem is er nauwelijks landbouw. De inwoners van deze eilanden zijn afstammelingen van Basken, Normandiërs en Bretons, wat te zien is aan de vlaggen van deze drie regio's boven in het wapen en links op de vlag van Saint-Pierre en Miquelon.

</doc>
<doc id="21425" url="https://nl.wikipedia.org/wiki?curid=21425" title="Nelly (rapper)">
Nelly (rapper)

Cornell Haynes (Austin, Texas, 2 november 1974) is een Amerikaanse rapper en hiphopartiest, beter bekend onder het pseudoniem Nelly.
Biografie.
Haynes groeide op in St. Louis als zoon van een militair. Hij had talent voor honkbal en stond bij verschillende teams in de belangstelling als korte stop. Haynes had echter meer interesse in andere zaken en liet een sportcarrière versloffen.
Samen met Kyjuan, Ali, Murphy Lee en zijn broer City Spud maakte hij deel uit van de band St. Lunatics, waarmee ze in 1997 een lokaal hitje ("Gimmie What You Got") scoorden. Solo was Haynes echter succesvoller. Hij maakte een aantal internationale hits en goedverkopende albums. Hij wordt zelfs als ambassadeur van de 'Southern Style Hiphop' gezien.
Privé.
Nelly is getrouwd met zangeres Ashanti, ze hebben samen een zoon. Uit eerdere relaties heeft hij vier kinderen.

</doc>
<doc id="21426" url="https://nl.wikipedia.org/wiki?curid=21426" title="Aaron Nimzowitsch">
Aaron Nimzowitsch

Aaron Nimzowitsch, Lets: "Ārons Ņimcovičs", (Riga, 7 november 1886 – Kopenhagen, 16 maart 1935) was een Letse schaker. Hij werd in Letland geboren maar heeft lange tijd in Denemarken gewoond. Hijzelf spelde zijn achternaam als Niemzowitsch.
Nimzowitsch heeft een grote invloed op de ontwikkeling van de openingstheorie en de strategie van het schaakspel gehad. Zijn speelwijze werd in die tijd omschreven als "hypermodern". Hij schreef het belangrijke schaakboek "Mein System" (1925) en het vervolg "Die Praxis meines Systems" (1928).
In 1920 mocht hij Letland verlaten en hij ging eerst naar Zweden en twee jaar later naar Denemarken. Hij studeerde hard, en zijn sterkste periode lag tussen de jaren 1925 en 1930. In 1928 behaalde hij in Berlijn een groot succes: hij werd daar nipt tweede achter José Raúl Capablanca. Zijn grootste succes haalde hij in 1929, toen hij in Karlsbad won van onder andere Rudolf Spielmann, Akiba Rubinstein, Max Euwe, Milan Vidmar en Efim Bogoljoebov.
Hij heeft een aantal pogingen gedaan de wereldkampioen uit te dagen, maar zijn slechte financiële positie en zijn zwakke gezondheid verhinderden dit.
Nimzowitsch heeft tientallen openingsvarianten bestudeerd waaronder de schaakopening Nimzo-Indisch met de zetten 1.d4 Pf6 2.c4 e6 3.Pc3 Lb4.
Hij was een groot bewonderaar van zijn tijdgenoot Siegbert Tarrasch, hoewel beide schakers het niet altijd met elkaar eens waren.
Nimzowitsch overleed in Kopenhagen aan de gevolgen van een longontsteking.
Bibliografie.
Aaron Nimzowitsch schreef enkele belangrijke theoretische werken:
Over Nimzowitsch:

</doc>
<doc id="21428" url="https://nl.wikipedia.org/wiki?curid=21428" title="Universeelmeter">
Universeelmeter



</doc>
<doc id="21429" url="https://nl.wikipedia.org/wiki?curid=21429" title="José Capablanca">
José Capablanca



</doc>
<doc id="21430" url="https://nl.wikipedia.org/wiki?curid=21430" title="Schaker">
Schaker

Een schaker of schaakster is een persoon die het schaken beoefent.
De overgrote meerderheid van de schakers is amateur. De allergrootsten onder de schakers hebben een niveau bereikt waarop ze met startgelden en prijzengelden van toernooien, vaak in combinatie met clubsponsors en het schrijven van artikelen, in hun levensonderhoud kunnen voorzien.
Schakers zijn in meerderheid mannelijk; er bestaan echter ook goede vrouwelijke schakers. Ruwweg zijn er binnen de schaakwereld twee typen beoefenaars van het spel aan te wijzen: de 'gewone' schakers en de correspondentieschakers. Verder zijn er nog probleemcomponisten, studiecomponisten en theoretici.
Zoals bij fysieke sporten zijn er ook bij het schaken aanvallend en verdedigend ingestelde spelers. Ook is er onderscheid in de fase van het spel die de schaker het beste ligt: bij de een is het de opening, bij de ander is het het middenspel en bij een derde is het eindspel de favoriete fase. Bij een wedstrijdpartij, die drie uur of langer kan duren, gaat naast het denkvermogen de lichamelijke conditie een rol spelen.
Een "huisschaker" of "thuisschaker" is een schaker die enkel in familie- of vriendenkring schaakt, dus niet bij een schaakclub is aangesloten of deelneemt aan toernooien. De speelsterkte van de huisschaker is over het algemeen een stuk lager dan die van een clubspeler, waarbij een getalenteerde huisschaker echter gemakkelijk het niveau van de modale clubspeler (elo: 1500 - 1700) overtreft. Landen waar het schaken een erg populaire sport is en die veel getalenteerde huisschakers kennen, zijn onder andere Nederland, Joegoslavië, Rusland en België.
Op een club leren de leden door ervaring en door de partij na afloop samen met de tegenstander te analyseren, heel anders en beter schaken.

</doc>
<doc id="21431" url="https://nl.wikipedia.org/wiki?curid=21431" title="Charlie Sheen">
Charlie Sheen

Charlie Sheen (New York, 3 september 1965), artiestennaam van Carlos Irwin Estevez, is een Amerikaans acteur. Hij is de jongste zoon van acteur Martin Sheen en broer van acteur Emilio Estevez. Zijn meest geprezen rol is zijn hoofdrol in "Two and a Half Men", als Charlie Harper. Sheen kreeg twee Golden Globe- en Emmy Award-nominaties voor deze rol. Hij won een Golden Globe voor zijn rol als Charlie Crawford in "Spin City".
Sheen speelde in vele films en televisieseries, waaronder "Platoon" (1986), "The Wraith" (1986) en "Wall Street" (1987). Op televisie is Sheen voornamelijk bekend door zijn rollen in twee sitcoms; als gemeentesecretaris (deputy mayor) Charlie Crawford in "Spin City" (2000–2002) en als jingle-schrijver Charlie Harper in "Two and a Half Men" (2003–2011). In 2010 was Sheen de bestbetaalde acteur ter wereld; hij verdiende 1,25 miljoen dollar per aflevering van "Two and a Half Men".
Sheen heeft een roemrucht persoonlijk leven. Hij wordt verdacht van alcohol- en drugsmisbruik, en hij werd beschuldigd van huiselijk geweld. Op 7 maart 2011 werd hij ontslagen van "Two and a Half Men" door CBS en Warner Bros.
Biografie.
Jeugdjaren.
Sheen werd in New York geboren als "Carlos Irwin Estevez". Hij is de jongste zoon, en de derde van vier kinderen, van acteur Martin Sheen (bekend van de film "Apocalypse Now") en kunstenares Janet Templeton. Sheen heeft twee oudere broers, Emilio Estevez en Ramon Estevez, en een jongere zus, Renee Estevez, allemaal acteurs. Charlie dankt zijn echte achternaam Estevez aan zijn Spaanse opa.
Zijn ouders zijn verhuisd naar Malibu (Californië).&lt;ref name="Merron sheen/merron"&gt;&lt;/ref&gt;
Sheens eerste verschijning in een film was op zijn negende, in "The Execution of Private Slovik" (1974), een film van Martin Sheen, zijn vader. Sheen ging naar de Santa Monica High School in Santa Monica, waar hij uitblonk als werper en korte stop voor het honkbalteam.
Tijdens zijn schooljaren op de highschool was hij al vroeg geïnteresseerd in acteren. Hij maakte amateuristische Super-8-films met zijn broer Emilio en schoolvrienden Rob Lowe en Sean Penn, op dat moment nog steeds onder zijn geboortenaam. Een paar weken voordat hij mocht afstuderen werd Sheen geschorst van school, wegens slechte cijfers en spijbelgedrag. Na zijn besluit om acteur te worden nam hij dezelfde achternaam-artiestennaam als zijn vader. De naam "Sheen" is gekozen ter ere van de katholieke aartsbisschop en theoloog Fulton J. Sheen.
Carrière.
Opkomst.
In 1983 werd Sheen gecast om Ron te portretteren in de film "", het vervolg op de horrorfilm "Grizzly" uit 1976. Deze film kwam echter op de plank te liggen en werd pas uitgebracht in 2020, via video on demand.
Sheens filmcarrière begon in 1984 met een rol in de dramafilm "Red Dawn", met Patrick Swayze, C. Thomas Howell, Lea Thompson en Jennifer Grey. Sheen en Grey werden later herenigd tijdens een kleine scène in "Ferris Bueller's Day Off" (1986), waar hij een drugsdealer speelde. Hij verscheen ook in een aflevering van "Amazing Stories".
Sheen had zijn eerste hoofdrol in "Platoon" (1986), een drama over de Vietnamoorlog. In 1987 speelde hij samen met zijn vader in "Wall Street". Deze twee films werden beide geregisseerd door Oliver Stone. Deze benaderde Sheen in 1988 voor de hoofdrol in zijn nieuwe film "Born on the Fourth of July" (uitgekomen in 1989), maar deze moest plaatsmaken voor Tom Cruise. Sheen was hierover nooit in kennis gesteld door Stone, en ontdekte het pas toen hij het hoorde van zijn broer Emilio.
In 1988 was Sheen te zien in de honkbalfilm "Eight Men Out". In ditzelfde jaar verscheen hij tegenover zijn broer Emilio Estevez in"Young Guns" en opnieuw in 1990 in "Men at Work". In 1989 werden Sheen, John Fusco, Christopher Cain, Lou Diamond Phillips en Kiefer Sutherland geëerd met een Bronse Wrangler voor hun werk in de film "Young Guns". In 1990 was hij ook te zien naast zijn vader, Martin Sheen, in "Cadence" als een opstandige gevangene. En ook in 1990 in de film "The Rookie" samen met Clint Eastwood. In 1992 speelde Sheen in "Beyond the Law", samen met Linda Fiorentino en Michael Madsen.
In 1994 ontving Sheen een ster op de Hollywood Walk of Fame. In 1997 schreef Sheen zijn eerste film, "Discovery Mars", een documentaire die draait om de vraag: "Is er leven op Mars?" Het daaropvolgende jaar speelde Sheen in de actiefilm "No Code of Conduct", die hij ook schreef en produceerde. Sheen verscheen in de daaropvolgende jaren in verschillende komische films, waaronder de "Major League"-films, "Money Talks" en de "Hot Shots!"-films. In 1999 verscheen Sheen in een pilot voor A &amp; E Netwerk, genaamd "Sugar Hill", die niet werd opgepakt. In ditzelfde jaar speelde hij zichzelf in "Being John Malkovich". Hij verscheen verder in de komische films "Scary Movie 3" en de follow-up "Scary Movie 4". In 2006 lanceerde Sheen een kledinglijn voor kinderen, genaamd Sheen Kidz.
Overstap naar televisieseries, wereldrecords en tournee.
In 2000 verving Sheen Michael J. Fox voor de laatste twee seizoenen van de komische televisieserie "Spin City". Voor zijn werk voor "Spin City" werd Sheen genomineerd voor twee ALMA Awards en won zijn eerste Golden Globe voor "Beste Prestaties door een acteur in een televisieserie - musical of komedie". De serie stopte in 2002.
In 2003 begon Sheen met zijn werk als Charlie Harper voor de succesvolle sitcom "Two and a Half Men". De pilotaflevering werd uitgezonden na een aflevering van "Everybody Loves Raymond". Sheens rol in "Two and a Half Me"n is losjes gebaseerd op zijn badboy-imago. De rol leverde hem een ALMA Award, drie Emmy Award-nominaties en twee Golden Globe Award-nominaties op.
In 2011 zette Sheen een nieuw Guinness World Record met zijn Twitteraccount. Hij verkreeg als snelste persoon een miljoen volgers, met een gemiddelde van 129.000 nieuwe volgers per dag. Tevens houdt hij het record van 'bestbetaalde televisieacteur per aflevering'. Sheen verdiende 1,25 miljoen dollar per aflevering van "Two and a Half Men".
Op 10 maart 2011 kondigde Sheen een nationale tournee door de Verenigde Staten aan. De tour, "My Violent Torpedo of Truth/Defeat is Not An Option" () trapte af op 2 april 2011. De tour verkocht alle tickets in achttien minuten. Ook dit leverde Sheen een wereldrecord op.
De "Huffington Post" berekende dat zijn activiteiten op Twitter, die in samenwerking worden gedaan met de website Ad.ly, Sheen een miljoen dollar opleveren. Tevens zal zijn tournee naar schatting zeven miljoen dollar opleveren.
In 2011 was Sheen te gast in het Comedy Central-programma "The Roast".
Ontslag.
Op 7 maart 2011 werd Sheen ontslagen door CBS en Warner Bros, drie weken na de uitzending van de noodgedwongen laatste aflevering van het achtste seizoen. De show "Two and a Half Men" werd stopgezet. In de nasleep van zijn ontslag maakte Sheen een video op Ustream, waarin hij de maker van de show, Chuck Lorre, herhaaldelijk schoffeerde.
Hieronder staat een chronologisch overzicht van gebeurtenissen die, volgens de ontslagbrief van Warner Bros, leidde tot Sheens ontslag:
In februari 2010 kondigde Sheen een pauze van "Two and a Half Men" aan, om zich vrijwillig op te laten nemen in een ontwenningskliniek. In maart keerde hij terug. Op 18 mei 2010 tekende Sheen een tweejarig vervolgcontract, wat hem 1,8 miljoen dollar per aflevering zou opleveren.
Op 26 oktober 2010 werd Sheen uit zijn kamer van het Plaza Hotel gehaald door de Amerikaanse politie, nadat hij naar verluidt voor 7.000 dollar schade had veroorzaakt. Volgens de politie van New York verklaarde Sheen dat er alcohol en cocaïne in het spel waren. Hij werd naar het ziekenhuis gebracht ter observatie, maar werd vrij snel weer vrijgelaten.
Op 27 januari 2011 werd Sheen naar het Cedars-Sinai Medical Center gebracht. Hij zou lijden aan "ernstige maagpijn". De dag daarna werd zijn huis ontsmet. CBS maakte bekend dat "Two and a Half Men" op hiaat zou gaan. Uiteindelijk, op het moment dat er nog vier afleveringen gefilmd moesten worden, maakte het netwerk bekend dat de show werd geannuleerd, nadat Sheen denigrerende opmerkingen over Chuck Lorre had gemaakt tijdens een radio-uitzending van Alex Jones, op 24 februari 2011. Op 28 februari 2011 werd gemeld dat Sheen verbannen was van de televisieset van Warner Bros.
Privéleven.
Sheen is drie keer getrouwd geweest en heeft vijf kinderen, onder wie een met zijn voormalige schoolvriendin Paula Profit. Via zijn oudste dochter werd hij in 2013 voor het eerst grootvader.
In 1990 schoot Sheen per ongeluk zijn toenmalige verloofde Kelly Preston in haar arm. Preston verbrak de relatie kort hierna. In de jaren 90 had Sheen enkele relaties met een aantal pornoactrices, onder wie Ginger Lynn en Heather Hunter. In 1995 trouwde Sheen met Donna Peele. In ditzelfde jaar verklaarde madam Heidi Fleiss dat Sheen een vaste klant was van haar escortservice. Op 20 mei 1998 werd Sheen opgenomen in het ziekenhuis vanwege een overdosis cocaïne. Op 11 augustus 1998, toen Sheen al een voorwaardelijke gevangenisstraf met proeftijd had voor zijn vorige drugsmisdrijf, herhaalde dit tafereel zich, en moest hij zich laten opnemen in een ontwenningskliniek. In 2004 bekende Sheen dat de overdosis cocaïne werd veroorzaakt door een mislukt experiment met het injecteren van de drug.
Op 15 juni 2002, twee jaar nadat ze elkaar ontmoetten op de set van de film "Good Advice", trouwde Sheen met actrice Denise Richards. Ze hebben twee dochters. In maart 2005, toen Richards de scheiding aanvroeg, beschuldigde ze Sheen van alcohol- en drugsmisbruik en dreigingen met geweld. De scheiding werd afgerond in november 2006 en voorafgegaan door een geschil over de voogdij van hun twee dochters.
Op 30 mei 2008 trouwde Sheen met Brooke Mueller, met wie hij een tweeling kreeg, twee zoons. In 2009 werd Sheen gearresteerd na een aanklacht van zijn vrouw. Mueller beweerde dat hij haar bedreigd en geslagen had. Hij werd berecht voor gewapende bedreiging, "third-degree assault" (mishandeling) en "criminal mischief". Hij werd later uitgekocht voor 8.500 dollar. Op 2 augustus 2010 oordeelde de rechtbank Sheen schuldig. Hij werd veroordeeld tot 30 dagen in een ontwenningskliniek en een cursus 'woedemanagement' van 36 uur. Sheen vroeg zijn scheiding aan in november 2010. In februari 2014 verloofde Sheen zich met de voormalige pornoster Brett Rossi en kondigde aan dat zij op 22 november 2014 zouden gaan trouwen. In oktober van dat jaar werden de bruiloft en de verloving echter afgeblazen.
Sheen maakte op 17 november 2015 op televisie bekend dat hij hiv-positief was.
Politieke opvattingen en activiteiten.
Liefdadigheidsactiviteiten.
Sheen was in 2004 woordvoerder van de Lee National Denim Day (fondsenwerving voor borstkanker), die miljoenen dollars opleverde voor onderzoek en onderwijs met betrekking tot de ziekte. Sheen verklaarde dat een vriendin van hem overleden was aan borstkanker, en hij wilde proberen te helpen met de zoektocht naar een remedie voor de ziekte.
Als belangrijke donor en supporter van de non-profitorganisatie Aid For AIDS, in 2006, werd Sheen geëerd met een AFA Angel Award, waarvan er slechts een paar ter wereld zijn uitgegeven, tijdens de "25e Silver Anniversary Reception" in 2009. Sheens interesse in de zoektocht naar de aidsremedie werd voor het eerst opgemerkt in 1987, door Ryan White, een tiener uit Indiana die besmet werd met aids tijdens een bloedtransfusie voor zijn hemofilieziekte.
Sheen doneerde één dollar per verkocht ticket van zijn tour "My Violent Torpedo of Truth/Defeat is Not An Option Show", aan het Rode Kruis, ter ondersteuning van slachtoffers van de Zeebeving in Sendai (Japan).
Aanslagen op 11 september 2001.
Op 20 maart 2006 verklaarde Sheen dat hij met vragen zat voor de Amerikaanse regering over de aanslagen op 11 september 2001. Sheen zei tijdens een interview dat de ineenstorting van de World Trade Center-torens eruitzag als een "controlled demolition".
Sheen is sindsdien uitgegroeid tot een prominent voorstander van de "9/11 Truth Movement". Op 8 september 2009 deed Sheen een beroep op president Barack Obama, met het verzoek een nieuw onderzoek op te zetten naar de aanslagen. Door zijn vragen te stellen in een videoboodschap aan Obama, werd duidelijk dat hij de 9/11 Commissie een cover-up vindt. Tevens beweerde hij dat voormalig president George W. Bush verantwoordelijk was voor de aanslagen.

</doc>
<doc id="21432" url="https://nl.wikipedia.org/wiki?curid=21432" title="H. Bouwmeester">
H. Bouwmeester



</doc>
<doc id="21434" url="https://nl.wikipedia.org/wiki?curid=21434" title="E.E. Cummings">
E.E. Cummings

Edward Estlin Cummings (Cambridge, Massachusetts, 14 oktober 1894 – North Conway (New Hampshire), 3 september 1962), vaak gestileerd als cummings, was een Amerikaans dichter, schrijver en kunstschilder. Hij was een van de meest radicaal experimentele en inventieve schrijvers van de 20e eeuw. Zijn stijl wordt gekenmerkt door typografisch non-conformisme, het gebruik van jazzritmes, jargon en andere elementen uit de populaire cultuur.
E.E. Cummings studeerde af aan de Harvard-universiteit en ging als vrijwilliger naar Frankrijk tijdens de Eerste Wereldoorlog. In 1917 werd hij vanwege zijn als gevaarlijk beschouwde omgang met Franse soldaten gedurende meer dan drie maanden in een Frans gevangenenkamp geïnterneerd. De roman "The Enormous Room" (1922) is een sarcastische neerslag hiervan. Na de oorlog bleef hij in Parijs, maar keerde later terug naar de VS. 
Al vanaf jonge leeftijd hield hij zich bezig met het schrijven van gedichten. Zijn eerste gepubliceerde collectie gedichten kwam van zijn manuscript uit 1922 met de titel "Tulips &amp; Chimneys" ("Tulpen &amp; Schoorstenen"). In zijn gedichten verwerpt hij de formele dichtvormen zoals stanza's en het gebruik van metrum. Zijn stijl wordt verder gekenmerkt door typografische innovaties, zoals afwijkend hoofdlettergebruik (echter niet een volledig ontbreken van hoofdlettergebruik) en interpunctie, en door woorden of delen van woorden die weloverwogen over de pagina verspreid staan. Zijn gedichten komen hierdoor op het eerste gezicht vaak onsamenhangend over, totdat ze hardop gelezen worden. Naast gedichten heeft Cummings ook kinderboeken en korte verhalen geschreven. Daarnaast was hij een verdienstelijk kunstschilder.
Naast de snel in het oog springende typografische innovaties zijn de levensvreugde, de humor en soms het sarcasme, die uit de gedichten spreken, kenmerkend voor zijn werk.
Zijn naam wordt, in navolging van zijn gedichten waarin Cummings met typografie experimenteerde, vaak zonder hoofdletters geschreven, "e. e. cummings". Volgens Norman Friedman in "Journal of the E. E. Cummings Society" (1992) zou zijn naam echter "gewoon" gespeld moeten worden — als E. E. Cummings dus. De schrijfwijze van zijn naam met kleine letters was een typografisch concept van een uitgever voor de omslag van een van zijn bundels, maar werd nooit gebruikt door Cummings zelf.
Vertalingen in het Nederlands verschenen links en rechts in literaire tijdschriften en in 1982 maakte vertaler Peter Verstegen de bloemlezing "Het driehoekig waarom".

</doc>
<doc id="21436" url="https://nl.wikipedia.org/wiki?curid=21436" title="W.A. Scholten (schip, 1874)">
W.A. Scholten (schip, 1874)

De W.A. Scholten was het eerste schip van de NV Nederlandsch-Amerikaansche Stoomvaart Maatschappij (NASM), de latere Holland-Amerika Lijn (HAL), dat in 1874 in de vaart werd gebracht. Het schip werd genoemd naar de Groninger industrieel Willem Albert Scholten die commissaris en met 600.000 gulden tevens de grootste aandeelhouder van de NASM was.
De "W.A. Scholten" werd gebouwd bij Robert Napier &amp; Sons in Glasgow, samen met het zusterschip "P. Caland". De tewaterlating vond plaats op 16 februari 1874 en op 11 april 1874 kon het schip worden overgedragen. Op 16 mei 1874 maakte het zijn eerste reis op een regelmatige post- en passagiersdienst tussen Rotterdam en New York.
In februari 1876 vervoerde het schip vanuit Rotterdam de Nederlandse goederen die tijdens de Centennial Exposition van dat jaar in Philadelphia werden tentoongesteld.
Op 19 november 1887 kwam de "W.A. Scholten" voor de kust van Dover, in dichte mist, in aanvaring met de Engelse schroefstomer "Rosa Mary". Het schip werd midscheeps geraakt. De "Rosa Mary" kon zich vrijmaken en stoomde weg, maar de "W.A. Scholten" zonk binnen een half uur. Van de 210 passagiers plus bemanningsleden werden slechts 78 personen gered.

</doc>
<doc id="21438" url="https://nl.wikipedia.org/wiki?curid=21438" title="Heupgordel">
Heupgordel



</doc>
<doc id="21439" url="https://nl.wikipedia.org/wiki?curid=21439" title="Integraalgordel">
Integraalgordel



</doc>
<doc id="21440" url="https://nl.wikipedia.org/wiki?curid=21440" title="Réti (schaakopening)">
Réti (schaakopening)

De Réti-opening is binnen het schaken een hypermoderne opening, vernoemd naar de schaker Richárd Réti. De opening begint met 1.Pf3 en er kan met verwisseling van zetten al gauw een andere opening, zoals het damegambiet of een Indische opening ontstaan. De Réti-opening is ingedeeld bij de flankspelen en heeft als ECO-code A09.

</doc>
<doc id="21442" url="https://nl.wikipedia.org/wiki?curid=21442" title="Grijze walvis">
Grijze walvis

De grijze walvis ("Eschrichtius robustus") is een baleinwalvis uit de familie van de vinvissen (Balaenopteridae). De grijze walvis trekt jaarlijks tussen het voedselgebied en het gebied waar de jongen ter wereld komen.
De walvis kan een lengte bereiken van 13 tot 15 meter, een gewicht van 14 tot 35 ton en een leeftijd tussen de 50 en 60 jaar.
De grijze walvis werd door walvisjagers ook wel duivelsvis genoemd omdat hij zich, in tegenstelling tot andere walvissoorten, niet zonder gevecht liet vangen.
Er bestaan twee Pacifische populaties van de grijze walvis: een kleine, sterk bedreigde, die tussen de Ochotskzee en zuidelijk Korea trekt, en een grote, die tussen de wateren voor de kusten van Alaska en Neder-Californië pendelt. Een derde populatie, de Noord-Atlantische, werd in het begin van de 18e eeuw door overbejaging tot uitsterven gebracht. In het begin van de 21ste eeuw werd er echter een grijze walvis waargenomen in de Middellandse Zee en in de Atlantische Oceaan ten zuiden van de evenaar.
Migratie.
In de herfst begint de Californische grijze walvis aan een 2 tot 3 maanden durende en 8000 tot 9000 kilometer lange reis naar het zuiden langs de kust van Canada, de Verenigde Staten en Mexico. De dieren trekken hierbij in kleine groepjes.
Hun reisdoel zijn de kustwateren van Neder-Californië en de Golf van Californië waar de jongen worden geboren en de paring plaatsvindt. Hun paringsgedrag is complex en er zijn vaak drie of meer dieren bij betrokken. De draagtijd is ongeveer een jaar en vrouwtjes krijgen om de twee jaar een enkel jong. Het jong wordt met het hoofd eerst geboren. Vermoed wordt dat ze de ondiepe lagunes opzoeken om hun jonggeborene te beschermen tegen haaien. Enkele weken na de geboorte begint de reis noordwaarts.
De totale reis is 15.000 tot 22.000 kilometer lang en daarmee de langste jaarlijkse trek van alle zoogdieren. De grootste gemeten afstand is 22.511 km, meteen ook de grootste bekende trekafstand van alle zoogdieren. Rond het kijken naar deze walvistrek is een toeristenindustrie ontstaan, in het Engels "whale watching" genoemd.
Voedsel.
De grijze walvis voedt zich voornamelijk met bodembewonende schaaldieren, wormen, zeesterren en andere kleine dieren, die het zijdelings van de zeebodem opvist. De soort wordt gerekend tot de baleinwalvissen, want in de bek bevinden zich baleinen, die worden gebruikt als een soort zeef en waarmee de prooidieren worden uitgezeefd. In elke bovenkaakhelft bevinden zich 130 tot 180 korte baleinplaten met een lengte van ongeveer 40 cm.
Het dier foerageert voornamelijk tijdens de zomermaanden in de noordelijke wateren. Tijdens de trek leeft het vooral van opgebouwde vetreserves.
Uiterlijk.
Het lichaam van de walvis is bedekt met kenmerkende grijs-witte patronen, littekens die achterbleven na het afvallen van de vele parasieten waardoor ze worden geplaagd.
Status.
De enige waar een grijze walvis iets van heeft te duchten zijn orka's, de mens en mogelijk haaien. Vermoed wordt dat haaien jonge grijze walvissen aanvallen. Nadat de voortplantingsgebieden in de Californische kustwateren in 1857 waren ontdekt, werd de populatie in korte tijd nagenoeg tot uitsterven gebracht.
Toen de jacht onrendabel werd (door de afnemende aantallen) nam het aantal dieren langzaam weer toe. Met de komst van de fabrieksschepen in de 20e eeuw nam het aantal echter weer snel af. Sinds 1946 wordt de soort beschermd door internationale afspraken en wordt er niet meer op gejaagd.
Volgens recente tellingen bestaat de populatie uit 17.000 tot 26.000 dieren. De Aziatische populatie bestaat volgens de laatste telling uit slechts 101 dieren.

</doc>
<doc id="21443" url="https://nl.wikipedia.org/wiki?curid=21443" title="Hahnium">
Hahnium



</doc>
<doc id="21444" url="https://nl.wikipedia.org/wiki?curid=21444" title="Otto Hahn">
Otto Hahn

Otto Hahn, OBE, (Frankfurt am Main, 8 maart 1879 – Göttingen, 28 juli 1968) was een Duits natuur- en scheikundige hoogleraar te Berlijn. Otto Hahn was een pionier op het gebied van de radiochemie. Otto Hahn was de ontdekker van talrijke isotopen, van het protactinium (1917), van het verschijnsel nucleaire isomerie in „uranium-Z“ (1921) en de kernsplijting van uranium (1938), waarvoor hij in 1944 de Nobelprijs voor de Scheikunde ontving. Otto Hahn wordt door Glenn T. Seaborg gezien als de vader van de nucleaire chemie.
Biografie.
De in 1879 geboren Otto Hahn was de jongste zoon van Heinrich Hahn (1845-1922), glazenier en ondernemer, en Charlotte Giese Stutzmann (1845-1905). Samen met twee andere broers en een halfbroer uit Charlotte's eerste huwelijk bracht hij zijn vroege jeugd door in bittere armoede. Langzamerhand namen Heinrichs zaken toe en de familie Hahn bereikte uiteindelijk het niveau van de middenklasse.
Opleiding.
Op de middelbare school toonde Otto al vroeg een interesse voor de wetenschap, waarbij hij rond zijn vijftiende in de waskamer experimenteerde met eenvoudige scheikundige proefjes. Tegen de wens van zijn ouders, die hoopten op een carrière in de architectuur, begon hij in 1897 aan een studie scheikunde aan de universiteit van Marburg. Zijn vierde en vijfde semester bracht hij door bij Adolf von Baeyer op de universiteit van München. In 1901 promoveerde hij in de organische scheikunde.
Na een jaar dienstplicht keerde hij terug naar Marburg waar hij twee jaar lang werkte als assistent van zijn doctoraalprofessor Theodor Zincke. Om zijn kansen in de Duitse chemische industrie te vergroten besloot Hahn om een jaar door te brengen in Engeland om zijn Engels op te poetsen en zijn kennis in de scheikunde te vergroten. Via Zincke kreeg hij een onderzoekspositie aangeboden bij William Ramsay in zijn laboratorium aan de University College London.
Radioactiviteit.
Begin jaren 1900 was Ramsay – bekend van de ontdekking van de edelgassen argon, neon, krypton en xenon – geïnteresseerd geraakt in een nieuw onderzoeksgebied, radioactiviteit. Ramsay gaf aan Hahn de opdracht hiernaar onderzoek te verrichten, hoewel hij hier door zijn achtergrond van organische scheikunde geen enkele kennis over had. Volgens Ramsay zou dit een voordeel zijn omdat hij geen vooroordelen had over de verwachtingen.
Uit een monster dat Ramsay uit Ceylon had verkregen isoleerde Hahn enkele milligrammen radium. Hij ontdekte dat de radioactiviteit van het monster groter was dan verwacht en wist vervolgens uit het onzuivere radium een tweede, radioactiever materiaal te isoleren. Hij noemde het radiothorium (228Th) – later geïdentificeerd als een isotoop van thorium dat vervalt in thorium-x. Van eind 1905 tot begin 1906 werkte hij bij Ernest Rutherford aan de McGill-universiteit in het Canadese Montreal. Hier ontdekte hij zijn tweede radioactieve element, radioactinium (227Th), een isotoop van thorium dat vervalt in actinum-x.
In 1906 keerde Hahn terug naar Duitsland waar hij werk kreeg bij het Chemisch Instituut van de universiteit van Berlijn. Onder supervisie van Hermann Emil Fischer ontdekt Hahn in 1907 mesothorium I (228Ra) en het desintegratieproduct mesothorium II (228Ac), alsmede ionium (230Th). In juni 1907, als voorbereiding op zijn habilitatie kwalificeerde Hahn zich privaatdocent aan de universiteit van Berlijn. Op 28 september maakt hij voor het eerst kennis met de uit Wenen overgekomen jonge Oostenrijkse fysicus Lise Meitner, met wie hij in daaropvolgende dertig jaar intensief zou samenwerken.
Vanwege zijn verdiensten werd Hahn in 1910 benoemd tot hoogleraar aan de universiteit van Berlijn. In 1912 werd hij hoofd van de afdeling Radioactiviteit van het pas opgerichte Kaiser Wilhem Institut für Chemie in Berlin-Dahlem. Als opvolger van Alfred Stock was Hahn van 1928 tot 1946 directeur van het instituut.
Onderzoek met Lise Meitner.
Het splijtingsproces werd in 1938 ontdekt door Otto Hahn, Fritz Strassmann en Lise Meitner in Berlijn. Samen met Lise Meitner isoleerden ze in 1918 als eersten het chemische element uranium-X2 (231Pa) en in 1921 het element uranium-Z (234Pa). De twee elementen waren verschillende isotopen van het nog onontdekte element nummer 91. In 1949 kreeg dit nieuwe element de naam protactinium en Hahn en Meitner werden erkend als de ontdekkers.
Hun onderzoek kreeg een nieuwe impuls nadat de Italiaanse fysicus Enrico Fermi en zijn team te Rome in 1934 nieuwe elementen hadden gecreëerd door atoomkernen te bombarderen met langzame neutronen. In samenwerking met de assistent Fritz Strassmann begonnen Hahn en Meitner een onderzoek naar deze transuranen, elementen met een atoomgetal groter dan 92. Ze stelden een lijst op van isotopen die ontstonden wanneer uranium werd gebombardeerd met neutronen. In drie jaar tijd hadden ze niet alleen Fermi's resultaat bevestigd, maar ook tien nieuwe substanties gevonden.
Kernsplijting.
Door sterk veranderde politieke situatie in nazi-Duitsland moest Meitner, die van joodse afkomst was, in 1938 het land ontvluchten. Met ondersteuning van Hahn en met de hulp van Dirk Coster wist ze illegaal de Duits-Nederlandse grens over te steken. Terwijl Meitner in ballingschap in Zweden verbleef zette Hahn in Berlijn zijn onderzoek voort.
Nadat Meitner was gevlucht, gingen Hahn en Strassmann verder met hun onderzoek, waarbij ze tot de conclusie kwamen dat een van de substanties een radium- of bariumisotoop moest zijn, twee elementen die chemisch erg op elkaar lijken. Op 13 november 1938 tijdens een clandestiene, geheime ontmoeting in Kopenhagen bespraken Hahn en Meitner de vorderingen op het Berlijnse laboratorium. Meitner suggereerde om verdere testen uit te voeren op de aanwezigheid van radium omdat het radium door dubbel alfaverval uit uranium kan worden verkregen terwijl voor barium geen enkele verklaring bestond.
Met zeer nauwkeurige radiochemische scheidingstechnieken identificeerden Hahn en Strassmann in de producten van de botsingen tussen uraniumatomen en neutronen drie isotopen van barium, ofwel elementen met een atoomgetal van iets meer dan de helft van dat van uranium. Dit resultaat kon Hahn niet verklaren, mede omdat het uiteenvallen van een atoomkern op theoretische gronden als ondenkbaar werd beschouwd.
Voorafgaand aan de publicatie in het tijdschrift "Die Naturwissenschaften" meldde Hahn op 19 december zijn bevindingen aan Meitner, die kort daarna haar kerstvakantie doorbracht in het Zweedse Kungälv, waar ook haar uit Kopenhagen overgekomen neef Otto Frisch aanwezig was. Op basis van het druppelmodel van Niels Bohr concludeerden Meitner en Frisch dat aangenomen mag worden "dat de collectieve beweging van de deeltjes waaruit de kern is samengesteld in bepaalde gevallen zo heftig verstoord wordt door de beweging van nieuwe energie, dat er een opdeling plaatsvindt van de oorspronkelijke druppel in twee kleinere druppels." Frisch gebruikte de term "splijting" ("fission") voor dit proces. Hiermee was het principe van kernsplijting ontdekt.
Op 6 januari 1939 werden Hahns experiment en het vinden van barium gepubliceerd in "Die Naturwissenschaften". Vanwege de politieke situatie konden alleen Hahn en Strassmann als auteur genoemd worden en niet Meitner. Meitner en Frisch publiceerden hun bevindingen op 11 februari in het Britse tijdschrift "Nature".
Tweede Wereldoorlog.
Ondanks het baanbrekende werk van Hahn op het gebied van kernsplijting was hij tijdens de Tweede Wereldoorlog niet actief betrokken bij het Duitse atoomprogramma. Desondanks werd Otto Hahn na de Duitse overgave in april 1945 door de Alsosgroep in de buurt van Tailfingen gearresteerd en overgebracht naar Farm Hall in Engeland. Daar vernam hij uit de krant dat hem reeds in 1944 de Nobelprijs voor de Scheikunde was verleend. Op 3 januari 1946 mocht hij terugkeren naar Duitsland, waar hij president werd van de "Kaiser Wilhelm Gesellschaft" te Göttingen, waarvan de naam nog datzelfde jaar werd gewijzigd in "Max-Planck-Gesellschaft". Hahn zou deze positie tot 1960 behouden.
De laatste jaren van Hahns leven waren gevuld met persoonlijke tragedie. In 1951 werd hij door een ontevreden uitvinder in de rug geschoten. Nauwelijks hersteld van zijn verwondingen werd zijn vrouw Edith Junghans getroffen door een zenuwinzinking. In 1960 verongelukte hun enige zoon Hanno en diens echtgenote bij een auto-ongeluk in Frankrijk, waardoor de zorg over hun zoontje werd toevertrouwd aan Hahn. In de lente van 1968 raakte hij ernstig gewond toen hij uit zijn auto stapte. Zijn gezondheid verslechterde zienderogen tot hij op 28 juli overleed. Zijn vrouw stierf twee weken later.
Erkenning en Prijzen.
In de Eerste Wereldoorlog werd Otto Hahn in 1915 onderscheiden met het IJzeren Kruis, 1ste en 2de klasse daarnaast werd hij benoemd tot Ridder in de Huisorde van Hohenzollern (1917) en ontving hij de Saksische Albrechtsorde (1917). In 1944 won hij de Nobelprijs voor de Scheikunde voor zijn ontdekking van de kernsplijting.
Otto Hahn ontving veel academische en overheidsonderscheidingen uit alle landen van de wereld voor zijn wetenschappelijke prestaties.
Hij werd als lid of erelid benoemd van 45 Academies en wetenschappelijke verenigingen (zoals de University of Cambridge, de Physical Society of London, de University College London, de Royal Society in London (1957) de academie van Allahabad (India), Bangalore (India), Berlijn, Boston (USA), Boekarest, Kopenhagen, Göttingen, Halle, Helsinki, Lissabon, Madrid, München, Rome, Stockholm, Vaticaan, Wenen). Otto Hahn ontving daarnaast 37 benoemingen en medailles zowel nationaal als internationaal, waaronder de gouden medaille Emil Fischer, Cannizzaro, Copernicus, Henri Becquerel, Paracelsus en Hugo Grotius, de Max Planck-medaille, de Faraday Lectureship Prize, een medaille van de Royal Society of Chemistry in London, de Harnack Medaille in goud van het Max-Planck-Gesellschaft en de medaille „bene merenti“ van Roemenië en benoemd in de Orde van Culturele Verdienste van Roemenië. In 1956 ontving hij het gouden kruis van de Griekse Orde van de Verlosser, in 1957 werd hij benoemd in de Orde van het Britse Rijk en in 1959 benoemde President Charles de Gaulle van Frankrijk hem tot Officier in het Legioen van Eer. Hahn werd benoemd in de vredesklasse van de orde Pour le Mérite in 1952, en ontving in 1954 het Grootkruis met Ster en Grootlint in de Orde van Verdienste van de Bondsrepubliek Duitsland, die in 1959 verhoogd werd tot Grootkruis Eerste Klas. In 1961 onderscheidde Paus Johannes XXIII hem met de Gouden Medaille van de Pauselijke Academie van het Vaticaan.
In 1957 werd Otto Hahn benoemd als ereburger van Maagdenburg, in de Duitse Democratische Republiek en in 1958 benoemd als erelid van de Academie van wetenschappen van de USSR (heden ten dage Russische Academie van Wetenschappen) in Moskou, hij wees deze beide onderscheidingen af.
In 1966 onderscheidde President Lyndon B. Johnson van de Verenigde Staten en de United States Atomic Energy Commission hem (samen met Lise Meitner en Fritz Strassmann) met de Enrico Fermi Prijs. Dit is de enige keer dat deze prijs aan niet Amerikanen is toegekend. Otto Hahn werd ereburger van Frankfurt am Main en Göttingen en van Berlijn.
De dag na zijn overlijden publiceerde de Max-Planck-Gesellschaft de volgende necrologie in alle kranten:
"Onze Erepresident Otto Hahn is in zijn 90ste levensjaar op 28 juli heengegaan. Als grondlegger van het atoomtijdperk zal hij de geschiedenis van de mensheid ingaan. Met hem verliest Duitsland een geleerde, die zich onderscheidde door zijn oprechtheid en zijn bescheidenheid. Het Max-Planck-Gesellschaft rouwt om de oprichter, die de taken en tradities van het Kaiser-Wilhelm-Gesellschaft voortzette na de oorlog, en om het verlies van een goed en geliefd mens, die zal voortleven in de herinnering van allen die de kans hadden hem te ontmoeten. Zijn werk wordt voortgezet. Wij herdenken hem met diepe dankbaarheid en bewondering."
Twee keer is een poging gedaan om een element (hahnium) naar hem te vernoemen, namelijk element 105 en 107, die uiteindelijk dubnium en bohrium zijn gaan heten.
Werken.
Boeken geschreven door Otto Hahn in het Duits:
In het Engels vertaalde boeken van Otto Hahn:
Literatuur.
Een keuze uit beschikbare Duitse boeken:
Een keuze uit beschikbare Engelse boeken:
Een keuze uit beschikbare Franse boeken:

</doc>
<doc id="21445" url="https://nl.wikipedia.org/wiki?curid=21445" title="Boa">
Boa



</doc>
<doc id="21446" url="https://nl.wikipedia.org/wiki?curid=21446" title="Vandalisme">
Vandalisme

Vandalisme is het moedwillig beschadigen of vernietigen van objecten die iemand anders toebehoren of openbaar bezit zijn. Het verschijnsel is genoemd naar het volk van de Vandalen, dat onder andere Rome meermalen aanviel en daar verwoestingen aanrichtte. Tijdens de Franse Revolutie was abbé Grégoire de eerste die het woord vandalisme gebruikte voor onnodige vernielingen in de kerk.
Over het algemeen gaat het om kwajongensstreken als het omgooien van vuilnisbakken, het bekladden van muren (graffiti), het in brand steken van afval en papier en het bekrassen van auto's. Het betreft vaak kinderachtig of puberaal gedrag uit verveling en kan wijzen op gebrek aan intelligentie, fantasie, fatsoen of inlevingsvermogen, hoewel dit laatste geenszins noodzakelijkerwijs het geval is. Er kan bijvoorbeeld ook sprake zijn van een innerlijke onvrede bij de overtreder of zelfs ernstigere psychische problemen. Soms wordt vandalisme gepleegd uit wraak, of uit protest tegen bepaalde personen of instanties. Dit kan bijvoorbeeld het bekladden van muren met bepaalde slogans zijn, of het ingooien van ruiten. Het zijn geen halsmisdrijven, maar het kost de maatschappij wel ieder jaar veel geld. Vandalisme is in het Nederlandse strafrecht onder meer strafbaar gesteld als 'vernieling' (art. 350 WvSr). Aangezien het een misdrijf betreft, kan de dader er een strafblad door oplopen.
Vandalisme is gedeeltelijk instinctief, een vandaal probeert te laten zien dat hij dominanter is dan anderen. Het verschijnsel wordt onder meer bestudeerd door juristen, sociologen, psychologen en psychiaters.
Etymologie.
De term dook vanaf 1793 op in het revolutionaire Frankrijk. Het vernietigen van kunst waarmee de Revolutie gepaard ging, werd vergeleken met de plundering van Rome in 455 door de Vandalen. Henri Grégoire klaagde dit in 1794 aan voor de Nationale Conventie en leverde een drietal rapporten af over het fenomeen. Het Franse neologisme verspreidde zich daarna snel over Europa.
Soorten vandalisme.
Hoewel er verschillende soorten vandalisme bestaan is een onderverdeling niet duidelijk te maken. Het onderscheid wordt immers meestal gemaakt naar de motieven van de dader(s), maar de drijfveer van de dader kan uit meerdere motieven voortkomen. Iemand kan bijvoorbeeld de auto van een leraar vernielen uit wraak voor zittenblijven (wraakvandalisme), terwijl hij indruk op zijn toekijkende vrienden wil maken (prestigevandalisme) en bovendien zich verveelt op zijn vrije zondag (vervelingsvandalisme). In veel gevallen speelt ook drank- en drugsgebruik mee omdat dit de remmingen verlaagt.
Toch kan het van belang zijn om te weten wat de motiveringen voor het vandalisme zijn, omdat men dit dan gerichter kan aanpakken. Wanneer verveling de drijfveer is kan men ter preventie jeugdactiviteiten organiseren en naast de straf de dader leren dat er betere manieren zijn om tijd te doden. Wanneer het wraakvandalisme betreft, dient de aanpak naast de straf er meer op gericht te zijn de dader te leren dat voor eigen rechter spelen niet acceptabel is. Bij erosievandalisme is het opknappen van het object of de buurt een veel beter preventiemiddel dan het aanpakken van individuele gevallen. Voetbalvandalisme en groepsvandalisme in het algemeen kan men aanpakken door de groep als geheel en ieder lid individueel verantwoordelijk te houden en door met personen met invloed in de groep (bijvoorbeeld het bestuur van een sportvereniging of supportersvereniging) samen te werken. Bij spelvandalisme kan simpelweg voldaan worden met schadevergoeding en een "niet meer doen". Wanneer er pesten of stalking in het spel is, dan is aanpakken van het vandalisme symptoombestrijding en kan men beter het bredere gedrag aanpakken.
De grootste groep plegers is tussen de 10 en de 20 jaar, hoewel incidenteel ook jongere en regelmatig oudere mensen zich aan vandalisme schuldig maken.
Randvormen.
Bij randvormen van vandalisme hebben de daders met hun gedragingen geen kwade bedoelingen, maar leidt het gedrag toch tot schade en/of kosten bij de eigenaar. Voorbeelden zijn:
Prestigevandalisme en vervelingsvandalisme.
Bij prestigevandalisme speelt groepsdruk, stoer doen, en het 'erbij willen horen' een grote rol. Binnen een groep jongeren stelt bijvoorbeeld eentje voor: 'Wie durft zijn naam in de deur van het gymlokaal te krassen?'. Nadat enkelen overstag zijn gegaan doet de rest het ook om niet voor 'mietje' te worden versleten. Vervelingsvandalisme, dat zich onderscheidt doordat de belangrijkste drijfveer verveling is, lijkt hier sterk op. De daders zijn hier over het algemeen tussen de 12 en 16 jaar oud.
Pesten en stalking.
Vandalisme kan onderdeel uitmaken van pesten of stalkingsgedrag. De dader saboteert, beschadigt, bevuilt of vernielt hierbij een object van de gepeste of gestalkte. Het vandalisme maakt vaak deel uit van een breder tegen het slachtoffer gericht gedrag, en kan hier meer als middel dan als doel worden gezien. 
Wraakvandalisme.
Wraakvandalisme komt meestal voort uit ongenoegen en frustratie, en richt zich direct tegen de (vermeende) bron hiervan. Vandalisme op scholen is vaak wraakvandalisme, gericht tegen een leraar of de school uit wraak wegens een slecht cijfer, een schorsing, blijven zitten enzovoort. Ook het bekrassen van een (in de ogen van de dader) hinderlijk geparkeerde auto valt hieronder. De daders zijn hier meestal ouder dan 16.
Diefstal door middel van vandalisme.
Hieronder verstaat men het inbreken in huizen, auto's enzovoort, en het openbreken van parkeermeters, muntsloten, drank- en snoepautomaten en dergelijke om zo gratis producten of de dagopbrengst te bemachtigen. De vernieling is hier eveneens in feite slechts het middel om het doel te bereiken. Het inbreken in snoep- en drankautomaten kan overigens gevaarlijk zijn: het apparaat kan omvallen en de dader verwonden.
Erosievandalisme.
Niet slechts de groep maar ook de omgeving kan een dader beïnvloeden. Onderzoek heeft aangetoond dat wanneer mensen worden geconfronteerd met normschendingen in de omgeving (kapotte objecten en graffiti duiden per definitie hierop), ze zelf ook minder remmingen hebben om de norm te schenden. Bovendien zullen ze dan ook minder geremd zijn andere normen te schenden, zoals het plegen van geweld of diefstal. Oudere reeds beschadigde objecten zijn daarom vaak een geliefder doelwit dan nieuwe onbeschadigde zaken. Bij mooie nieuwe objecten zal men zich eerder schuldig voelen over de daad, of wellicht menen dat de pakkans groter is omdat beter op het object gelet wordt. 
Zo zal een nieuwe muur vaak jaren achtereen schoon kunnen blijven, maar zal zelfs een kleine graffiti ertoe kunnen leiden dat de hele muur binnen de kortste keren is volgespoten. Bovendien draagt een rommelige buurt met volgekalkte muren en beschadigde objecten bij tot onveiligheid en toename van andere vormen van criminaliteit, zoals oplichting, openbare dronkenschap, drugshandel en -gebruik, kraken, mishandeling, diefstal of beroving. 
Goed onderhoud kan dus preventief werken tegen vandalisme en daarmee ook (het gevoel van) veiligheid in een buurt bevorderen. In New York leidde het opruimen en schoonmaken van buurten inderdaad tot een flinke vermindering van criminaliteit. Dit is de zogenaamde 'brokenwindowstheorie', waarbij men ervan uitgaat dat een gebroken raam tot nog meer gebroken ramen leidt.
Groeps- en voetbalvandalisme.
Bij groepsvandalisme is meestal sprake van een grotere groep daders en een uit de hand gelopen evenement, zoals een sportwedstrijd of een concert. De remmingen worden bij daders verlaagd omdat ze zich in een grote groep sterker voelen, zich laten zich meeslepen door de mentaliteit binnen de groep, vaak alcohol hebben gebruikt, en menen dat ze zich makkelijk binnen de groep kunnen verschuilen.
Dit laatste is inderdaad een groot probleem bij eventuele aansprakelijkheid: het is wel duidelijk dat de schade is toegebracht door een groepslid, maar niet door welk groepslid. Iedere aangesprokene zal direct beweren dat hij wel lid was van de groep maar zich keurig gedroeg.
Voetbalvandalisme is een vorm van groepsvandalisme. Hierbij richten kleinere of soms ook grotere groepen voetbalsupporters vernielingen aan, in veel gevallen om hun frustratie af te reageren na een verloren wedstrijd. Veelal moeten bussen en treinen het ontgelden wanneer men zich uitleeft op (de bekleding van) de stoelen. Ook in de stad waar de wedstrijd wordt gespeeld en het stadion zelf kunnen vernielingen worden aangericht. Vaak gaan de vernielingen gepaard met plunderingen, geweldpleging en berovingen. Dit geschiedt eveneens vaak door de groepsdruk en treft willekeurige personen die zich toevallig op de verkeerde plaats bevinden.
Nederland kent in het civiele recht de collectieve aansprakelijkheid in geval van groepsvandalisme. Wanneer schade is toegebracht door leden van een groep (bijvoorbeeld voetbalsupporters van een bepaalde club), hoeft de benadeelde slechts aan te tonen dat de aangesprokene deel uitmaakte van die groep. Met andere woorden: ieder groepslid kan worden aangesproken en slechts het behoren tot dezelfde groep is al onrechtmatig. Hierdoor heeft een benadeelde geen last van bewijsproblematiek en verweren van de aangesprokene dat hij toevallig niets deed: hoor je erbij dan ben je erbij, en als de aangesprokene het er niet mee eens is moet hij zich achteraf maar op de werkelijke daders verhalen. Beelden van bewakingscamera's kunnen eveneens helpen bij het opsporen van daders.
Politiek en religieus getint vandalisme.
Deels overlappend met groepsvandalisme is politiek getint vandalisme. De daders reageren hier een zekere politiek getinte frustratie af. Vaak ziet men dit bij demonstraties die uit de hand lopen, doordat bijvoorbeeld een deel van de demonstranten moedwillig zaken beschadigt of in brand steekt. Ook kan deze vorm van vandalisme zich richten op een politieke tegenstander, bijvoorbeeld door diens auto of huis te beschadigen. Bij verkiezingen kunnen de emoties soms zo hoog oplopen, dat partijleden affiches, posters en stickers van hun concurrenten overplakken, bekladden of beschadigen. Wanneer twee groepen daders van verschillende politieke zijden elkaar tegen het lijf lopen, kan dit leiden tot gewelddadige confrontaties. Verder ziet men vaak bij de vak van een regime dat de mensen hun woede koelen op de symbolen van dit regime, bijvoorbeeld het neerhalen van standbeelden van communistische leiders als Lenin na de val van het communisme, het neerhalen van standbeelden van Saddam Hoessein na diens val, of het vernielen van de gehate Franse douanehuisjes na het einde van de Franse Tijd. 
In veel gevallen gaan de handelingen verder dan blinde vernieling en probeert men een politieke boodschap uit te dragen. Het vandalisme is hier eerder een middel om het doel te bereiken en eventuele vernieling of schade is voor de dader bijzaak. Men kan bijvoorbeeld met verf politieke leuzen op muren en objecten spuiten. Hiertoe wordt bij voorkeur een duidelijk zichtbaar object gekozen, zoals een muur naast een drukke verkeersweg, of een viaduct. Een ander voorbeeld is het (deels) onleesbaar maken van plaatsnamen op wegwijzers. Deze vorm van vandalisme treft men vaak aan in België, waar de op tweetalige wegwijzers de plaatsnaam in de ongewenste taal onleesbaar wordt gemaakt. De toeren die hierbij moeten worden uitgehaald om het vandalisme te verrichten kunnen zeer gevaarlijk zijn. Een historisch voorbeeld waren de luddieten, die hun frustratie over het wegnemen van hun broodneming op de oorzaak hiervan (machines) afreageerden, en hiermee tegelijkertijd een boodschap uitdroegen.
Ook ambassades kunnen het doelwit zijn van politiek vandalisme. Zo werden de ambassades van Denemarken in Libanon en Syrië na het verschijnen van de cartoons over Mohammed in Jyllands-Posten in brand gestoken. Volgens het verdrag van Wenen is het gastland in zo'n geval verantwoordelijk voor de schade.
Zoals bovenstaand voorbeeld aantoont kunnen ook religieuze motieven meespelen. Hierbij is een bepaalde als vijandig beschouwde religie, diens gebedstempel of bezittingen en huizen van de gelovigen doelwit van het vandalisme. In 723 werd bijvoorbeeld door Bonifatius de heilige Donareik omgehakt, in het kader van de kerstening, en in de 16e eeuw vond de Beeldenstorm plaats. Een recenter voorbeeld zijn de door de Taliban en de Islamitische Staat aangerichte vernielingen tegen christelijke en zelfs islamitische heiligdommen, die gezien worden als een vorm van afgodenverering.
Intimidatie.
Vandalisme is soms een manier om een dreigement over te brengen. Vaak zijn de vernielingen hier vergezeld van een teken. Een baksteen met een mededeling eraan die door een ruit wordt gegooid is bijvoorbeeld een manier om te laten zien dat de dader een zekere vorm van geweld niet schuwt. Een andere manier is het bekladden van iemands huis met rode verf, waarbij de dreiging uitgaat van de gelijkenis met bloed. In tegenstelling tot de meeste andere vormen van vandalisme wil de dader dat in ieder geval het slachtoffer heel duidelijk beseft wie de dader is en waarom hij dit gedaan heeft. Verder kan de dader ook een zeker naming and shaming schandpaaleffect beogen.
Vandalisme gericht tegen het verkeer.
Een wijze van vandalisme die gevaarlijk tot zeer gevaarlijk kan zijn wordt gevormd door tegen het spoor-, weg- of zelfs vliegverkeer gerichte daden. Het motief is vaak verveling. Vaak beginnen dergelijke daden met het leggen van kleine objecten (bijvoorbeeld een munt) op rails en kijken wat er gebeurt. Of men probeert vanaf een viaduct op auto's te spugen of urineren. Dit escaleert, vaak door groepsdrang, tot gevaarlijker daden. Men legt bijvoorbeeld een betonblok op de rails waardoor de trein kan ontsporen, of men gooit stenen naar autobestuurders (steengooi-incident). Een variant is het verblinden van landende piloten met een felle (laser) lichtbron bij vliegvelden. Dergelijke daden kunnen zeer ernstige ongelukken tot gevolg hebben. Strafrechtelijk geldt dit als een gevaarzettingsdelict, dat een stuk strenger kan worden bestraft dan 'gewoon' vandalisme.
Cybervandalisme.
Cybervandalisme is vandalisme door (via het internet) wijzigingen in software of websites aan te brengen of deze te wissen of onbruikbaar te maken. Hierbij worden webpagina's moedwillig gewist of veranderd tegen de wil van de eigenaar of rechthebbende, of wordt in computernetwerken ingebroken en worden wijzigingen aangebracht. Ook het creëren en in omloop brengen van computervirussen is een vorm van (cyber)vandalisme. De motiveringen achter cybervandalisme komen deels overeen met die achter 'gewoon' vandalisme: balorigheid, het willen uitoefenen van macht, verveling, rancune of frustratie. Ook hier kunnen de vernielingen deel uitmaken van breder tegen een ander gericht gedrag en zijn ze eerder middel dan doel, bijvoorbeeld in het geval van de cyberaanvallen van Rusland tegen Oekraïne in de jaren 10 en 20 van de 21e eeuw of op individueel niveau bij stalking en (cyber)pesten.
Vraag om aandacht.
Iemand kan vernielingen plegen als vraag om aandacht of hulp, omdat hij meent dat er op andere manieren niet meer naar hem geluisterd wordt. Gebouwen van overheidsinstanties zijn hierbij vaak het doelwit.
Zie ook.
Prijskaart (politiek)

</doc>
<doc id="21449" url="https://nl.wikipedia.org/wiki?curid=21449" title="Dubrovnik">
Dubrovnik

Dubrovnik (Italiaans en Duits: "Ragusa"; Hongaars: "Raguza"; Latijn: "Rausium", later "Ragusium") is een havenstad in Dalmatië, een regio in Kroatië, aan de Adriatische Zee. De stad heeft 41.562 inwoners (2021) en is de hoofdstad van de provincie Dubrovnik-Neretva.
Dubrovnik, dat gelegen is onder de berg Srđ, wordt als een van de mooiste steden van de Adriatische kust beschouwd en wordt daarom ook wel de 'Parel van de Adriatische Zee' genoemd. De oude, compleet ommuurde vestingstad van Dubrovnik staat op de Werelderfgoedlijst van de UNESCO.
Voor de Blasiuskerk staat Roland, de schutspatroon van de stad. Historische monumenten zijn verder het Franciscanerklooster (met een mooie, 14e-eeuwse kruisgang), de nog intacte zeer oude Apotheek, alsook het aparte Dogepaleis. De oude haven werd al gebruikt toen de Levantijnen hier in de 7e eeuw binnenvoeren. De vele roodgedakte patriciërshuizen en paleizen stammen uit de 17e eeuw. Door de hele stad zijn vele fonteinen aangelegd (Onofrio-fontein) die hun water, dat door 16 reservoirs wordt geleid, alle krijgen van bergbronnen. Het culturele leven kreeg impulsen van o.a. Lord Byron, de Engelse romantische dichter, die hier een tijdje woonde en werkte, en George Bernard Shaw die hier enige weken te gast was bij een bevriend schrijver.
Er zijn veerdiensten tussen Dubrovnik en andere steden aan de Adriatische Zee, zoals Bari en Ancona in Italië alsmede de Kroatische havensteden Rijeka, Zadar en Split. Sinds 26 juli 2022, na de inhuldiging van de Pelješacbrug, is de stad ook over land met de rest van het Kroatisch grondgebied verbonden, zonder een voorheen nodige passage door Bosnië en Herzegovina.
Geschiedenis.
Dubrovnik werd in de 7e eeuw gesticht door geromaniseerde Illyriërs uit Epidauros (het huidige Cavtat) en de gevluchte Iliryriers uit de stad Salona (het huidige Solin), op de vlucht voor de binnenvallende Slaven (Avaren) . Zij stichtten de stad in de 7e eeuw – onder de naam Lausa – op het schiereiland van het huidige Dubrovnik . Met de komst van Venetië in 1205 is de naam Ragusa geworden. De Slavische naam van de stad, Dubrovnik, kwam er pas na de terugtrekking van Venetië 1797 en na de val van Habsburgse rijk in 1919.
Na een tijd onder de bescherming van het Byzantijnse Rijk te hebben geleefd, kwam Ragusa na de Vierde Kruistocht onder Venetiaans bestuur (1205-1358). Bij de Vrede van Zadar in 1358 werd de stad een vazalstaat van het Koninkrijk Hongarije.
Onder Hongaars bestuur werd in 1382 Ragusa volledig zelfbestuur verleend. De stad behoefde slechts een schatting aan de koning te betalen en Hongarije bij te staan met haar vloot. Aldus werd Ragusa een vrije stadstaat. De stad werd ommuurd en voorzien van twee havens in Ragusa en Cavtat. De republiek breidde gestaag haar grondgebied uit. In 1272 veroverde Ragusa het eiland Lastovo, in de 14e eeuw Pelješac, Mljet en de littoral rondom Ragusa zelf. In 1427 werd de Konavle toegevoegd aan de republiek.
De Republiek Ragusa bereikte het hoogtepunt van haar macht in de 15e en de 16e eeuw, toen de zeemacht van Ragusa kon wedijveren met die van Venetië en andere Italiaanse zeestaten. Het motto van de stad, "Libertas", stamt uit die tijd en verwijst naar de vrijhandel waarvan Ragusa sterk profiteerde. Toen in 1492 Spanje en Portugal hun Sefardische joden uitwezen, zochten enkelen van hen hun toevlucht in Ragusa. Zij gebruikten hun connecties met andere Sefardiem in Europa en het Ottomaanse Rijk om handel te drijven.
Het lot van Ragusa was nauw verbonden met het lot van het Ottomaanse Rijk. Venetië en Ragusa ondersteunden de Ottomanen en de Gujarati tegen de Portugezen in de Slag van Diu (1509). Deze slag werd echter verloren en de handelsroutes verplaatsten zich van de Middellandse Zee naar Indië, dat in handen was van de Portugezen. In 1526 accepteerde Ragusa de opperheerschappij van de Ottomaanse sultan en betaalde de sultan tribuut. Een crisis in de Middellandse Zeehandel en de rampzalige aardbeving van 1667 maakten een einde aan de bloeiperiode van de republiek. De aardbeving verwoestte vele gebouwen en de rector kwam om. Hoewel Ragusa zich herstelde, was de republiek slechts een schim van zijn vroegere zelf.
Bij de Vrede van Karlowitz van 26 januari 1699 werden twee kleine grensgebieden in het noordwesten en in het zuidoosten van Ragusa geschonken aan het Ottomaanse Rijk, om op die manier te voorkomen dat de Republiek Venetië – in die tijd de grootste bedreiging voor Ragusa – via land Ragusa kon aanvallen. Als gevolg van dit verdrag maakt de kustplaats Neum (in het noordwestelijke overgedragen gebied) nog steeds deel uit van Bosnië en Herzegovina en niet van Kroatië. De Kroatische regering wil deze onderbreking in de aaneensluiting van het Kroatische grondgebied omzeilen door een brug aan te leggen naar het schiereiland Pelješac dat voor de kust van Neum ligt en wel deel uitmaakt van Kroatië. Het zuidoostelijke overgedragen grensgebied ligt in Montenegro.
In 1776 was Ragusa de eerste staat die de jonge Verenigde Staten van Amerika erkende.
In 1806 gaf de stad zich over aan de Fransen onder Napoleon om een Russisch-Montenegrijnse belegering te beëindigen (tijdens de belegering werd de stad belaagd door 3000 kanonskogels). De stad werd gered, maar in 1808 schafte maarschalk Marmont de republiek af en werd haar grondgebied ingelijfd bij de Illyrische provincies.
Na de Eerste Wereldoorlog werd het gebied een deel van Joegoslavië. Tijdens de Kroatische onafhankelijkheidsoorlog, in december 1991, werd het historische centrum door het Joegoslavische leger vanuit de bergen beschoten en zwaar beschadigd. Deze daad werd door het Joegoslaviëtribunaal gekwalificeerd als oorlogsmisdaad, en de commandant Pavle Strugar werd veroordeeld tot zevenenhalf jaar gevangenisstraf.
Na de oorlog werd het gebied een Kroatische exclave, dat los kwam te liggen van de rest van het Kroatische grondgebied doordat de kustplaats Neum onder Bosnisch bestuur kwam. In 2002 werd aan de noordwestzijde van de stad de Franjo Tuđmanbrug (most Dubrovnik) geopend.

</doc>
<doc id="21450" url="https://nl.wikipedia.org/wiki?curid=21450" title="Ragusa (Kroatië)">
Ragusa (Kroatië)



</doc>
<doc id="21451" url="https://nl.wikipedia.org/wiki?curid=21451" title="Ragusium">
Ragusium



</doc>
<doc id="21452" url="https://nl.wikipedia.org/wiki?curid=21452" title="F16">
F16

 

</doc>
<doc id="21453" url="https://nl.wikipedia.org/wiki?curid=21453" title="Treinseries in Nederland">
Treinseries in Nederland



</doc>
<doc id="21454" url="https://nl.wikipedia.org/wiki?curid=21454" title="Gavrilo Princip">
Gavrilo Princip

Gavrilo Princip (ook wel "Gabriël Princip"; Servisch Cyrillisch: Гаврило Принцип) (Obljaj, 25 juli 1894 – Theresienstadt, 28 april 1918) werd bekend als de moordenaar van aartshertog Frans Ferdinand van Oostenrijk, een daad die de directe aanleiding voor de Eerste Wereldoorlog vormde.
Levensloop.
Princip was de zoon van een postbode en het vierde kind in een reeks van negen kinderen, van wie er zes in hun eerste levensjaar overleden. In 1907 ging hij naar de handelsschool in Sarajevo, de hoofdstad van Bosnië-Herzegovina. Hij zat in klas 1b, met 41 andere leerlingen, van wie de meesten uit de plaatselijke handelselite of ambtenarij kwamen. Princip was in die tijd nog niet bezig met politiek. Hij hield wel erg van boeken; al sinds zijn kinderjaren op het platteland van Grahovo.
Maar Princip hield niet van de handelsschool en ging in 1910 naar het gymnasium van Tuzla. Deze overstap viel hem zwaar en hij gedroeg zich slecht. Princip werd overgeplaatst naar het Eerste Gymnasium van Sarajevo, waar hij zijn studie ook afrondde. Vanaf 1911 begonnen zijn idealen zich te vormen, bijvoorbeeld door de zelfmoordaanslag van Bogdan Žerajić een jaar daarvoor.
Na het gymnasium voegde hij zich bij de geheime Bosnisch-Servische nationalistische beweging, de Zwarte Hand. De twee daaropvolgende jaren wijdde hij aan deze beweging.
In 1912 had Princip geprobeerd dienst te nemen in het Servische leger dat op het punt stond Macedonië binnen te vallen. Hij werd echter door majoor Tankosić geweigerd omdat deze hem te klein en te zwak vond, waarbij deze ook het dreigement toevoegde hem een pak slaag te laten geven indien hij niet direct wegging. Diep vernederd keerde Princip terug, met het voornemen te bewijzen dat ook hij een daad kon stellen, en beslist niet klein en zwak was. Het toeval wilde dat het juist Tankosić was die twee jaar later de Zwarte Hand van wapens en vergif zou voorzien.
De moord.
Op 28 juni 1914 zouden de Oostenrijks-Hongaarse troonopvolger Frans Ferdinand en zijn vrouw Sophie Chotek de hoofdstad Sarajevo van het sinds 1908 door Oostenrijk-Hongarije geannexeerde Bosnië bezoeken. De dag was echter ongelukkig gekozen, want op 28 juni herdacht men in het naburige Servië het einde van de Servische onafhankelijkheid in de middeleeuwen na de slag op het Merelveld in 1389.
Princip en twee medestudenten broedden een plan uit om Frans Ferdinand te liquideren en legden dit plan voor aan de leiding van de Zwarte Hand. Deze reageerde terughoudend, maar bezorgde het drietal toch een aantal wapens en cyanidecapsules. Een aantal leden van de Zwarte Hand stond klaar langs de route om Frans Ferdinand te vermoorden. Toen, na lang wachten, de stoet langskwam, gooide een van hen een handgranaat naar de auto van de troonopvolger. De handgranaat werd weggeslagen door Frans Ferdinand of stuiterde uit de auto. Hij kwam vervolgens onder een er achter rijdende auto met officieren terecht en ontplofte na 10 seconden. Drie officieren raakten gewond. Princip en zijn maten waren ontmoedigd door de mislukking en gaven er de brui aan. Princip zelf droop af en ging naar de delicatessenzaak van ene Moritz Schiller.
Ferdinand stond erop de dag af te werken volgens de agenda, maar veranderde later van gedachten; hij wilde naar het ziekenhuis om de gewonde officieren te bezoeken. Zijn chauffeur nam echter de verkeerde afslag, waardoor het gezelschap oog in oog kwamen te staan met Princip, die net uit de delicatessenzaak kwam. Voor Princip kwam deze ontmoeting uiteraard geheel onverwacht, maar toch zag hij zijn kans schoon. Hij trok zijn pistool, en vuurde drie schoten af. Sophie werd in de buik getroffen, en daarna werd Ferdinand geraakt in de hals. De derde kogel was eigenlijk bedoeld voor Oskar Potiorek, militair gouverneur van Bosnië. Sophie en Ferdinand overleden; ze lieten drie kinderen achter. Princip slikte de cyanide (cyaankali) die hij gekregen had, maar braakte ze uit. Hij trachtte dan zich door zijn hoofd te schieten, maar omstanders sloegen hem het pistool uit zijn hand.
De aanslag was knullig opgezet en het slagen van de moord was eigenlijk vooral te danken aan toeval. Door het toeval dat Frans Ferdinand besloot de officieren in het ziekenhuis te bezoeken, dat de chauffeur de verkeerde afslag nam en stilstond, en dat Princip toevallig door de voordeur van de delicatessenzaak naar buiten stapte, kon Princip de kroonprins van zijn leven beroven. Hierdoor werd een keten van gebeurtenissen in gang gezet die leidde tot de Eerste Wereldoorlog.
Rechtszaak en gevangenschap.
Tijdens de rechtszaak in Sarajevo werd Princip op 28 oktober 1914 veroordeeld tot twintig jaar gevangenisstraf, de maximale straf voor iemand jonger dan twintig jaar. Een aantal van zijn vrienden - waaronder zijn beste vriend Danilo Illić - waren al wel meerderjarig, en werden daarom opgehangen. Waarschijnlijk had Princip al tuberculose opgelopen voordat hij in de gevangenis kwam. Enige tijd later moest zijn rechterarm worden geamputeerd als gevolg van bot-tuberculose.
Hij verbleef in de gevangenis in Theresienstadt. Hij werd er in isolatie gehouden, was altijd geketend en mocht geen bezoek ontvangen. In zijn cel had hij met een lepel in de wand gekrast: "Onze geesten sluipen door Wenen, fluisteren in de paleizen en laten de heren sidderen." Volgens zijn psychiater, Dr. Pappenheim, werd hij echter verteerd door schuldgevoel over wat zijn daad in gang had gezet, vooral betreffende de gevolgen voor zijn eigen landgenoten. Na bijna vier jaar gevangenschap overleed hij in een ziekenhuis vlak bij de gevangenis, een half jaar voor het einde van de oorlog.

</doc>
<doc id="21455" url="https://nl.wikipedia.org/wiki?curid=21455" title="Treinserie">
Treinserie

Een treinserie (niet te verwarren met materieelserie) is een reeks treindiensten die een bepaalde route volgens een bepaald patroon afleggen. Elke treindienst heeft een treinnummer (ritnummer). De laatste twee cijfers hiervan verschillen per treindienst, de overige cijfers duiden de trein"serie" aan.
Een treinserie komt overeen met een "lijn" in het stads- en streekvervoer. Evenwel, bij het stads- en streekvervoer worden de lijnnummers duidelijk gecommuniceerd, terwijl de serienummers van treinen in Nederland en België alleen voor administratief gebruik zijn.
Geeft men iemand een reisadvies, dan wordt het lijnnummer van de tram of bus genoemd, maar niet het serienummer van de trein.
Nederland.
Elke trein (goederen- of personentrein) die in Nederland rijdt, rijdt onder een treinnummer dat binnen één dag uniek is. Reizigerstreinen die dezelfde treinsoort op hetzelfde traject rijden behoren tot een treinserie, en ook als het ene traject het andere omvat, mits de totale frequentie per richting niet groter is dan 2x per uur (7400 en 17400 zijn om die reden niet gecombineerd; idem voor 4000 en 4700, en voor 4100 en 4200; merk ook op dat verwante series vaak niet opeenvolgende honderdtallen gebruiken, maar een honderdtal en 10000 meer). Bij kleine verschillen in een treindienst afhankelijk van de dag hebben de diensten op de verschillende dagen wel hetzelfde treinnummer. De even nummers worden gebruikt voor de ene richting, en de oneven nummers voor de andere. Gezien de frequentie zijn er voor een treinserie nooit meer dan 96 nummers nodig. Een uitzondering op het voorgaande was treinserie 14100 (Rotterdam Centraal – Vlaardingen Centrum); deze reed als enige om het kwartier, maar alleen in de spits; daardoor was het aantal beschikbare nummers toch genoeg.
Het derde en volgende cijfer van rechts wordt constant gehouden binnen een treinserie. Meestal worden voor een treinserie 100 nummers gereserveerd, met een honderdvoud om de serie aan te duiden, en een deel van de volgende 99 nummers voor de treinnummers. Bij sommige bijzondere series zijn niet meer dan 9 nummers nodig. Het tweede en volgende cijfer van rechts kan dan constant worden gehouden binnen de treinserie. Het tienvoud wordt gebruikt om de serie aan te duiden, en een deel van de volgende 9 nummers voor de treinnummers. Er zijn ook varianten zoals treinserie 140 / 240 (Internationale trein Amsterdam - Berlijn v.v), met de 20 gereserveerde nummers 140-149 en 240-249.
Het treinnummer gaat bij een frequentie van 2 keer per uur steeds 2 omhoog, en bij een frequentie van 1 keer per uur steeds 4, in beide gevallen gaat het nummer dus met 4 per uur omhoog. Bij minder frequente treinen hoeft dit niet te gelden.
Een voorbeeld is de treinserie 3000 (IC Den Helder – Nijmegen vv) met potentieel de nummers van 3000 tot en met 3099. In de genoemde richting zijn er de oneven nummers 3015 t/m 3097, en in omgekeerde richting de even nummers 3008 t/m 3086.
De treinnummers staan in het spoorboekje en voorheen op het stempel van de conducteur. In de reisplanner op de NS-website kan het treinnummer zichtbaar gemaakt worden door mouseover bij de treinsoort onder "reisdetails"; dit werkt niet altijd op een smartphone; de NS Reisplanner Xtra vermeldt het nummer expliciet. Bij gebruik van het spoorboekje kan men bij tabeloverschrijdende treinen aan de treinnummers zien welke kolommen bij dezelfde trein horen.
Er staan geen treinnummers op de vertrekstaat en de CTA.
Werd er in het verleden omgeroepen: "Dienstmededeling: 3518 plus 15" dan wist een ingewijde dat trein 3518 een kwartier vertraging heeft.
Soms worden treinseries op een knooppunt aan elkaar gekoppeld zodat deze feitelijk één doorgaande treindienst vormen, bijvoorbeeld in 2011 de 1500 (Intercity van Amersfoort Schothorst naar Amsterdam Centraal) en de 4500 (Intercity van Amsterdam Centraal naar Enkhuizen). 
Een treinserie kan per richting meerdere tabellen uit het spoorboekje beslaan. Omgekeerd kan een tabel uit het spoorboekje meerdere treinseries behelzen. Wel hoort zowel elke treinserie als elke tabel, in het geval van binnenlandse treinen, maar bij één vervoerder. Bij de kleinere vervoerders is er grotendeels een een-op-eenverband tussen de twee.
België.
In België is geen onderscheid tussen even en oneven, maar telt men door. Een treindienst rijdt in België doorgaans elk uur; de eerste 50 nummers in een serie zijn genoeg voor een treindienst en worden doorgaans gebruikt voor een IC-verbinding. De hogere nummers kunnen gebruikt worden voor een andere treindienst, meestal een L- of S-verbinding. De eerste nummers xx00-xx24 of xx50-xx74 worden gebruikt voor de heenrichting, de nummers xx25-xx49 of xx75-xx99 voor de terugrichting. Ieder uur is het treinnummer voor dezelfde richting dus 1 hoger dan het vorige uur.
Dit geldt niet voor piekuurtreinen; deze hebben een afwijkende nummering. Hun treinserienummer is 7000 bij een vertrekuur vóór 14.00 uur en 8000 bij een vertrekuur vanaf 14.00 uur.
De verbindingen krijgen naast een treinserie ook een nummer toebedeeld dat de verbinding aanduidt, zoals IC-15 of L-24. Vroeger kregen de IC- en IR-verbindingen een letter toegekend, voor InterCity's is dat een hoofdletter, voor InterRegio's een kleine letter, maar hier is men in 2014 van afgestapt.
De treinnummers staan in het spoorboekje en in de reisplanner op de NMBS-website. Op de Desiro-treinen worden ze ook aangeduid op de bestemmingsfilms.

</doc>
<doc id="21456" url="https://nl.wikipedia.org/wiki?curid=21456" title="Bartolomé de las Casas">
Bartolomé de las Casas

Bartolomé de las Casas (Sevilla, 24 augustus 1484 – Madrid, 17 juli 1566) was een Spaans priester van de orde der dominicanen, de eerste die werd uitgezonden naar de Nieuwe Wereld en de eerste bisschop van Chiapas. In tegenstelling tot veel van zijn collega's en tijdgenoten nam hij het op voor de inheemse bewoners van het pas door Christoffel Columbus ontdekte land. Hij heeft ervoor gezorgd dat de indiaanse slavernij is gestopt, door keizer Karel V over te halen.
Las Casas bezocht de Nieuwe Wereld voor het eerst in 1502. In 1512 trok hij naar het pas veroverde Cuba, waar hij een haciënda en enige slaven verkreeg. Vergeleken met de meeste andere Spanjaarden behandelde hij zijn slaven goed. Twee jaar later gaf hij deze bezittingen op en begon zijn activiteiten ter verbetering van de positie van de indianen. In 1522 kreeg hij van keizer Karel V de toestemming een modelkolonie te stichten in Venezuela, een experiment dat na twee jaar mislukte, voornamelijk door het ingrijpen van slavenhandelaren. De las Casas' inspanningen leidden in 1542 tot de Nieuwe Wetten, waarbij indiaanse slavernij werd verboden en het de conquistadores werd verplicht rekening te houden met het welzijn van de indianen. In 1544 werd hij benoemd tot bisschop van Ciudad Real in Chiapas.
Zijn bekendste werk heet "Brevísima relación de la destrucción de las Indias". Hij schreef dit werk in 1542 (gepubliceerd in 1552) als aanklacht tegen de mishandeling van de indianen. Hij bleef bij het standpunt of geloof dat de volken gekerstend moesten worden en wierp zich op tegen het afslachten en mishandelen van de aangetroffen 'ongelovigen'. Hij kreeg het onder meer voor elkaar dat, tijdens het beroemde Dispuut van Valladolid in 1550, de 'Indios Bravos' voortaan als 'mensen' werden erkend. Hij nam het hierbij op tegen Juan Ginés de Sepúlveda die betoogde dat indianen geen ziel hadden en daarom ook geen mensen konden zijn. Ditzelfde lukte hem echter niet voor de Afrikanen, waarna vervolgens de weg vrij was voor de slavenhandel. Toen Las Casas de gruwelijkheden onder ogen kwamen die samengingen met de invoer van slaven uit Afrika, keerde hij zich ook hiertegen.
In 1547 keerde hij definitief terug naar Spanje. Hij ging wonen in een dominicanerklooster in Madrid maar bleef zich inzetten voor de indianen. Las Casas heeft ook de samenvatting geschreven van het scheepsdagboek van Columbus. Dit dagboek is verloren gegaan en Las Casas' samenvatting is dus de meest primaire bron die er nog over is van de ontdekking van Amerika. Hij overleed in 1566.
Op 2 oktober 2002 werd zijn zaligverklaringsproces geopend door de Katholieke Kerk.
Hij wordt gevierd op 20 juli volgens de heiligenkalender van de Anglicaanse Kerk en op 17 juli volgens de Lutherse kalender.
Receptie.
Las Casas wordt gezien als een groot beschermer van de indianen en als een van de eerste voorvechters voor de mensenrechten. De Mexicaanse stad San Cristóbal de las Casas, het vroegere Ciudad Real, is naar hem vernoemd. Onder conservatieve Spaanse historici is hij echter minder populair en wordt hij wel gezien als de initiator van de zwarte legende. Men vergelijkt Bartolomé de las Casas weleens met de Nederlandse Multatuli. Opvallend aan zijn visie is dat hij vooral als kerkelijk jurist redeneerde, en niet zozeer vanuit het thomisme, of slechts ageerde vanuit verontwaardiging. Het middeleeuwse kerkelijke recht leverde hem argumenten voor zijn uiteindelijke positie.
In Spanje wordt Las Casas vooral in conservatieve kringen ook tegenwoordig nog altijd op uiterst kritische en argwanende wijze bekeken. Ramón Menéndez Pidal (1869-1968), de belangrijkste Spaanse historicus van de 20e eeuw, probeerde zelfs in 1963 nog in een omvangrijke studie aan te tonen dat Las Casas geestesziek moet zijn geweest. Voornamelijk tijdens de Franco-dictatuur waren er pogingen om Las Casas neer te zetten als een kwaadaardige jood die er alles aan gelegen was zijn katholieke vaderland in een kwaad daglicht te stellen, vanwege zijn vermeende haat jegens het katholieke geloof. 
Men zou Bartolomé de Las Casas kunnen beschouwen als een klokkenluider "avant la lettre", wiens kritiek nog altijd niet ten volle onder ogen is gezien (laat staan geïntegreerd) en ook bijna 450 jaar na zijn dood nog steeds aan het slechte collectieve geweten van zijn vaderland knaagt.
Ontdekking van Amerika voor de reizen van Columbus.
Verschillende Europese kronieken uit de 15e en 16e eeuw vermelden nieuws over waarnemingen van Amerikaanse gebieden vóór 1492. De Spanjaard Bartolomé de las Casas verklaarde dat een schip van het Iberisch schiereiland, waarschijnlijk Portugees, op weg naar Vlaanderen of Engeland , door een storm was meegesleept naar de Antillen. Hij bevestigde het verhaal onder meer omdat de Indianen van Cuba beweerden dat blanke mannen met baarden Hispaniola een paar jaar vóór Columbus hadden bezocht. Bovendien verzamelde Las Casas nieuws van drie verschillende zeevaarders, een Portugees, een Andalusiër en een Galiciër, die land ten westen van Ierland hadden gezien vóór 1492.

</doc>
<doc id="21457" url="https://nl.wikipedia.org/wiki?curid=21457" title="Bartelomeo de las Casas">
Bartelomeo de las Casas



</doc>
<doc id="21458" url="https://nl.wikipedia.org/wiki?curid=21458" title="Amalgaam">
Amalgaam

Een amalgaam is een legering van kwik (&lt;chem&gt;Hg&lt;/chem&gt;) en een of meer metalen, die meestal als metaalpoeder in het kwik zijn opgelost. Amalgaam werd in de tandheelkunde veel gebruikt voor het vullen van gaatjes in kiezen. Door de kritiek hierop, wegens de giftigheid van kwik, neemt dit gebruik af en worden meer en meer composieten en andere vervangende materialen gebruikt.
Amalgaam in de tandheelkunde.
Moderne tandheelkundige amalgamen worden uit twee componenten gemaakt: een poeder van een verbinding van tin en zilver, samen &lt;chem&gt;Ag_3 Sn&lt;/chem&gt; en meer dan 50% kwik, de vloeistof. Bij het mengen, het "tritureren", komt het kwik in contact met de poederdeeltjes en gaan de deeltjes oplossen. Aldus ontstaat een matrix van zilver-kwik- en tin-kwikdeeltjes, met een vulstof van de niet-aangetaste zilver-tindeeltjes.
Omdat het tin-kwikmengsel, de zogenaamde γ2-fase, geen goede fysische eigenschappen heeft, het corrodeert onder andere snel en heeft een beperkte sterkte, wordt soms koper aan het poeder toegevoegd of een koper-tin-zilverlegering of zilver-koperdeeltjes aan de zilver-tindeeltjes. Men zal ook proberen het in een gaatje in de tand aangebrachte amalgaam stevig aan te duwen, zodat er zo veel mogelijk overbodig kwik wordt verwijderd. Dit heet "condenseren".
Voordelen.
Amalgaam is een materiaal dat al sinds 1830 als vulmateriaal wordt gebruikt. De voordelen zijn onder meer:
Nadelen.
Bezwaren tegen het gebruik van amalgaam in de tandheelkunde zijn:
Kwikbelasting uit amalgaamvullingen.
Geschiedenis.
Zorgen over kwik uit amalgaamvullingen bestaan al sinds de oprichting van de "American Society of Dental Surgeons" in 1840. Deze organisatie werd in 1856 opgeheven omdat zij steeds meer leden verloor, vooral omdat deze werden geroyeerd vanwege het gebruik van amalgaamvullingen. De in 1859 opgerichte "American Dental Association" stond het gebruik van amalgaam toe.
Moderne tijd.
De aanvaardbare dagelijkse hoeveelheid kwik is door de Wereldgezondheidsorganisatie op 43 microgram bij 70 kilogram lichaamsgewicht gesteld. Deze norm kan bij mensen met amalgaamvullingen dus worden overschreden. De meeste tandartsen zijn van mening dat de hoeveelheid kwik die vrijkomt onvoldoende is om bij patiënten schade te veroorzaken.
Verschillende belangengroepen maken zich zorgen dat het vrijkomende kwik in het lichaam wel schade veroorzaakt.
In verscheidene onderzoeken waarbij honderden kinderen met en zonder amalgaamvullingen jaren werden gevolgd, werd geen verschil gevonden in zenuwfunctie en gedrag. In een Italiaans onderzoek werd er ogenschijnlijk een relatie vastgesteld tussen de hoeveelheid kwik in vruchtwater en het aantal en het oppervlak van amalgaamvullingen van de moeder, maar was het verschil niet significant.
Over het algemeen wordt in de medische wereld aangenomen dat amalgaam veilig is. De eerder geciteerde literatuurstudie van Maths Berlin stelt dat er geen bewijs is dat meer dan 1% van de bevolking zodanig gevoelig is voor kwik dat er aantoonbare gezondheidseffecten op kunnen treden en dat daarom een effect nooit epidemiologisch kan worden aangetoond. Hier wordt ook gesteld dat er geen reden is om te geloven dat alle mensen die menen door amalgaam geschaad te zijn, inderdaad door amalgaam zijn aangedaan, maar ook dat er waarschijnlijk veel mensen zijn met bijwerkingen van amalgaam die zich hiervan niet bewust zijn.
De toepassing van amalgaam is in Noorwegen sinds 1 januari 2008 in de tandheelkunde verboden als deel van een maatregel om de kwikbelasting in het milieu te verminderen.

</doc>
<doc id="21459" url="https://nl.wikipedia.org/wiki?curid=21459" title="Dalmatië">
Dalmatië



</doc>
<doc id="21460" url="https://nl.wikipedia.org/wiki?curid=21460" title="Dalmacija">
Dalmacija



</doc>
<doc id="21461" url="https://nl.wikipedia.org/wiki?curid=21461" title="Eibergen">
Eibergen

Eibergen (Nedersaksisch: "Eibarge") is een plaats in de gemeente Berkelland in de Achterhoek, provincie Gelderland.
Het dorp Eibergen ligt aan het riviertje de Berkel, dat ten oosten van Eibergen Nederland binnenstroomt om in Zutphen in de IJssel uit te monden. Binnen de bebouwde kom wonen ongeveer mensen. Eibergen was tot 2005 een zelfstandige gemeente met de dorpen Beltrum, Rekken en Zwolle.
Geschiedenis.
Eibergen wordt in 1188 voor het eerst vermeld als de parochia Ecberghe. Het was toen reeds een zelfstandig kerspel, waartoe de buurschappen Olden Eibergen, Hupsel, Haarlo en de Waterhoek, Mallem en Rekken behoorden. Ook het kasteel van de Heerlijkheid Borculo behoorde tot 1509 tot het kerspel. Wereldlijk behoorde het gehele kerspel daartoe. Kerkpatroon van Eibergen was de apostel en evangelist Matteüs.
In de 15e eeuw moet Eibergen de beschikking hebben gekregen over enige stedelijke rechten. Het stadsbestuur bestond uit vier indirect door de burgerij gekozen burgemeesters en twee gemeenslieden. De jaarlijkse verkiezing had plaats op Sint Matthias (24 februari) in de Oude Mattheüskerk van Eibergen. Bekend is dat er in de 12e eeuw al een kerk stond op deze plaats. De huidige kerk is rond 1500 in gotische stijl gebouwd en is sinds de Reformatie in 1616 protestants.
De stad was verdeeld in 9 rotten of wijken met ieder een eigen rotmeester. Elk rot koos een keurnoot. De negen keurnoten kozen de burgemeesters en gemeenslieden achter gesloten deuren in de (latere) consistoriekamer. Medebepalend voor de vraag of het stadsbestuur mocht blijven of vervangen zou worden, was de afloop van de voorafgaand aan de verkiezingen plaatshebbende controle van de jaarrekening, die door het zittende college was opgesteld.
Er waren drie gilden: een weversgilde, een kleermakersgilde en een schoenmakersgilde. Het zegel dat het stadsbestuur gebruikte was afgeleid van dat van de heren van Borculo: de drie Borculose bollen werden drie Eibergse eieren. (Ter overweging: op een oude kaart uit 17e-18e eeuw wordt melding gemaakt van "Eyburg". Voorheen heette Eibergen Eckberge. Eck zou kunnen staan voor eik en derhalve zouden de drie "bollen" drie eikels kunnen zijn.)
Een volle stad is Eibergen nooit geworden, want de rechtspraak, hoog en laag, bleef bij de Heer van Borculo. De burgemeesters voerden tevens de administratie over de mark van Eibergen en de Holterhoek. Hoewel de buurschap Haarlo tot in het midden van de negentiende eeuw tot het kerspel Eibergen bleef behoren, werd zij in de 16e eeuw bestuurlijk daarvan afgesplitst en onderdeel van de Borculose voogdij Geesteren. De voogdij Eibergen was dus kleiner dan het kerspel en bestond uit: het stadje Eibergen met de Holterhoek en de buurschappen Olden Eibergen, Hupsel, Mallem en Rekken.
Op 13 april 1819 werd de gemeente Beltrum, met de buurschappen Beltrum, Lintvelde, Avest en Zwolle, toegevoegd aan Eibergen. De aldus gevormde gemeente Eibergen ging, met uitzondering van de buurtschap Zwolle en kleine delen van Avest en Beltrum, per 1 januari 2005 door een gemeentelijke herindeling op in de nieuwe gemeente Berkelland, waarvan ook de voormalige gemeenten Borculo, Neede en Ruurlo deel uitmaken.
Tijdens de stormramp op 1 juni 1927 werd de gemeente getroffen door een tornado. Hij trok van zuidoost naar noordwest, via de buurschappen Voor-Beltrum, Avest, Hupsel en Olden Eibergen naar het dorp Neede. In de gemeente Eibergen vielen de meeste doden.
Politiek.
De laatste (waarnemend) burgemeester van Eibergen was Ed Tjaberings. Kijk hier voor een volledig overzicht van burgemeesters van Eibergen. Zie hiernaast de verkiezingsuitslagen van de gemeenteraadsverkiezingen van Eibergen in de periode van 1990 tot 2002.
Monumenten.
Een monument in Eibergen is De Mallumsche Molen: een uit 1748 daterende watermolen met bijbehorend Muldershuis. De molen, de sluis, het muldershuis en de omgrachting van de vroegere havezathe zijn vier aparte rijksmonumenten. Elke zaterdag is het gebouw geopend en wordt er meel gemalen door vrijwillige molenaars. Het gebied rond deze molen is beschermd dorpsgebied.
In het centrum van Eibergen is het museum voor lokale geschiedenis Museum de Scheper gevestigd. Het museum (een voormalig herenhuis met koetshuis) en ook de daarachter gebouwde boerderij De Vuurever zijn gemeentelijke monumenten.
Overige.
World Police Indoor Soccer Tournament.
Op initiatief van de Eibergse politie bestaat sinds 1982 het World Police Indoor Soccer Tournament. Dit is in de loop der jaren uitgegroeid tot het grootste evenement in zijn soort. Jaarlijks komen er ruim drieduizend deelnemers uit meer dan vierenvijftig deelnemende landen.
Achterhoek Berkelland Rally.
De Achterhoek Berkelland Rally is een autorally welke sinds 2019 verreden wordt in de Achterhoek. Eibergen fungeert als start- en finishplaats van de rally, waarvan het parcours zich uitstrekt ten oosten en westen van Eibergen in de gemeente Berkelland. De Achterhoek Berkelland Rally maakt deel uit van het Nederlands kampioenschap rally.
Afluisterpost.
De Nederlandse afluisterdienst Joint Sigint Cyber Unit (JSCU) heeft in Eibergen-Holterhoek een terrein met een reeks van antennes waarmee hoogfrequent radioverkeer uit het buitenland wordt afgeluisterd.
Twenteroute.
Het dorp werd doorsneden door de zogenoemde 'Twenteroute': de N18, die de A18 met Enschede verbindt. Tientallen jaren werd gesproken over een rondweg om Eibergen, al dan niet in combinatie met het doortrekken van de A18 tot aan Enschede. In 2010 werd besloten om een rondweg om Eibergen aan te leggen. Ook de rest van het tracé Varsseveld - Enschede werd mee aangepast. De nieuwe weg werd in 2018 geopend.

</doc>
<doc id="21462" url="https://nl.wikipedia.org/wiki?curid=21462" title="Neede">
Neede

Neede (Nedersaksisch: "Nee") is een plaats in Nederland, gelegen in de gemeente Berkelland in de Achterhoek, provincie Gelderland. Er wonen ongeveer mensen in Neede ().
Geschiedenis.
Neede is gesticht langs de Hessenweg, die liep van Deventer naar Vreden, ter hoogte van de Needse Berg. Het dorp werd onderdeel van heerlijkheid Borculo.
Tussen Neede en Haarlo werd eind 15e eeuw de havezate Jonker Bloo gebouwd.
Rond 1506 is er een kerk gebouwd, waarvan de toren tegenwoordig deel uitmaakt van de Hervormde kerk. De toren is gerestaureerd nadat hij tijdens een storm in de nacht van 22 op 23 september 1945 verwoest werd door een brand. De klokken, waren op de monumentale klok uit 1507 na, weggehaald door de Duitsers tijdens de klokkenvordering in 1943.
In 1623 richtten soldaten onder bevel van Johan t'Serclaes van Tilly, na de Slag bij Stadtlohn, zware schade aan het dorp door brandstichting.
In 1884 werd aan de zuidzijde van Neede het treinstation Neede geopend, dat was uitgevoerd als type GOLS groot. Ter hoogte van dit station kwamen meerdere spoorlijnen bij elkaar. De doorgaande lijn was de spoorlijn Doetinchem - Hengelo. Daarnaast waren er spoorlijnen naar Winterswijk en Hellendoorn. Nadat de diverse spoorlijnen in de loop der jaren zijn opgeheven, is het stationsgebouw in 2001 gesloopt.
Op 1 juni 1927 woedde de stormramp van 1927, waarbij Neede zwaar werd getroffen. Dit was de krachtigste zo ver bekende cycloon in Nederland. Deze storm was krachtiger en verwoestender dan de stormramp van 1925, waarbij met name Borculo werd getroffen en die landelijke bekendheid kreeg. Neede had verder veel steenfabrieken en een omvangrijke textielindustrie. Bovendien was er de jamfabriek van de Tuinbouwmaatschappij "Gelderland" gevestigd. In Neede vindt jaarlijks de Nationale Jammarkt plaats.
Tot 1 januari 2005 was Neede een zelfstandige gemeente, maar ten gevolge van een gemeentelijke herindeling werd Neede toen samengevoegd met de buurgemeenten Borculo, Eibergen en Ruurlo tot Berkelland. De voormalige gemeente Neede maakte deel uit van het kaderwetgebied Regio Twente, hoewel het in de Gelderse Achterhoek ligt. Toch is Neede qua dialect en oriëntatie nauw met Twente verweven en vormt een overgangsgemeente tussen Twente en de Achterhoek. Tot de voormalige gemeente behoorden eveneens het kerkdorp Rietmolen en de plaatsen Lochuizen en Noordijk.
Bezienswaardigheden.
Aan de rand van de plaats Neede in de buurtschap Lochuizen staat De Hollandsche Molen. Buiten het dorp staat nog de havezate Huize De Kamp uit de 17e eeuw. Andere bezienswaardigheden zijn de Grote Kerk en de Sint-Caeciliakerk.
Needse Berg.
Geologisch interessant is de Needse Berg ten noorden van het dorp, een stuwwal uit het Saalien. Vroeger werd hier zand, klei en pele mele voor de steen- en dakpannenindustrie gewonnen in vele groeves. Er is nu in dit voormalige groevegebied een Geologisch natuurpad aangelegd. De woudolifant is teruggekeerd als mascotte. Een speciale kinderroute leidt naar de speel- en klimolifant "Woudy". Door een meetlat van 4,5 meter kunnen bezoekers een indruk krijgen hoe groot de prehistorische woudolifant is geweest.

</doc>
<doc id="21463" url="https://nl.wikipedia.org/wiki?curid=21463" title="Doetinchem (stad)">
Doetinchem (stad)

Doetinchem () (Nedersaksisch: zowel "Deutekem" als "Durkum" of "Dörkum"), soms uitgesproken en soms ook geschreven als Deutekom, is een stad aan de Oude IJssel, gelegen in de Achterhoek in de Nederlandse provincie Gelderland, en hoofdplaats van de gemeente Doetinchem.
Geschiedenis.
De oudste vermelding van Doetinchem dateert uit 838 als villa Duetinghem, een kleine nederzetting of domeinhof met een kerk. In de periode na 838 ontstond een bescheiden marktplaats "Deutinkem" met een kerk die ten geschenke werd gegeven aan de toenmalige bisschop van Utrecht. Andere naamvarianten die in de loop van de tijd gebruikt werden, waren Duttichem, Duichingen, Dotekom en Deutekom. De naam is typisch voor de Karolingische periode en is afgeleid van de persoonsnaam Doete + de suffix ‘inga’ (mensen van) en ‘heem’ (woonplaats): de woonplaats van de lieden van Doete.
Rond 1200 begon Doetinchem te groeien, en werd een omwalling met gracht aangelegd. In 1230 kreeg de plaats marktrechten en in 1236 kreeg Doetinchem stadsrechten van graaf Otto II van Gelre en Zutphen. De stadsrechtverlening maakte deel uit van de grafelijke politiek om omwalde marktplaatsen aan de grenzen van het grafelijk territorium economisch te stimuleren. Ook Lochem (1233) en Doesburg (1237) kregen in het Zutphense graafschap stadsrechten naar model van hoofdstad Zutphen die in 1194/95 stadsrechten ontving. De Doetinchemse omwalling kreeg in de loop van de dertiende eeuw vier grote bakstenen stadspoorten: de Hamburgerpoort, de Waterpoort, de Gruitpoort ("ook wel Grutpoort") en de Hezenpoort. Rond 1400 werden er voorpoorten gemaakt. De bakstenen stadsmuur verving in de loop van de veertiende eeuw de oude aarden omwalling. Doetinchem werd belangrijk als handelsplaats voor boeren die er hun koopwaar op de markt kwamen verkopen. Deze markt werd gehouden op het Simonsplein en tot aan de Tweede Wereldoorlog bleef deze bestaan. Doetinchem was een van de vijf stemhebbende steden binnen de Staten van het kwartier Zutphen. Een grote stadsbrand in 1527 vernietigde bijna alle gegevens van Doetinchem. Over Doetinchem uit de Middeleeuwen is hierdoor niet veel bekend. Uit archeologisch en bouwhistorisch onderzoek is bekend dat er nog lang houten huizen (houtskeletbouw) op stenen funderingen stonden, en dat maakte de stad nog lang brandgevaarlijk.
In de Tachtigjarige Oorlog werd Doetinchem al in 1572 aan Staatse zijde gebracht maar de Spanjaarden namen de stad in 1598 in. In 1599 werd de stad weer heroverd en bleef in handen van de Staatse troepen. Toch werd Doetinchem geen vestingstad, zoals Bredevoort, Doesburg en Zutphen. Tot het einde van de negentiende eeuw lag de stad binnen de middeleeuwse omwalling.
In 1672, het Rampjaar, namen de Franse troepen onder Lodewijk XIV de stad in. De Fransen lieten de stadsmuren afbreken. In de tweede helft van de 19e eeuw werden de poorten gesloopt en werd een groot deel van de stadswal ontmanteld. De fundamenten van de stadsmuur uit de 14e eeuw zijn gedeeltelijk nog aanwezig in de grond, en waren aan de voet ongeveer anderhalf meter breed. Doetinchem bleef rustig tot aan de Eerste Wereldoorlog, toen een paar grenswachters er de wacht hielden.
In de Tweede Wereldoorlog.
Ook de Tweede Wereldoorlog met de Hongerwinter leek Doetinchem goed door te komen. Er was gedurende de oorlogsjaren een kleine Duitse bezettingsmacht gelegerd. Op het eind van de oorlog werden enkele gevangenen geëxecuteerd als represaille voor een verzetsdaad, gepleegd bij het Veluwse dorp Putten toen een belangrijke Duitse officier werd doodgeschoten door het verzet. Ook werd het pand Bouchina gebruikt om negen Nederlandse Joden, die speciale bescherming genoten van de NSB, in te huisvesten. 
Vlak voor de bevrijding bombardeerden op 19, 21 en 23 maart geallieerde vliegtuigen het historische centrum van de stad. Daarbij werden 120 gebouwen verwoest en vielen er 143 doden en honderden gewonden. De toedracht blijft ondanks verschillende verklaringen onzeker. Amateurhistoricus Hendrik Land meent op basis van archieven van het Air Force Historical Research Agency in Alabama dat het bombardement van 23 maart door een Amerikaanse bommenwerper werd uitgevoerd. Die verklaring wordt ondersteund door de vondst van een Amerikaanse bom in 1973. De bombardementen van 19 en 21 maart werden waarschijnlijk door Britten uitgevoerd. Het eerste bombardement zou strategische doelen (een vliegtuigonderdelenfabriek en een verbindingspost) hebben gehad, aangewezen door het verzet. Het tweede zou een vergissing zijn geweest, waarbij piloten Doetinchem voor het 20 kilometer verder gelegen Duitse Anholt en Isselburg zouden hebben aangezien. Ook bestaat er een verklaring dat Duitsers versterkingen in het stadje hadden aangebracht tegen de geallieerde opmars. De geallieerde bombardementen hadden de Duitsers moeten stoppen met het aanbrengen van versterkingen en hadden daarmee tevens een geallieerde doorgang moeten forceren. Het stadshart werd zwaar beschadigd, maar niet vernietigd. De Duitsers waren niet verjaagd maar verschansten zich tussen de puinhopen. Op 2 april werd na felle gevechten tussen de Duitsers en Canadezen het stadje bevrijd. 
Na de Tweede Wereldoorlog.
In de daaropvolgende decennia volgde de wederopbouw en groeide Doetinchem door en werd zij zelfs groter dan de 'concurrenten' Doesburg, Winterswijk en ‘hoofdstad’ Zutphen. Philips en Vredestein hadden enkele jaren een fabriek in de stad. Ook begin 21e eeuw worden nieuwe wijken gebouwd, zoals Dichteren (deze wijk draagt dezelfde naam als de buurtschap die ernaast ligt), de wijk Wijnbergen, Heelweg, Iseldoks en Vijverberg-Zuid.
Masterplan Schil.
Het gemeentebestuur heeft besloten vele plekken in en om het centrum ("de schil van Doetinchem") te vernieuwen door nieuwbouw op lege plekken, en herbouw van aftandse wijken. In dit "Masterplan Schil" moet onder andere de infrastructuur verbeterd worden, de Oude IJssel beter benut worden, meer ruimte gecreëerd worden om te wonen en werken en de historie van de stad beter tot uiting worden gebracht. Achttien plekken in de stad zijn voor het masterplan.
Verkeer en vervoer.
Autoverkeer.
Doetinchem is gelegen aan de A18. De snelweg kent bij Doetinchem drie afslagen, te weten:
Het centrum van Doetinchem beschikt onder andere over 3 parkeergarages en een groot betaald parkeerterrein (iets buiten het centrum gelegen), genaamd "De Varkensweide". Sinds 1 juli 2006 is het hele gebied rond het centrum betaald parkeren geworden.
Dinsdag 14 juli 2015 is de Oostelijke Randweg opengegaan, die maakt een einde aan alle files in het centrum. De weg wordt onderdeel van de N315.
Monumenten.
Historische gebouwen.
In Doetinchem staan enkele historische gebouwen. Uit de Middeleeuwen zijn er alleen nog kasteel de Slangenburg, de Sint Catharinakerk en het kasteeltje de Kelder; andere gebouwen zijn verwoest door de grote stadsbrand in 1527. Uit de 16e eeuw zijn nog twee gebouwen over: het huis aan de Hamburgerstraat en een gebouw aan de Waterstraat, maar uit de 17e eeuw zijn alle gebouwen vernietigd. Uit de 18e eeuw en 19e eeuw zijn enkele gebouwen bewaard gebleven, zoals het Stadsmuseum Doetinchem, Villa Ruimzicht en Villa Bouchina. In het stadscentrum zijn vrijwel geen gebouwen van voor de Tweede Wereldoorlog aanwezig. Het gehele centrum is op twee gevels na bij drie geallieerde luchtbombardementen (op 19, 21 en 23 maart 1945) weggevaagd. De Catharinakerk is na de oorlog herbouwd. Aan de Varsseveldseweg bevindt zich de Benninkmolen, een maalvaardige stellingmolen uit 1921 en aan de IJsselkade staat de Walmolen, een stellingmolen uit 1851.
Zie ook: 
Openbare voorzieningen.
Door het landelijke karakter van de Achterhoek is Doetinchem uitgegroeid tot het centrum van deze streek. Veel Achterhoekers maken gebruik van de voorzieningen die Doetinchem te bieden heeft zoals winkels, horeca, scholen, een bus-treinstation en het Slingeland Ziekenhuis. Daarnaast kent Doetinchem een aantal culturele voorzieningen zoals de schouwburg, de bioscoop en het filmhuis.
Winkelcentrum.
Het centrum van Doetinchem biedt een verscheidenheid van winkels, die veelal gelegen zijn in de hoofdwinkelstraten van Doetinchem. Hier zijn ook de grote winkelketens gevestigd. In de laatste jaren van het bestaan (tot en met 2007) was Warenhuis Huls het enige onafhankelijke warenhuis van Nederland. Om het winkelend publiek de ruimte te geven, zijn veel straten autovrij gemaakt: deze zijn roze op de kaart. Aan het begin van de 21e eeuw is de Catharinastraat tot winkelstraat ontwikkeld, hierbij werd ook in een parkeergarage voorzien. Meer winkelruimte is gecreëerd tussen de Walstraat en de Burgemeester van Nispenstraat.
Markt.
De markt in Doetinchem vindt wekelijks plaats op dinsdagmorgen en de volledige zaterdag. De locatie is het grote parkeerterrein achter het gemeentehuis.
De dinsdagmarkt is van oorsprong vooral een textielmarkt aangevuld met levensmiddelen. Tegenwoordig zijn er op de dinsdagmarkt ook enkele kramen met ecologische of huishoudelijke producten/apparaten. De dinsdagmarkt was vroeger bijna drie keer zo groot als de zaterdagmarkt, waar het meer om het voedsel dan de textiel ging. Tegenwoordig is er op de dinsdag een grote terugloop van het bezoekersaantal te zien. Dit komt onder meer door het toegenomen aantal mensen dat overdag werkt.
Scholen.
Sind 2021 zijn het Rietveld Lyceum, Ulenhofcollege en het St.-Ludgercollege samengevoegd in twee nieuwe scholen: het Houtkamp College en het Panora Lyceum.
Religie.
Doetinchem heeft diverse kerkgebouwen en een moskee binnen haar grenzen. Zo is er in 2012 een moskee geopend aan de J.F. Kennedylaan. Daarnaast zijn er diverse protestantse en katholieke kerkgebouwen:
In het verleden was er een synagoge in Doetinchem aan de Waterstraat. Deze is in de Tweede Wereldoorlog bij een bombardement verwoest. Er is nog wel een Joodse begraafplaats in Doetinchem.
Economie.
Grote werkgevers in de industrie zijn de "Papierfabriek" en "Partner in Petfood" (PPF). Verder zijn het "Slingeland Ziekenhuis" en de Belastingdienst goed voor de lokale werkgelegenheid. Een recente ontwikkeling vormt het onderbrengen van kleinere bedrijven in de gebouwen van de voormalige gevangenis "de Kruisberg". Voorheen bevond zich in de stad de "Doetinchemse IJzergiertij NV", leverancier van vele gietijzeren lantaarnpalen in meerdere Nederlandse steden (o.a. Den Haag).
Lokale media.
Na eerdere initiatieven onder namen als IJsselstad (1995) en LOD, startte in 2000 de Stadsomroep Doetinchem met radio en wekelijkse tv-uitzendingen. In 2005 kwam uit deze omroep een van de eerste commerciële regionale omroepen van Nederland voort onder de naam Graafschap TV. Het bracht dagelijks gepresenteerde programma's, geproduceerd door het eigen productiehuis Zinopsis Audiovisuele Producties. Na de uitbreiding van het uitzendgebied met de Veluwe onder de naam Gelre TV, kwam Graafschap TV in financiële problemen en ging in 2010 failliet. Het bedrijf maakte een doorstart onder de naam Focuz TV, dat enkele jaren later eveneens failliet ging. 
In 2008 werd Gelre FM de officiële lokale (radio-)omroep voor de gemeente Doetinchem. In 2011 werd de vergunning overgenomen door Optimaal FM uit Wehl. Deze is via de kabel bij UPC te ontvangen in Oost-Gelderland.
Het regionale nieuws is vooral te vinden in De Gelderlander. De Gelderlander heeft voor de Achterhoek een eigen editie van het dagblad.
Cultuur.
In Doetinchem zijn onder meer de volgende culturele voorzieningen:
Het oude Brewinc, een vroegere school, dient sinds september 2011 als cultureel centrum. Hierin zijn de volgende culturele voorzieningen gevestigd:
Manifestaties.
Er zijn festivals en culturele evenementen in Doetinchem te bezoeken. De drie grootste culturele manifestaties die jaarlijks in Doetinchem worden gehouden:
Interactieve kunst: de D-toren.
In 2004 werd kunstconcept D-toren in gebruik gesteld, een deel van een plan om op drukke kruispunten in het centrum van de stad vijf verschillende kunsttorens te bouwen. De D-toren is tot nu toe de enige, en is Doetinchems bekendste en meest controversiële beeld. Het is een twaalf meter hoog interactief kunstwerk gemaakt van epoxy. De D-toren is ontworpen door de kunstenaar Q.S. Serafijn en architect Lars Spuybroek. De vorm van de D-toren doet wel wat denken aan een grote kies. Overdag is het kunstwerk witgrijs van kleur maar 's avonds wordt de toren door middel van leds verlicht. De D-toren kan in vier verschillende kleuren branden. Elke kleur correspondeert met de actuele gemoedsstemming, van vijftig Doetinchemse burgers. Inwoners van Doetinchem kunnen zich inschrijven via een speciale site, waar ze elke twee dagen vier vragen moeten beantwoorden. Deze antwoorden worden verzameld in een database en dan wordt de gemiddelde uitkomst berekend en deze bepaalt de kleur die de D-toren krijgt.
Sport.
Sportaccommodaties.
De gemeente Doetinchem beschikt over elf sportaccommodaties. In de stad Doetinchem bevindt zich "Sportcentrum Rozengaarde" dat onder meer beschikt over zwembaden en glijbanen en andere recreatie mogelijkheden. Een bijzondere accommodatie is De Vijverberg, het stadion van BV De Graafschap met bijna 12.700 zitplaatsen. Sportpark Zuid is een groot terrein in het zuidelijke deel van de stad, met uitgebreide sportvoorzieningen en de thuisbasis van diverse sportverenigingen.
Sportpark de Bezelhorst is ook een grote accommodatie. Hier zijn voetbalvelden, een atletiekbaan, tennisbanen en voetbalvelden voor de Graafschap.
Sportverenigingen.
In de gemeente Doetinchem zijn ongeveer 130 sportverenigingen actief. De gebruikelijke sporten zijn allemaal vertegenwoordigd. Enkele bijzondere verenigingen zijn:
Betaald voetbal.
Met BV De Graafschap heeft Doetinchem een betaaldvoetbalclub binnen de gemeentegrenzen. Het stadion De Vijverberg, dat gelegen is in het zuidoosten van de stad, vormt de thuisbasis van de "Superboeren".
Sportevenementen.
In april/mei wordt jaarlijks de avondvierdaagse gehouden. Ook is er de Achterhoekse Wandelvierdaagse die vanuit Doetinchem wordt gelopen. Daarnaast worden er regelmatig (inter)nationale sportevenementen gehouden in Doetinchem. Zo was de stad in 2005 gaststad van het FIFA WK voetbal tot 20. Doetinchem was speelstad voor de landen Spanje, Honduras, Marokko en Chili voor de poulewedstrijden. Tevens werden er twee wedstrijden gespeeld in de achtste finale Nederland - Chili en Nigeria - Oekraïne. De stad was ook kandidaat voor het EK onder 20 in 2007. De voorkeur van de UEFA en de KNVB ging echter uit naar Arnhem en Nijmegen. Ook op volleybalgebied is Doetinchem vaak gastheer voor internationale wedstrijden. Zo werden er in Doetinchem enkele Europa Cupwedstrijden gespeeld.
Natuur en recreatie.
In de gemeente Doetinchem liggen verschillende natuurgebieden. In het westen van de gemeente liggen de Kruisbergse bossen. In het oosten het bosgebied, met het gelijknamige kasteel de Slangenburg. Verder zijn er ook veel parken in de stad zelf, waar park "Overstegen" de grootste van is. Ten zuidwesten van de gemeente ligt het natuurgebied Montferland.
Geologie.
Onder Doetinchem ten zuiden van de Oude IJssel ligt zware rivierklei. Onder de laag rivierklei ligt waarschijnlijk zand. Het noorden van de stad ligt op een rivierduin die bestaat uit zand, wat nog te herkennen is aan de lichte hoogteverschillen aldaar.
Wateren.
Ten zuiden van het centrum van Doetinchem stroomt een rivier: de Oude IJssel. Er zijn zes bruggen over de rivier: drie voor autoverkeer (de "Energiebrug", de "Europabrug" en de "Wijnbergsebrug"), een voor treinen en twee voor fietsers. Daarnaast zijn er twee beken: de "Slingebeek" en de "Rode- of Grotebeek".
Jachthaven De Ank.
Bij het centrum van Doetinchem bevindt zich een jachthaven aan de zuidelijke zijde van de Oude IJssel.
Uitgaansleven.
In de stad zijn cafés, dancings en eetgelegenheden te vinden, onder andere rondom de Catharinakerk, op het Simonsplein, bij de oude veemarkt. De Grutstraat vormt al jaren de horecastraat, daar is een stads(bier)brouwerij gevestigd, die eveneens dient als Grand Café.
Prostitutie.
Doetinchem heeft een raamprostitutiegebied aan de "Roerstraat", waar ook vele autosloperijen gevestigd zitten. Sinds de beëindiging van de prostitutie in het Arnhemse Spijkerkwartier in januari 2006 is zowel het aanbod als de klandizie toegenomen.
Een rapport uit 2012 stelt dat de prostitutie hier plaatsvindt in een overdekte hal, waarvoor bij binnenkomst entree betaald moet worden.
Coffeeshops.
Doetinchem heeft een gemeentelijk softdrugsbeleid met ruimte voor vijf coffeeshops (maximumstelsel) waar gewerkt wordt met gedoogbeschikkingen en exploitatievergunningen. In 2011 werden vier van de vijf coffeeshops gesloten vanwege problemen met de fiscus. Alleen het Rotterdammertje (aan de Varsseveldseweg) bleef open. Er ontstond daar overlast vanwege de toegenomen klandizie als gevolg van de sluiting van de andere panden. Sinds 2015 is er weer een coffeeshop in Doetinchem genaamd Diamond. Het Rotterdammetje is per 9 maart 2017 gesloten, omdat de exploitatievergunning verlopen was en toen er werd gekeken naar een verlenging de voorwaarden niet goed waren.

</doc>
<doc id="21464" url="https://nl.wikipedia.org/wiki?curid=21464" title="Dinxperlo">
Dinxperlo

Dinxperlo (Nedersaksisch: "Dinsper" of "Dinxper") is een plaats in de gemeente Aalten in de Achterhoek, in de Nederlandse provincie Gelderland. Dinxperlo heeft inwoners (per ).
Ligging en grens.
Dinxperlo ligt pal op de grens met Duitsland. Het vormt met het Duitse plaatsje Suderwick een aaneengesloten bebouwing (tweelingdorp) waar de grens dwars doorheen loopt. Deze grens volgt grotendeels de "Heelweg", die tot aan het trottoir aan de overkant Nederlands grondgebied is en waarvan de huizen oneven genummerd zijn, en die aan de Duitse kant "Hellweg" genoemd wordt, met even nummers. Desondanks is het verschil in ruimtelijke inrichting (bijvoorbeeld de huizenstijl en het type lantaarnpalen) al direct onmiskenbaar. Tot aan de verdragen van Schengen waren er twee grensposten, maar al lang daarvóór, met uitzondering van de Tweede Wereldoorlog, was de grens hier tamelijk poreus. Begin 20e eeuw werd de geringe breedte van het Duitse deel van de weg als een probleem ervaren omdat voetgangers die zich daarop begaven met goederen bij zich, mogelijk per ongeluk op Nederlands grondgebied terecht zouden komen.
Naast het Nederlands en het Duits spreekt of sprak men aan beide zijden van 'de streep' een gemeenschappelijk dialect dat een variant is van het Nedersaksisch. Suderwick ontstond in de 13e eeuw als een uitbreiding van Dinxperlo (de "zuidelijke wijk") en haar inwoneraantal was altijd ongeveer 20% van het totaal.
Verder naar het westen wordt de grens gevormd door de rivier de Aa-strang. In de eerste helft van de 20e eeuw was Dinxperlo aangesloten op het landelijke spoorwegnet door de spoorlijn Varsseveld - Dinxperlo.
Geschiedenis.
De naam Dinxperlo is waarschijnlijk afgeleid van "dingspel" en "loo". Vroeger zou op deze plek een gerechtsplaats (dingspel) zijn geweest en "loo" zou wijzen op een bos. Het wapen van de voormalige gemeente Dinxperlo bevat een afbeelding van vrouwe Justitia.
Tussen de jaren 500 en 800 vestigden boeren zich op de hoger gelegen zandruggen in Dinxperlo, Suderwick en de Hoge Heurnseweg tot voorbij hoeve Ormel. In die tijd was de streek rondom het huidige Dinxperlo een waterrijk bosrijk gebied, afgewisseld door ontoegankelijke moerassen. Dwars door dat gebied lag sinds oude tijden de Heelweg, een handelsweg, die over die hoger gelegen zandruggen de enige mogelijkheid bood om zich te verplaatsen. Deze weg liep van Bocholt via de Regniet langs de Keppelhof, een hof omringd met een gracht. Rondom deze hof (een leengoed van het Bisdom Münster, in bezit van de heren van Anholt) ontstond een nederzetting. Daaromheen lagen diverse katersteden, daarbuiten markegronden van hoge ouderdom die onder de heerlijkheid Bredevoort vielen. 
De Heelweg vormde tevens de parochiegrens tussen de parochies van Aalten en Bocholt. Tussen 1260 en 1281 werd in Dinxperlo een kerk gebouwd. Dinxperlo was na het einde van Graafschap Lohn tweeherig geworden. In 1443 verbood de heer van Anholt burgers nog langer diensten te verlenen voor de heer van Bredevoort. Burgers die daaraan gehoor gaven werden op hun beurt echter gevangengezet op het kasteel Bredevoort. In 1492 erfde Everwijn II van Bentheim-Steinfurt de heerlijkheid Bredevoort toen Hendrik IV van Gemen overleed. Everwijn liet twintig boerderijen aanwijzen die onder Anholt zouden gaan vallen, de overige onder Bredevoort. Echter, tijdens het bestuur van Maarten van Rossum en Jacob ten Starte werden de Anholtse boeren niet ontzien van herendiensten, zij moesten daardoor diensten voor beide heren verrichten. In 1562 kwam een einde aan deze tweeherigheid toen Diederik van Bronckhorst-Batenburg, heer van Anholt pandheer van Bredevoort werd. 
De keppelhof werd verwoest tijdens de Tachtigjarige Oorlog. Tijdens deze oorlog werd het dorp met enige regelmaat geplunderd, ondanks de betalingen om dat te voorkomen. Tevens werden inwoners gegijzeld voor losgelden. In de jaren 80 van de 16e eeuw werden door de staatsen grote sommen geld, veestapels en bezittingen geroofd, door de ontstane armoede moest veel grond worden ontgonnen. Na 1700 was er een sterke bevolkingsgroei en werd de Westerheurne in cultuur gebracht.
Uit het kerkarchief van Dinxperlo blijkt dat in de 18e eeuw enige scheepvaart op de Aa-strang heeft plaatsgevonden. Vanuit het Münsterse werden goederen naar Doesburg verscheept. In 1860 blijken in Dinxperlo 164 huizen en een school te staan, bewoond door 801 personen. In Suderwick stond een windmolen. De bewoners waren merendeels boeren, die 's winters een nevenambacht beoefenden als wever of klompenmaker.
Hennepteelt was een voorname bron van inkomsten. Dinxperlo was het centrum van de hennepteelt als leverancier aan touwslagerijen en fabrikanten van zeildoek in Doetinchem, Zutphen, 's-Heerenberg en het Land van Kleef. Hennep werd verbouwd op de beste grond en vergde zware bemesting. Het moest daarna geroot worden. Jaarlijks werd op 21 september de hennepmarkt gehouden waar in 1825 nog ongeveer 25.000 kilo hennep verhandeld werd, waarvan 10.000 kilo in Dinxperlo geteeld was. Na 1850 was de hennepteelt in Dinxperlo verdwenen.
Tot de gemeentelijke hervormingen van 1811 viel Dinxperlo bestuurlijk onder de heerlijkheid Bredevoort. Vroeger lag ten westen van Dinxperlo ook een buurtschap Het Beggelder, dat thans gedeeltelijk onderdeel is van de kern Dinxperlo, deels buitengebied. Tot 1 januari 2005 was Dinxperlo evenals Aalten een zelfstandige gemeente, daarna werden beide gemeentes samengevoegd tot één nieuwe gemeente met de naam Aalten. Dit was tot ongenoegen van de gemeente Dinxperlo, die liever versterking van de eigen samenwerking met Suderwick had gehad. Het andere dorp dat deel uitmaakte van de gemeente Dinxperlo, is De Heurne.
Oorlogsgeschiedenis.
In de jaren voor de Tweede Wereldoorlog was Dinxperlo een toevluchtsoord voor joden uit Duitsland, niet in de laatste plaats door toedoen van burgemeester Hendrik Jan Verbeek. Toen de oorlog was uitgebroken bleek Dinxperlo de belangrijkste doorvoerroute voor de geallieerden richting het noorden. Dagenlang reden er non-stop tanks over de twee bruggen over de Aa-strang. Het dorp zelf lag zwaar onder vuur in 1945 en werd beschoten met ruim 39.000 granaten. Veel oude gebouwen zijn in die tijd dan ook verwoest. Dinxperlo en Suderwick waren in de oorlogsjaren met een hek van prikkeldraad doorsneden, om smokkel te voorkomen. Tussen 1949 en 1963 stond het westelijk deel van Suderwick onder de naam Zuiderwijk onder bestuurlijk toezicht van gemeente Dinxperlo, in het kader van de Nederlandse annexatie van Duits grondgebied na de Tweede Wereldoorlog.
Gezamenlijke toekomst.
Sinds 1999 heeft Dinxperlo een gedeeld Nederlands-Duits politiebureau. Dinxperloërs gebruiken Duits drinkwater, Suderwick is daarentegen aangesloten op Nederlandse riolering. Suderwickse kleuters gaan naar de Nederlandse basisschool. Verder kennen Dinxperlo en Suderwick een grensoverschrijdende woonzorgzone aan de Heelweg/Hellweg. Deze zone bestaat onder meer uit een verpleeghuis in Nederland en een woonvorm in Duitsland die met elkaar zijn verbonden door een ontmoetingsplek die de straat overbrugt. De woonzorgzone werd op 16 januari 2009 geopend door prinses Margriet en Andreas Krautscheid, minister voor Europese Zaken van de Duitse deelstaat Noordrijn-Westfalen.
Sportverenigingen in Dinxperlo.
Dinxperlo kent een aantal sportverenigingen: Schutterij Eendracht Maakt Macht is de oudste vereniging binnen de gemeente. Voetbalvereniging FC Dinxperlo, tennisvereniging T.V. De Rietstap, omnisportvereniging DIOS met afdelingen voor gymnastiek, badminton, dynamic tennis en volleybal, wielervereniging WTC Dinxperlo. Ook zijn er een survivalvereniging en een fitnesscentrum. 
Media.
Onder de naam DinxperFM is voor Dinxperlo en omgeving een non-profit internetradiostation actief met nieuws en informatie, naast veel muziek. De zender wordt beheerd door de Stichting Dinxperlo Mediabeheer.

</doc>
<doc id="21465" url="https://nl.wikipedia.org/wiki?curid=21465" title="Gendringen">
Gendringen

Gendringen is een plaats en voormalige in de gemeente Oude IJsselstreek, gelegen in de Gelderse streek de Liemers. Tevens ligt de plaats in bestuursorgaan en toeristisch samenwerkingsverband Achterhoek. Gendringen heeft circa inwoners.
Gendringen is lange tijd een zelfstandige gemeente geweest. Op 1 januari 1812 werd Etten als zelfstandige gemeente van Gendringen afgesplitst. Op 1 januari 1818 werd Etten weer bij Gendringen gevoegd. Op 1 januari 2005 fuseerde de gemeente Gendringen met de gemeente Wisch tot de nieuwe gemeente Oude IJsselstreek.
Gendringen viert elk jaar kermis in het laatste weekend van augustus.
Naam.
J.A. Huisman gaf in een schrijven van 9 november 1962 aan de burgemeester van Gendringen als waarschijnlijke verklaring van de plaatsnaam de samenstelling van de persoonsnaam Gender met -inchem als plaatsbepaling. Ook M. Gysseling zoekt het in zijn toponymisch woordenboek in deze richting. De naam Gendringen zou duiden op "collectiviteit, toebehorende aan de lieden van 'Gandahari'". Er bestaat ook een andere verklaring van de naam Gendringen. Vroeger waren er het dorp veel gentenhoeders en had elke genthouder een speciaal teken aan zijn/haar gent. In dit verhaal had die gent dus 3 ringen. Deze gent raakte verdwaald en werd dus aan die 3 ringen herkend. Zo ontstond de naam, en het wapen is hierop gebaseerd.
Geschiedenis.
In de middeleeuwen was Gendringen een heerlijkheid onder het Land van den Bergh. Het kerspel was als bezit van de aartsbisschop van Keulen uitgeleend aan de heren van Bergh die in het kasteel in 's-Heerenberg resideerden. Gendringen had in deze tijd ook muntrecht, maar de muntslag verschoof op een gegeven moment naar 's-Heerenberg.
Van de voormalige heerlijkheid Gendringen zijn geen zegels of wapens bekend. Ook vroeg de gemeente in 1816 geen wapen aan. Pas in 1929 werd het huidige wapen, wat al enige tijd door de gemeente werd gebruikt, aangevraagd en bevestigd. Het komt bijvoorbeeld al, in iets andere vorm, voor op een pentekening uit 1856. Op deze tekening zijn de ringen zilver op een veld van sinopel.
Lange tijd werd gedacht dat het hier om een sprekend wapen ging. Misschien heeft de gemeente dat ook inderdaad gedacht bij de aanvraag van 1929. Het is echter waarschijnlijk afgeleid van het wapen van de Zutphense familie Huetinck. Deze familie voerde als wapen een vogel, waaronder zeven ringen. Als helmteken werd een zwaan gebruikt, de vogel op het veld is dus waarschijnlijk ook een zwaan. In 1738 zegelde Gosuinus Huetinck met zijn eigen zegel als Heer van Gendringen en Etten. Waarschijnlijk heeft de gemeente het zegel overgenomen als wapen. De zwaan is waarschijnlijk als sprekend element overgenomen i.p.v. de zwaan. Wanneer en waarom het aantal ringen is aangepast is niet bekend.
Sinds 1272 is er sprake van het kasteel Zwanenburg dat in de 14e eeuw met een voorburcht werd uitgebreid, en rond 1504 een kapel bleek te bezitten. Het kasteel wordt uiteindelijk in 1901 voor de sloop verkocht. Het dorp werd op 18 mei 1830 door een grote brand getroffen, die bijna het hele dorpscentrum vernietigde waarbij 64 huizen afbrandden. De huidige Nederlands-hervormde Sint Maartenkerk in het centrum is de opvolger van de middeleeuwse kerspelkerk die eveneens verloren ging in de brand. De huidige rooms-katholieke Martinuskerk in het centrum is aan het eind van de negentiende eeuw gebouwd.
Geografie.
Gendringen ligt in de zuidoosthoek van de Liemers aan de Duitse grens, op zo'n 12 kilometer ten zuidoosten van Doetinchem en 20 km ten noordwesten van het Duitse Bocholt. Het dorp telt ruim 4000 inwoners en is daarmee een van de grotere kernen van de gemeente Oude IJsselstreek. Buurtschappen horend bij Gendringen zijn Engbergen, Wals, Milt en Wieken, waarvan de laatste de grootste is en nog steeds een eigen kermis kent.
Tussen Gendringen en het aangrenzende Ulft ligt het industrieterrein "De IJsselweide". In de buurt van Gendringen liggen een aantal natuurgebieden, waaronder moerasgebied "Het Kluunpand" ten zuiden van Gendringen en plaatselijk park "Het Kernspark", dat in het noordoosten van de plaats ligt. Een paar kilometer ten noordwesten van Gendringen, nabij de buurtschap Veldhunten, ligt het "Azewijnse Broek", een natuurgebied met grote waterplas dat zich door zandwinning heeft ontwikkeld. Tot slot is er nog het bos "Engbergen", dat in de gelijknamige buurtschap ten oosten van Gendringen ligt en uit twee gedeelten bestaat. In het zuidelijke deel bevindt zich een grote speeltuin met een eetgelegenheid en een openluchttheater. In het noordelijke deel bevond zich tot 2013 een hertenkamp. In 2013 verdween het hertenkamp, de herten en andere dieren werden overgeplaatst naar de nieuw aangelegde kinderboerderij. Ook is er inmiddels een nieuw wandel- en natuurgebied aangelegd naast de kinderboerderij en Engbergen. De veranderingen maken deel uit van de gemeentelijke inspanningen om van Engbergen en het omliggende gebied, inclusief golfbaan "'t Lohr" te Voorst, één groot recreatiegebied te maken.
In de Grotestraat in het centrum van Gendringen zijn, hoewel de laatste jaren enkele winkels hebben plaatsgemaakt voor appartementen, anno 2016 nog steeds de meeste detailhandelszaken gevestigd. Tevens bevinden zich hier enkele horecagelegenheden. Nabij het centrum bevinden zich verder een vestiging van Bibliotheek Achterhoekse Poort, een servicepunt van de Apotheek Ulft en multifunctioneel centrum De Gent.
Gendringen is zowel met de auto als met openbaar vervoer bereikbaar. Het ligt op 15 minuten rijden van de A18 (Zevenaar-Varsseveld) en de A12 (Arnhem-Oberhausen). Op doordeweekse dagen rijdt er minstens een keer per half uur een bus tussen het dorp en het treinstation Doetinchem en een keer per uur een (buurt)bus vanaf/naar het treinstation in Terborg.
Tot slot ligt in de buurtschap Voorst, op zo'n 2 kilometer ten oosten van Gendringen, een klein vliegveld voor ultralight (ULV) vliegtuigen.
Scholen.
Gendringen kende tot voor kort twee scholen voor het basisonderwijs, die beide centraal in het dorp liggen:
Inmiddels zijn beide scholen gefuseerd tot ‘’Basisschool De Wijssel’’
Daarnaast zijn er enkele opvanggelegenheden:
Evenementen.
Iedere vrijdagochtend is er een kleine weekmarkt aan de Raadhuisstraat. Verder zijn er vele jaarlijks terugkerende evenementen in Gendringen:
Voorts vinden er in het openluchttheater te Engbergen ieder jaar enkele concerten en optredens plaats (in het voor- en najaar).
Sport.
Gendringen telt één voetbalclub, genaamd VV Gendringen. Op de grens met Ulft ligt ook een atletiekvereniging genaamd Atletico '73. Onder andere Bram Som en Arnoud Okken hebben hun eerste stappen in de atletieksport bij deze club gemaakt. Gendringen telt daarnaast ook nog een gymnastiekvereniging ("St. Paulus"), een Scouting Gendringen ( 't Kompas), een lawntennisclub ("LTC De IJsselweide") en een fitnesscentrum ("Kei-Fit"). Verder liggen net buiten het dorp een paardensportcentrum ("Diekshuus" te Engbergen) en een golfbaan ("'t Lohr" te Voorst).
Gendringen heeft een lange wielerhistorie, die teruggaat tot 1937. Sinds dat jaar tot 2004 had Gendringen een eigen wielerronde onder de naam "Dwars door Gendringen". In de periode daarna (2006-2016) maakte Gendringen onderdeel uit van de Olympia's Tour. Tijdens de eerste twee edities van de in 2017 voor het eerst georganiseerde "Ronde van de Achterhoek" was Gendringen doorkomst- en finishplaats. Namen als Servais Knaven, Jeroen Blijlevens en Alessandro Petacchi wisten "Dwars door Gendringen" al eens op hun naam te schrijven. In 2008 won Lars Boom de tijdrit van de Olympia's Tour in Gendringen en in 2010 won het Amerikaanse talent Taylor Phinney de etappe die eindigde in Gendringen.
In Gendringen wordt verder regelmatig het NK Survival gehouden en wordt er jaarlijks een autocross georganiseerd door de plaatselijke autosportvereniging.
Tussen het dorp en het naburige Ulft ligt sportpark "De IJsselweide", het is de thuisbasis voor zowel bovengenoemde voetbal-, atletiek- en tennisvereniging als voetbalclub SDOUC uit Ulft en hockeyclub HCOIJ. In 2016 is er een nieuwe sporthal geopend.

</doc>
<doc id="21466" url="https://nl.wikipedia.org/wiki?curid=21466" title="Lichtenvoorde">
Lichtenvoorde

Lichtenvoorde (Nedersaksisch: "Lechtnvoorde") is een Nederlandse plaats in de gemeente Oost Gelre in de Achterhoek, provincie Gelderland.
Geschiedenis.
In het begin van de 14e eeuw liet Gijsbert IV van Bronckhorst, kasteel Lichtenvoorde bouwen bij een voorde in het zuidelijk deel van de heerlijkheid Borculo. Het wordt voor het eerst vermeld in 1312 onder de naam 'Lichtenuorde'. In 1496 stichtte Frederik van Bronckhorst een kapel bij het kasteel, waaruit later een zelfstandige parochie zou voortkomen. Eerder hoorde Lichtenvoorde met de omliggende buurschappen Vragender, Lievelde en Zieuwent kerkelijk onder Groenlo. Bij het kasteel en de kapel ontstond ook een dorp, het huidige Lichtenvoorde.
In 1616 werd de toenmalige voogdij Lichtenvoorde losgemaakt van de heerlijkheid Borculo en werd Lichtenvoorde een zelfstandige heerlijkheid. Binnen deze heerlijkheid lagen twee havezaten, Tongerlo en Harreveld. De heerlijkheid werd bij akte van 27 december 1776 gekocht door Stadhouder Wil­lem V. Tot de Bataafse Revolutie in 1795 bleef de heerlijkheid een persoonlijk bezit van de Oranjes. Nadien bleef alleen de titel "Heer van Lichtenvoorde" behouden. Een van de titels van Willem-Alexander is daardoor nog "Heer van Lichtenvoorde" (zie Titels van de Nederlandse koninklijke familie). Hoewel Lichtenvoorde in oude akten wel als stad wordt aangeduid is geen datum bekend waarop het stadsrechten werd verleend. Lichtenvoorde was echter wel omgracht en verdedigbaar. Met gracht en poorten kon men voorkomen dat er ongewenst volk binnenkwam.
Doordat Lichtenvoorde lang tot het bisdom Münster behoorde en de Contrareformatie er - ondanks de calvinistische invloed door de Staatse overheid - effectief werd doorgevoerd, wordt Lichtenvoorde met zijn onmiddellijke omgeving nog altijd door een rooms-katholieke meerderheid gekenmerkt. De oudste kerk van Lichtenvoorde, de Johanneskerk uit 1648, is als protestante kerk gebouwd op de locatie van een eerdere miskapel. De rooms-katholieke gemeenschap belijdt haar geloof in de Sint-Bonifatiuskerk die in de jaren 1912-1913 gebouwd is.
Op 5 september 1735 viel Lichtenvoorde tijdens een kermis ten prooi aan een stadsbrand en brandde geheel af. De brand was begonnen in het huis van Bernardus Planten. Het archief van Lichtenvoorde ging verloren. Op 18 september 1868 gingen bij een grote brand de pastorie en een zestal naastgelegen huizen verloren.
Keienslöppers.
Op de markt van Lichtenvoorde bevindt zich een zwerfkei van ruim 20.000 kg. Deze kei werd op 15 maart 1874 door 99 Lichtenvoordse schoenmakers vanuit het Vragenderveld naar de markt gesleept. Daar zou hij als voetstuk dienst gaan doen ter gelegenheid van het 25-jarig regeringsjubileum van koning Willem III van 12 mei dat jaar. Met zware kettingen werd de steen op een houten raam gelegd om de steen te verslepen. Hemelsbreed is dat een afstand van ongeveer vier kilometer. Vijftig jaar eerder had men de steen ontdekt en een poging gewaagd de steen te verplaatsen. Toentertijd had men niet de beschikking gehad over de juiste middelen (de steen bleek niet van zijn plaats te krijgen) en een goede weg voor het transport van de kei ontbrak. Aan deze gebeurtenis dankt Lichtenvoorde de bijnaam "Keistad" en danken de inwoners hun bijnaam "Keienslöppers" (Keislepers). In 1880 gingen de schoenmakers van Lichtenvoorde nog prat op hun kracht. Twee schoenmakers gingen een weddenschap aan om een baal hooi met een gewicht van 1500 kilo te slepen, waartoe zij inderdaad in staat bleken. Boven op de steen werd een beeld van een liggende leeuw geplaatst. Deze leeuw was ontleend aan het wapen van de heren van Bronkhorst. Deze liggende leeuw werd in 1897 vervangen door een zittende leeuw, onder wiens voorpoot het wapen van Lichtenvoorde was geplaatst. Deze tweede leeuw was medio jaren 60 zo verweerd en door vandalisme beschadigd dat de gemeente Lichtenvoorde aan beeldhouwer Emil Ebert (1924-2000) uit Bocholt opdracht gaf een nieuwe leeuw te vervaardigen. De nieuwe leeuw werd op 15 oktober 1966 geplaatst. Ook deze huidige, derde leeuw is een zittende leeuw die met één voorpoot het gemeentewapen vasthoudt. Het gemeentewapen is verkregen op 28 september 1891. Het wapen verbeeldt de leeuw zelf en een burchttoren.
Oost Gelre.
Met uitzondering van de jaren 1798 tot 1811 toen Lichtenvoorde met haar buurtschappen bestuurlijk onder het Ambt Bredevoort viel, was Lichtenvoorde tot 1 januari 2005 een zelfstandige gemeente, met de kernen Harreveld, Lichtenvoorde, Lievelde, Vragender en Zieuwent. Per die datum werd de gemeente samengevoegd met Groenlo en het dorp Mariënvelde dat eerst (gedeeltelijk) bij de gemeente Ruurlo hoorde. De officiële naam van de nieuwe gemeente werd "Groenlo" maar als officieuze werknaam werd aanvankelijk de naam "Groenlo-Lichtenvoorde" gebruikt. Per 1 januari 2006 gebruikt de gemeente Oost Gelre als werknaam en sinds 19 mei 2006 is deze naam officieel.
Evenementen.
In Lichtenvoorde worden jaarlijks evenementen gehouden zoals de Zwarte Cross, het Dahliacorso, en diverse muziekfestivals. Andere jaarlijkse evenementen zijn de zomermarkt en koningsdag- en nacht. De Lichtenvoordse kermis heeft regionale aantrekkingskracht.

</doc>
<doc id="21468" url="https://nl.wikipedia.org/wiki?curid=21468" title="Lochem (stad)">
Lochem (stad)

Lochem () is een stad in de Achterhoek, met inwoners (), in de Nederlandse provincie Gelderland, en hoofdplaats van de gemeente Lochem.
Geografie.
De stad Lochem ligt aan de rivier de Berkel alsook aan het Twentekanaal en is bekend van de nabijgelegen Lochemse Berg (zie verderop bij 'Natuur'). Grotere plaatsen in de buurt zijn de stad Deventer in noordwestelijke richting en de stad Zutphen in zuidwestelijke richting.
Topografie.
"Topografische kaart van Lochem (stad), per maart 2014."
Natuur.
Op het grondgebied van Lochem bevindt zich een stuwwal, waarvan het hoogste punt wordt gevormd door de 49 meter hoge en beboste Lochemse Berg. Zuidoostelijk van deze lage heuvel ligt de Kale Berg en noordelijk de Paaschberg. Een groot gedeelte van de stuwwal is natuurgebied.
Geschiedenis.
De "kleine landstad" Lochem, een van de vijf stemhebbende steden binnen de Staten van het kwartier Zutphen, die haar stadsrechten kreeg in 1233 van graaf Otto II "met de paardenvoet", had destijds al een stuk geschiedenis achter de rug. Uit een oorkonde van 1059, de oudste over deze nederzetting, blijkt dat er op dat moment al een kerk in Lochem stond. Opgravingen tijdens de restauratie van de Grote of Sint-Gudulakerk toonden aan dat er zelfs al omstreeks 900 na Chr. een houten kerkje op die plaats moet hebben gestaan, waarmee Lochem een van de oudste kerspelen van de Achterhoek is. Dat in Lochem in de 10e eeuw al een kerkstichting kon plaatsvinden, wijst op een nog oudere historie. De ligging aan de Berkel, waarlangs in vroeger eeuwen veel handel plaatsvond, is hierop waarschijnlijk van invloed geweest.
Na 1233 is het stadje spoedig uitgegroeid en in 1330 kreeg het toestemming tot de bouw van een stadsmuur. Een dubbele gracht, waarvan de binnengracht nog grotendeels aanwezig is, vormde nog een extra bescherming. In de loop der eeuwen is het stadje diverse malen belegerd, vooral tijdens de Tachtigjarige Oorlog (1568-1648). Het Staatse leger onder leiding van graaf Filips van Hohenlohe-Neuenstein en Willem Lodewijk van Nassau-Dillenburg was op 24 september 1582 verantwoordelijk voor het ontzet van Lochem. In 1590 trachtten de Spanjaarden via een list de stad binnen te dringen, maar de Lochemse "Hooiplukkers", onder aanvoering van Jan Poorters, ontmaskerden de in een hooiwagen verborgen soldaten. In 1606 is de stad nog tweemaal belegerd geweest. Na de Vrede van Münster van 1648 werd Lochem binnen 25 jaar tweemaal bezet door de Münsterse bisschop Bernhard von Galen. Ook werd het stadje, waarin de meeste huizen van hout waren, veelvuldig door brand geplaagd. In 1615 werd Lochem getroffen door de ergste stadsbrand in haar geschiedenis: alleen de kerk en een viertal huizen bleven staan.
Een nieuw, nu nog aanwezig, raadhuis werd in de jaren 1634-1640 gebouwd. De fraaie topgevels in de renaissancestijl zijn van de hand van de Zutphense stadsarchitect Emond Hellenraet. Elders in de stad zijn nog enkele 17e-eeuwse huizen te vinden.
Een belangrijke bloeiperiode kende Lochem rond de overgang van negentiende naar twintigste eeuw. Industrialisatie (leerfabrieken) en verbeterd vervoer (spoorlijn, stoomtram) brachten welvaart en groei. En een verlichte burgerij van industriëlen, notabelen en landeigenaren zorgde voor stadsuitbreiding, een schouwburg en een ziekenhuis. De in diezelfde periode begonnen agrarische coöperaties fuseerden in de twintigste eeuw hun kleine vestigingen in alle plattelandskernen tot steeds grotere zuivel- (FrieslandCampina) en veevoederfabrieken (ForFarmers) en droegen zo bij aan een verdere industrialisatie van de stad Lochem.
Verkeer en vervoer.
Sinds 1 november 1865 beschikt Lochem over een station aan de spoorlijn Zutphen - Hengelo - Enschede - Gronau, onderdeel van Staatsspoorlijn D. Het station bevindt zich buiten het centrum, aan de noordzijde van het Twentekanaal. Dit zorgt voor enige verwarring bij reizigers die Lochem voor het eerst bezoeken.
Arriva (Blauwnet) onderhoudt een halfuurdienst voor reizigersvervoer met Zutphen, Hengelo en Oldenzaal.
Arriva buslijnen 57 en 58 verbindt Lochem met o.a. Deventer, Zutphen en Borculo. Op weekdagen in de ochtendspits rijdt lijn 52 een lusroute van het station naar Laren, de nieuwbouwwijk Molengronden en het centrum. In de daluren rijdt lijn 852 een grotere lusroute (via Laren en het Staring College).
Via de N332 is het ongeveer 10 km naar de A1 (Amsterdam - Oldenzaal). De N346 biedt een ontsluiting richting Zutphen en Hengelo. De N312 verbindt Lochem met Ruurlo, Lichtenvoorde en Winterswijk.
Cultuur.
De Popmeetings.
Tussen 1968 en 1986 vond er telkens op Hemelvaartsdag in het Openluchttheater een popfestival plaats, aanvankelijk de Lochem Popmeetings genoemd. Hiermee was het het tweede (na Markelo), jaarlijks wederkerende evenement van deze soort in Nederland en een van de oudste in Europa. Er traden regionale en landelijke artiesten op, maar ook verschillende internationale artiesten maakten er hun opwachting: van 'huisband' Normaal tot Johnny the Selfkicker, van Chuck Berry tot Procol Harum, en van John Cale tot Bo Diddley. In 2011 verscheen een 4 cd-box met liveopnamen: "Terug naar Lochem 1968-1986".
Monumenten.
De wijk Berkeloord is een beschermd dorpsgezicht. Daarnaast telt Lochem tientallen rijksmonumenten en een aantal oorlogsmonumenten:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Televisie.
Het huis waar meester Frans van der Steg op kamers woonde en waar opnames van De Zevensprong werden gemaakt staat in Lochem.

</doc>
<doc id="21469" url="https://nl.wikipedia.org/wiki?curid=21469" title="Zevenaar (stad)">
Zevenaar (stad)

Zevenaar () (Kleverlands/Zuid-Gelders: "Zê(ve)nder") is een stad in de Liemers, in de Nederlandse provincie Gelderland, en de hoofdplaats van de gemeente Zevenaar.
Geschiedenis.
De oudst zeker bekende naam uit de 11e eeuw voor Zevenaar is "Subenhara", maar dat werd al in de laat-feodale tijd "Seventer". De naam komt ook terug in de middeleeuwse Burght Sevenaer. Deze mag niet worden verward met Huis Sevenaer, dat op een andere locatie aan de oostzijde van het stadscentrum is gelegen. De burcht, die rond 1685 is gesloopt, lag aan de westzijde van het stadscentrum op het huidige Masiusplein en heeft vanwege de strategische ligging een cruciale rol gespeeld in de strijd om de Liemers. In 1049 schonk Hendrik III, keizer van het Heilige Roomse Rijk, zijn hof in Zevenaar aan zijn ridder Anselm. De landsheer met het goede oog voor de omgeving is waarschijnlijk Otto II van Gelre. Deze kocht op 16 juni 1256 een hof, hoeven, landerijen, weiden, visserijrechten, woeste gronden, enz. te Zevenaar van het kapittel van Sint-Marie in Utrecht. In 1487 ontving Zevenaar stadsrechten van Johan, hertog van Kleef en graaf van der Mark.
Naast de twee kastelen waren er ook diverse middeleeuwse havezaten in Zevenaar, zoals Mathena, Enghuizen en Swanepol. Het huis Matena is bewaard gebleven en maakte in de 20e eeuw deel uit van de sigarettenfabriek Turmac.
Gelre, Bergh en Kleef.
Zevenaar ligt in het hart van de Liemers. Dit gebied ligt in de driehoek van de Rijn, de zuidelijke IJsseloever en de rijksgrens. Deze situering heeft in de loop der eeuwen een stempel gedrukt op de ontwikkeling van de streek. Tot in de 19e eeuw was er in de Liemers geen sprake van bestuurlijke eenheid. De hertogen van Gelre, die van Kleef en de graven van den Bergh probeerden door middel van pandschappen, aankoop en huwelijkspolitiek hun verspreid liggende bezittingen aaneen te smeden. Door geldnood gedwongen verpandde in het jaar 1355 hertog Reinoud III van Gelre zijn Liemerse bezittingen aan zijn zwager graaf Jan van Kleef. Omdat de Gelderse hertogen het geleende geld niet terugbetaalden ging het Ambt de Liemers over in Kleefs bezit. In het jaar 1487 kreeg Zevenaar stadsrechten van hertog Johan II van Kleef.
Nadat de laatste Kleefse hertog in 1609 was gestorven, ontstond de Gulik-Kleefse Successieoorlog waarmee ook prins Maurits zich ging bemoeien. Hij wilde geen katholieke, pro-Spaanse, opvolger in Kleef. Het conflict eindigde met de overdracht van het hertogdom Kleef aan het keurvorstendom Brandenburg dat als Brandenburg-Pruisen enkele jaren later samen ging met Pruisen.
Franse tijd.
In 1801 beloofde Pruisen te gaan onderhandelen met de Bataafse Republiek over de overdracht van de zogenoemde Kleefse enclaves. Dit nieuws werd een jaar later door de bevolking met gemengde gevoelens ontvangen. Jarenlange onderhandelingen volgden. Toen in 1806 de Franse vazalstaat Koninkrijk Holland ontstond waren de onderhandelingen volledig vastgelopen. Franse troepen namen de Liemers in bezit wat tot honger onder de burgers leidde. Een jaar later werden de onderhandelingen heropend wat ertoe leidde dat Zevenaar op 22 april 1808 deel ging uitmaken van het Koninkrijk Holland. Twee jaar later ging deze vazalstaat op in het Eerste Franse Keizerrijk. De aankomst in 1813 van de prins van Oranje op het strand van Scheveningen betekende voor de Liemers inkwartiering van o.a. de Pruisen. Zevenaar werd opnieuw Pruisisch totdat het Wener Congres bepaalde dat het op 1 juni 1816 voorgoed Nederlands werd.
Groei.
Na de Tweede Wereldoorlog, die Zevenaar grote schade toebracht, werd de wederopbouw voortvarend aangepakt en nieuwe wijken verrezen in snel tempo rond de oude kern. In 1958 bedroeg het inwonertal van de stad Zevenaar 10.000. Het inwonertal is inmiddels gestabiliseerd tot rond de 32.000. Eind 2007 werd een begin gemaakt met het realiseren van twee nieuwe woonwijken, Reisenakker in het noordwesten en Groot Holthuizen in het oosten. Met Groot Holthuizen krijgt Zevenaar wellicht een tweede station (Zevenaar Poort).
Geografie.
Topografie.
Zevenaar ligt in de provincie Gelderland, in het oosten van Nederland, tegen de grens met Duitsland aan. De grootste plaats in de buurt is Arnhem. Zevenaar heeft een regiofunctie voor dorpen in de omgeving, omdat de enige middelbare school van de omgeving samen met het Candea College in Duiven, het Liemers College, in Zevenaar is gevestigd. De stad bevindt zich ongeveer 10 m boven zeeniveau.
Klimaat.
Zevenaar ligt, net als in een groot gedeelte van Nederland, in een gebied met een gematigd zeeklimaat, waarbij de weerpatronen sterk worden beïnvloed door de nabijheid van de Noordzee in het westen en de daarmee gepaard gaande noordwestenwinden en stormen. De wintertemperaturen zijn er mild; gemiddeld boven nul, al is vorst niet ongewoon tijdens vlagen van oostelijke of noordoostelijke wind vanuit het Europese binnenland, zoals uit Scandinavië, Rusland en zelfs Siberië. De zomers zijn er warm, maar zelden heet.
Er worden regelmatig dagen met grote neerslag waargenomen, maar de jaarlijkse neerslag komt niet boven de 800 mm uit. De meeste neerslag valt als aanhoudende motregen of lichte regen. De aanwezigheid van veel waterbekkens zorgt ervoor dat bewolkte en vochtige dagen veel voorkomen, met name in de koelere maanden van oktober tot maart.
Verkeer.
Door de gemeente Zevenaar loopt een aantal belangrijke verkeersaders, namelijk:
Iets ten noorden van Zevenaar loopt de A12. Aangezien de snelweg loopt vanaf Den Haag en vlak na Zevenaar overgaat in de Duitse BAB3, is deze snelweg van groot belang voor de industrie in Zevenaar. Door het doortrekken van de A15 tot aan Zevenaar, verdwijnt de afrit Griethse Poort, en wordt deze vervangen door een nieuwe afrit, Zevenaar Oost, ongeveer 1200 meter verderop. Bij de huidige afrit zat tot 2017 een vestiging van AC Restaurant. Deze is door eigenaar Jumbo omgebouwd tot La Place.
Dwars door Zevenaar lopen twee zeer belangrijke spoortrajecten. Deze trajecten worden vooral gebruikt voor goederenvervoer van en naar Rotterdam, en de ICE vanuit Amsterdam - Utrecht - Arnhem richting het Ruhrgebied (en van daaruit verdere bestemmingen).
Zevenaar heeft een eigen station: station Zevenaar. vroeger had Zevenaar nog een ander station: station Zevenaar GOLS.
Monumenten.
In Zevenaar bevinden zich een aantal rijksmonumenten, gemeentelijke monumenten en oorlogsmonumenten, zie:
In Zevenaar staat De Buitenmolen.
Sport.
Zevenaar kent meerdere voetbalclubs, namelijk SV DCS, SV OBW en SDZZ. Naast drie voetbalverenigingen kent Zevenaar ook een tafeltennisvereniging (ttv Zevenaar), hockeyvereniging (HVZ), een badmintonvereniging (BCZ) en een korfbalvereniging (KV de Zwaluwen).
Ook is er een groot sportcomplex, een multifunctioneel sportcentrum met faciliteiten als tennis, squash, fitness en groepslessen. In de regio is het een van de grootste sportcentra.
In Zevenaar zit ook rugbyclub de Duuvels. Daarnaast is er een volleybalvereniging, genaamd Labyellov.
Bovendien kent Zevenaar een basketbalvereniging genaamd Basketiers'71.
Carnaval.
Tijdens carnaval is Zevenaar bekend onder de naam Boemelburcht. De diverse carnavalsoptochten en -feesten trekken duizenden bezoekers uit de regio. Vooral frühschoppen, op de maandag van carnaval, is een groot feestevenement.

</doc>
<doc id="21471" url="https://nl.wikipedia.org/wiki?curid=21471" title="Servo-Kroatisch">
Servo-Kroatisch

Het Servo-Kroatisch of ook wel Kroato-Servisch (srpskohrvatski of hrvatskosrpski) is een taal uit de westelijke groep van de Zuid-Slavische talen. Het was de hoofdtaal van Servië, Kroatië, Bosnië en Herzegovina en Montenegro en wordt ook gesproken en verstaan in Noord-Macedonië en Slovenië. De taal wordt verder gesproken door Servische en Kroatische minderheden in Oostenrijk, Hongarije en Roemenië.
Terminologie.
Strikt genomen kan de term "Servo-Kroatisch" duiden op twee zaken:
In de laatstgenoemde betekenis is de term niet meer in gebruik sinds de oude "algemene" standaard is vervangen door vier nationale standaardtalen. Dit artikel richt zich op het Servo-Kroatisch als gemeenschappelijk taalsysteem van de Bosniërs, Kroaten, Montenegrijnen en Serviërs.
Sociolinguïstische situatie.
Ondanks de vrij kleine verschillen worden Bosnisch, Kroatisch, Servisch en Montenegrijns door de overheden van de betrokken landen om politieke redenen als verschillende talen behandeld. In de taalwetenschap worden ze als gestandaardiseerde varianten van het Servo-Kroatisch beschouwd. De term "Servo-Kroatisch" is politiek beladen in de opvolgerstaten van Joegoslavië en bij de keuze van terminologie moet voorzichtigheid betracht worden. De standaardtalen die in Bosnië, Kroatië, Montenegro en Servië gesproken worden, liggen wel zo dicht bij elkaar dat er van één taalsysteem gesproken kan worden, met "normale" regionale verschillen (niet groter dan die tussen Amerikaans en Brits Engels, Braziliaans en Europees Portugees, enz.).
In de praktijk komt het erop neer dat een Kroaat de Kroatische standaardtaal gebruikt in situaties die dat vereisen, ongeacht het dialect dat hij spreekt, en dat een Serviër zijn dialect "Servisch" zal noemen, ongeacht de aard ervan, en omgekeerd. In Bosnië is de situatie, gezien de etnische samenstelling van de bevolking, ingewikkelder.
Hoewel men aan zowel woordgebruik als zinsbouw en uitspraak in veel gevallen direct zal opmerken of een taalgebruiker Servisch, Montenegrijns, Kroatisch of Bosnisch is, zijn zowel de standaardtalen als dialecten wederzijds verstaanbaar.
Invloeden.
Het Kroatisch kent een oudere literatuurgeschiedenis en heeft enigszins Slavisch-puristische stromingen gekend; nieuwe woorden werden liever aan het Tsjechisch of het Pools ontleend dan aan niet-Slavische talen als Duits of Italiaans. Het Servisch heeft, doordat de Serviërs Servisch-orthodox zijn, meer Oudkerkslavische en Russische invloeden ondergaan. Het Bosnisch van de islamitische Bosniakken en het Servisch bevatten redelijk wat leenwoorden uit het Turks, erfenis van de Ottomaanse overheersing. Serieuze standaardisatie van de Bosnische taal is pas na de onafhankelijkheid van Bosnië en Herzegovina in 1992 begonnen.
Alfabetten.
In de loop van de geschiedenis is de taal geschreven met Latijnse, Griekse, Glagolitische, Cyrillische en Arabische letters. De taal wordt geschreven met zowel Latijnse als Cyrillische letters. Servisch en Bosnisch gebruiken beide alfabetten, terwijl het Kroatisch enkel Latijnse letters gebruikt.
In beide gevallen is de spelling nagenoeg fonetisch en de spelling in beide alfabetten correspondeert normaal gesproken een op een:
Cyrillisch naar Latijn.
"Lj", "Nj" en "Dž" representeren onderscheiden fonemen en worden als afzonderlijke letters beschouwd. In zeldzame gevallen kunnen ze ook combinaties van twee letters vertegenwoordigen, en worden dan afzonderlijk in Cyrillische letters getranslitereerd. Bijvoorbeeld, "nadživeti" ("overleven in de zin van langer leven dan") wordt getranslitereerd als "Надживети", niet als "Наџивети". Het was gebruikelijk dat "Đ" geschreven werd als "Dj" op typmachines, maar dat gebruik leidde tot dubbelzinnigheid.
Varianten.
De verschillende varianten van het Servo-Kroatisch, al dan niet gestandaardiseerd, worden op twee manieren geclassificeerd:
De zinnen boven zijn expres verschillend gemaakt, er is bijvoorbeeld geen verschil tussen bezbjednosti en sigurnosti: het zijn synoniemen van elkaar die in beide landen gebruikt worden. Het is vooral de hedendaagse regering die nieuwe woorden verzint (novo-Hrvatski, bosanski, novo-srbski) om de talen meer van elkaar te laten verschillen.
Geschiedenis van de moderne standaardtaal.
Alle moderne Kroatische standaardtalen zijn gebaseerd op een Štokavisch dialect. De "vader" van de moderne Servische talen is de Serviër Vuk Karadžić.
Aan het begin van de 19e eeuw ontwikkelde hij, samen met Đuro Daničić, op basis van zijn eigen dialect een standaardtaal die dicht bij de volkstaal lag. In 1818 publiceerde hij een Servisch woordenboek. Bij het hervormen van de spelling hanteerde Karadžić het principe ""schrijf zoals je praat" (piši kao što govoriš)". Zijn inderdaad vrijwel fonetische spelling is, met kleine aanpassingen, tot op de dag van vandaag in gebruik.

</doc>
<doc id="21472" url="https://nl.wikipedia.org/wiki?curid=21472" title="Servisch">
Servisch

Servisch (српски/srpski) is een van de standaardvarianten van het Servo-Kroatisch, behorend tot de zuidelijke groep van de Slavische talen. Het is de officiële taal van Servië en Montenegro en een van de officiële talen in Kosovo en Bosnië en Herzegovina, waar het vooral gebruikt wordt in de Servische Republiek.
De Servische standaardtaal is gebaseerd op een Neoštokavisch dialect "(zie ook Varianten van het Servo-Kroatisch)". In het zuidoosten van Servië wordt ook Torlakisch gesproken, wat als een Servisch-Bulgaars grensdialect gezien kan worden.
Kenmerken.
Enkele specifieke kenmerken van het Servisch binnen het Servo-Kroatisch (zie daar voor een algemeen beeld):
Alfabet.
Het Servische alfabet heeft dertig tekens, die elk een klank representeren.
De volgende tabel geeft een overzicht over het Servische cyrillische alfabet en het Servische Latijnse alfabet:

</doc>
<doc id="21473" url="https://nl.wikipedia.org/wiki?curid=21473" title="Kroatisch">
Kroatisch

Het Kroatisch (hrvatski) is een van de standaardvarianten van het Servo-Kroatisch. Het is de officiële taal van Kroatië en wordt ook gebruikt door Kroaten in Bosnië en Herzegovina.
Enkele specifieke kenmerken van het Kroatisch binnen het Servo-Kroatisch:

</doc>
<doc id="21474" url="https://nl.wikipedia.org/wiki?curid=21474" title="Adriatische Zee">
Adriatische Zee

De Adriatische Zee (Italiaans: "Mare Adriatico", Sloveens: "Jadransko morje/Jadran", Kroatisch en Bosnisch: "Jadransko more", Servisch: Јадранско море, Albanees: "Deti Adriatik", Latijn: "Hadriaticum") is een randzee van de Middellandse Zee tussen het Apennijns Schiereiland en het Balkanschiereiland. De zee wordt van de Ionische Zee gescheiden door het Kanaal van Otranto. De naam van de zee komt van het Noord-Italiaanse voormalig kuststadje Adria, dat inmiddels meer dan 20 kilometer van de kust ligt door geologische activiteiten die ervoor zorgen dat de zeebodem in het noorden steeds verder omhoog komt (landaanwas) en in het zuiden steeds verder zakt.
De zee wordt in het westen begrensd door Italië en in het oosten door Slovenië, Kroatië, Bosnië en Herzegovina, Montenegro en Albanië. Deze landen werken met elkaar samen in de Adriatische Euregio.
Er liggen meer dan 1300 eilanden waarvan veruit de meeste aan de oostkust bij Kroatië. Langs de oostkust liggen de Dalmatische Eilanden en de Kvarner-eilanden, die alle tot Kroatië behoren. Krk en Cres behoren tot de laatste groep en zijn de grootste eilanden in de Adriatische Zee.
De Adriatische Zee is gemiddeld 260 meter diep en maximaal 1233 meter. Het noordelijke deel, ten noorden van de lijn Ancona en Zadar, is het minst diepe deel en komt nergens onder de 100 meter uit. Ten zuiden van de lijn zakt de zeebodem geleidelijk dieper weg. Tussen Bari en Dubrovnik ligt de bodem tot meer dan 1200 meter onder het zeeniveau.
In het noorden heerst een vochtig subtropisch klimaat, volgens de klimaatclassificatie van Köppen Cfa, met natte zomers en koudere en drogere winters. In het zuidelijke deel is er overwegend mediterraan klimaat (Csa). De temperatuur van het water op zeeniveau schommelt tussen de 22 en 30 °C in de zomer en tussen de 12 en 14 °C in de winter. In het noordwesten van de zee wordt het water nog kouder in de winter. In strenge winters kan zeeijs voorkomen in de ondiepe delen.
Steden.
De belangrijkste steden aan de Adriatische Zee zijn:
Triëst beschikt van deze steden over de grootste haven.

</doc>
<doc id="21476" url="https://nl.wikipedia.org/wiki?curid=21476" title="Johan Baptist Allgaier">
Johan Baptist Allgaier



</doc>
<doc id="21477" url="https://nl.wikipedia.org/wiki?curid=21477" title="Railprofiel">
Railprofiel



</doc>
<doc id="21478" url="https://nl.wikipedia.org/wiki?curid=21478" title="Magneetzweefbaan">
Magneetzweefbaan



</doc>
<doc id="21480" url="https://nl.wikipedia.org/wiki?curid=21480" title="Alexander Graham Bell">
Alexander Graham Bell

Alexander Graham Bell (Edinburgh, 3 maart 1847 – Baddeck Bay (Nova Scotia, Canada), 2 augustus 1922) was een Schots-Amerikaans uitvinder, autodidact en de oprichter van de telefoonmaatschappij Bell, die uitgroeide tot de "American Telephone and Telegraph Company" (AT&amp;T). Bell werd geboren in Schotland, maar emigreerde naar Canada en daarvandaan naar de Verenigde Staten. Hoewel Bell vaak wordt genoemd als uitvinder van de telefoon, is het een gedeelde uitvinding, waaraan ook Antonio Meucci, Elisha Gray en Philipp Reis een bijdrage hebben geleverd.
Levensloop.
Bell was de middelste zoon van Alexander Melvin Bell (1819-1905) en Eliza Grace Symonds (1809-1897). Hij kwam uit een familie van spraakleraren die dove kinderen leerden spreken. Zowel zijn vader als grootvader waren pioniers op dit gebied en hij volgde hun voorbeeld. Voor korte tijd studeerde hij aan de universiteit van Edinburgh en de University College London die hij beide zonder diploma verliet. Daarna gaf hij les in muziek en "elocution" (voordrachtskunst) aan een school in de Schotse plaats Elgin, waar hij zijn eerste studies deed naar geluid.
Vanaf 1868 werkte Bell als assistent bij zijn vader. Na het overlijden aan tuberculose van zijn twee broers, Melville James (1845-1870) en Edward Charles (1848-1867), emigreerde het gezin Bell naar Brantford, Canada. In 1871 ging Alexander naar Boston waar hij lesgaf aan dove kinderen in de school van Sarah Fuller. Hij gebruikte een methode die zijn vader had ontwikkeld: zichtbare spraak. Hierbij worden fonetische symbolen gebruikt die aangeven welke stand lippen en mond moeten innemen om bepaalde klanken te kunnen vormen. Een jaar later opende hij een school voor dovenleraren. In 1873 werd hij benoemd tot professor "vocal physiology and elocution" aan de Universiteit van Boston.
Telefonie.
Toen hij leraar was in Elgin raakte hij onder de indruk van het werk van de Duitse natuurkundige Hermann von Helmholtz op het gebied van geluid en elektriciteit en begon hij onderzoek te doen naar de elektronische overdracht van geluid. In Brantford zette hij – naast het geven van onderwijs – zijn onderzoek verder. Hij richtte zich voornamelijk op het zichtbaar maken van spraak en hoopte, door zijn anatomische kennis, een nieuw telegraaftoestel te maken dat meerdere berichten tegelijkertijd kon versturen.
Van de vaders van twee van zijn dove studenten, Gardiner Greene Hubbard en Thomas Saunders, verkreeg hij de benodigde financiële middelen terwijl hij technische ondersteuning kreeg van Thomas A. Watson. Op 14 februari 1876 diende Bell zijn octrooiaanvraag van de telefoon in. Hoewel uit het apparaat van Bell nauwelijks een gesproken woord kwam, werd het octrooi op 7 maart toegekend en drie dagen later sprak Bell tegen zijn assistent de historische woorden in zijn telefoon: "Mr. Watson, come here. I want to see you". Watson, die in een andere kamer van het huis verbleef, kwam direct.
De door Bell beschreven microfoon bestaat uit een elektromagneet met daarvoor een strakgespannen membraan. Zodra het membraan door spraak in trilling wordt gebracht, worden er stromen geïnduceerd in de windingen van de elektromagneet. Aan de andere kant van de lijn bevindt zich een identiek apparaat, maar dan net andersom, waarin de elektrische wisselstromen worden omgezet in geluid: de luidspreker.
Omdat het telegrafiebedrijf Western Union zijn uitvinding niet wilde kopen, richtte Bell samen met zijn financier Hubbard in 1877 de Bell Telephone Company op, die later zou uitgroeien tot een van 's werelds grootste bedrijven.
Octrooioorlog.
De toekenning van het octrooi voor de telefoon aan Bell was omstreden en ging gepaard met de nodige rechtszaken. Zo kwam de Duitser Philipp Reis in 1860 met het eerste concept voor het maken van een telefoonverbinding, ook de naam "telephon" is van Reis. Maar omdat Reis gebruik maakte van een onderbroken stroom (via een aan-uit-schakelaar) bracht zijn ontvanger een onduidelijk geluid voort. Het bleef voor Reis bij een experiment.
In 1871 wilde de Italiaanse immigrant Antonio Meucci een patent aanvragen voor zijn "teletrophone", maar omdat hij het benodigde geld niet had, bleef het bij een aanvraag die al na drie jaar afliep en wegens verder geldgebrek ook niet door Meucci werd verlengd. Zijn rechtszaak tegen Bell eindigde toen Meucci in 1889 overleed. Later kreeg hij alsnog postuum eerherstel nadat het Amerikaanse Huis van Afgevaardigden verklaarde dat als Meucci de octrooiaanvraag had kunnen indienen, Bell geen octrooi op de uitvinding van de telefoon had kunnen krijgen.
Onafhankelijk van Bell werkte in Amerika ook Elisha Gray aan de harmonische telegraaf en hij kwam net als Alexander op het spoor van de telefoon. Maar toen Gray zijn uitvinding wilde patenteren was hij te laat: twee uur daarvoor had Bell zijn octrooiaanvraag ingediend. In eerste instantie betwistte Gray het octrooi van Bell niet omdat hem werd verteld dat de telefoon een onbelangrijke zijsprong was van het oorspronkelijke doel: de telegraaf verbeteren. Dit veranderde nadat bij de anderen de betekenis van de telefoon duidelijk werd. Het gevolg was een jarenlange juridische strijd tussen de beide uitvinders, waar ze elkaar over en weer van plagiaat en diefstal beschuldigden. Meer dan 600 verloren rechtszaken werden er tegen Bell aangespannen, waaronder vele van Gray.
De verdienste van Bell was echter dat hij van de telefoon een commercieel succes maakte. Hij slaagde erin op basis van zijn werk en dat van zijn voorgangers een telefoontoestel te ontwikkelen dat niet alleen in een laboratorium-omgeving werkte, maar dat in elke huiskamer gebruikt kon worden.
Volta-laboratorium.
Belangrijk voor Bell bleef zijn werk als spraakleraar en het lesgeven aan doven en spraakgehandicapten. Om dit werk te kunnen blijven doen, nam hij in 1880 ontslag bij wat inmiddels de American Bell Telephone Company was gaan heten. In datzelfde jaar ontving hij van Frankrijk de "prix Volta" en het bijbehorende geldbedrag van 50.000 frank gebruikte hij voor de oprichting van het Volta Laboratory in Washington D.C. Hier vond hij samen met Charles Tainter de fotofoon uit: een apparaat om geluid via lichtstralen over te brengen. Twee jaar later, op 10 november 1882, werd Bell Amerikaans staatsburger.
Andere technische ontwikkelingen waar de naam van Bell aan verbonden is, zijn een primitieve metaaldetector om metalen voorwerpen (kogels) in het menselijke lichaam op te sporen, een soort ijzeren long voor patiënten met ademhalingsproblemen en de grafofoon: een verbeterde versie van Edisons fonograaf met een in carnaubawas graverende opnamekop. Ook verrichtte hij tussen 1896 en 1910 experimenten op het gebied van luchtvaart.
Overig.
Bell was een actieve voorstander van de eugenetica-beweging in de Verenigde Staten. Hij was de erevoorzitter van het Tweede Internationale Congres van Eugenetica te New York in 1921. Bell lobbyde voor het invoeren van wetten voor gedwongen sterilisatie van mensen met genetische defecten. Volgens hem vielen daaronder doven, criminelen en geestelijk gehandicapten. Ook wilde hij doven verbieden om als leraar te werken op dovenscholen en met elkaar te trouwen. Dit maakte hem, samen met zijn voortdurende campagne tegen gebarentaal, niet bepaald geliefd in de dovengemeenschap. Toch had hij een betrekkelijk goed contact met Helen Keller en haar gouvernante Anne Sullivan.
In aanverwant werk richtte hij in 1914 het Genealogical Record Office op, een genealogische afdeling van het Volta Bureau in Washington D.C., waarbij zijn eigen werk zich toespitste op onderzoek naar erfelijke factoren bij het behalen van een hoge ouderdom. Zijn bevindingen uit dit onderzoek publiceerde hij in 1918, met de conclusie dat lang leven op zich geen erfelijke eigenschap was en dat hoewel nakomelingen van lang levende mensen zelf meestal ook langer dan gemiddeld leefden, dit waarschijnlijk het gevolg was van andere erfelijke eigenschappen zoals krachtigheid en weerstand tegen ziektes.
Privé.
Bell was gehuwd met Mabel Gardiner Hubbard, een van zijn dove studentes en enig overgebleven kind van zijn financier Gardiner Greene Hubbard. Uit het huwelijk werden twee meisjes geboren, Elsie May (1878) en Marian "Daisy" Bell (1880). Twee jongens overleden kort na hun geboorte in 1881 en 1883.
Tijdens Bells begrafenis stopten alle telefoonbedrijven in Noord-Amerika voor een minuut hun dienstverlening.
National Geographic Society.
Bell was stichtend lid van de National Geographic Society, uitgever van het "National Geographic Magazine".

</doc>
<doc id="21482" url="https://nl.wikipedia.org/wiki?curid=21482" title="Spoorprofiel">
Spoorprofiel



</doc>
<doc id="21483" url="https://nl.wikipedia.org/wiki?curid=21483" title="Xerxes I">
Xerxes I

Xerxes I (Oudperzisch: 𐎧𐏁𐎹𐎠𐎼𐏁𐎠|𐎧𐏁𐎹𐎠𐎼𐏁𐎠, transliteratie: "Xšayār̥šā", Perzisch: خشایارشا; Grieks: Ξέρξης, Latijn: Xerxes) (ca. 519 v.Chr. - 4 augustus 465 v.Chr.) was van 486 - 465 v.Chr. koning van het Perzische Rijk. Hij was zoon en opvolger van Darius I (Darius de Grote) en was de vierde koning van de dynastie van de Achaemeniden. Hij wordt ook wel Xerxes de Grote genoemd.
Jeugd en troonsbestijging.
Xerxes I was de zoon van Darius I en Atossa uit het huis van de Achaemeniden. Voordat Xerxes in oktober 486 v.Chr. op de troon kwam, was hij jarenlang onderkoning geweest in Babylon en zijn ervaring daar maakte hem tot een kundig bestuurder. In de merendeels op Griekse bronnen gebaseerde geschiedschrijving wordt hij vaak als zwakkeling voorgesteld, die door de eunuchen van het hof werd gedomineerd, hoewel Herodotus Xerxes ook een zekere koninklijke grandeur toeschreef.
Zoals in het oude Nabije Oosten vaak gebeurde, ging zijn troonsbestijging vergezeld met opstanden. Eerst in Bactrië, waar zijn broer Ariamenes een revolte lijkt te hebben georganiseerd. Deze werd op een onbekend moment aan het begin van Xerxes' regering onderdrukt. Zijn broer mocht het leven behouden nadat hij Xerxes in het openbaar erkend had.
Een opstand in Egypte leidde mogelijk tot moeilijkheden in Jeruzalem. Xerxes maakte persoonlijk een eind aan de Egyptische opstand in 481 v.Chr.
Meer zekerheid is er over de opstand in Babylonië in 482 v.Chr.. In de zomer eiste Bel-shimani de troon van Babylon op en een maand later voegde Shamash-eriba zich bij hem. Volgens Herodotus werd de satraap Zopyrus bij deze opstand gedood; deze man wordt echter niet genoemd in het spijkerschriftmateriaal. Uiteindelijk werd de opstand in bloed gesmoord. Dat het merendeel van de archieven abrupt eindigt, bewijst de hardhandigheid van het optreden.
Griekse oorlog.
Volgens Herodotus was Xerxes' oom Artabanus de enige die zich in het openbaar verzette tegen de veldtocht tegen Griekenland. 's Nachts kreeg Xerxes een droom, waarin een man verscheen, die hem adviseerde de veldtocht vooral door te zetten. Artabanus vertelde hem dat de droomverschijning niet door een god was gestuurd. Daarop vroeg Xerxes hem in zijn kleding op de troon plaats te nemen en 's nachts in zijn bed te slapen. Aan Artabanus verscheen toen hetzelfde droombeeld en hij raakte ervan overtuigd dat de goden de Perzen de Grieken in handen zouden geven. Artabanus werkte daarna vol ijver aan de voorbereiding van de strijd mee.
Hoewel Xerxes Ionië, de door Griekse kolonisten bewoonde kust van Klein-Azië, al onder zijn gezag had, was zijn vader er in de Eerste Perzische Oorlog niet in geslaagd om Griekenland zelf te onderwerpen. Xerxes trok in 480 v.Chr. met een leger door Klein-Azië naar de streek rond Troje, waar hij de Hellespont overbrugde en overstak. Dit markeerde het begin van de Tweede Perzische Oorlog.
De Grieken besloten dat het Perzische leger alleen op de landengte van Korinthe tegen te houden zou zijn en trokken daar inderhaast hun legers samen. Zo trok Xerxes door Thessalië naar het zuiden en kreeg overal "aarde en water" aangeboden (een teken van onderwerping), behalve van het kleine Plataeae en Thespiae. De oorlog leek zo goed als gewonnen.
Bij de bergpas van Thermopylae, nog ten noorden van Athene, kwam echter de eerste onaangename verrassing. Ongeveer 4.000 Grieken onder leiding van Leonidas hielden langer stand dan voorzien, al werden ze uiteindelijk na verraad onder de voet gelopen. Hetzelfde gold voor Artemisium, waar de Griekse vloot onverwacht lang stand hield. (Hoewel Herodotus duidelijk laat merken dat de Grieken het zwaar te verduren kregen, werd de driedaagse zeeslag later beschouwd als Griekse overwinning.)
Eind september werd Athene ingenomen en geplunderd, maar op de 29e werd de Perzische vloot verslagen ten westen van Athene in de zeeslag bij Salamis. Omdat het enorme Perzische leger nu niet meer voldoende kon worden bevoorraad - daarvoor was een transportvloot noodzakelijk - trok Xerxes zijn troepen terug. Met de buit uit Athene kon Xerxes zijn gezicht redden en als triomfator terugkeren.
Xerxes keerde dus terug naar Sardis in Klein-Azië. Een onbeantwoorde vraag is waarom hij zijn vloot, die nog altijd zeer talrijk was en kon worden opgekalefaterd, ontbond en veel troepen terugtrok. De slagen bij Thermopylae, Artemisium en Salamis, hoezeer die ook tot de verbeelding van het nageslacht hebben gesproken, waren namelijk niet strategisch doorslaggevend. De recentelijk herhaalde hypothese dat hij de troepen nodig had om een opstand te onderdrukken is inmiddels op chronologische gronden weerlegd.
Toch vormden deze confrontaties ter zee en te land een keerpunt in de oorlog. De Griekse stadstaten spraken namelijk af het niet langer alleen op te nemen tegen de Perzen, maar een gezamenlijk leger op te bouwen. Xerxes I had een van zijn bevelhebbers, Mardonius, de leiding gegeven over het veroverde gebied, en deze probeerde nu met diplomatieke middelen uit de impasse te komen. Mardonius verzocht via Alexander I van Macedonië de Atheners om een wapenstilstand. Dezen verwierpen dit aanbod en kregen hulp van de Spartanen. Wat volgde was de slag bij Plataeae (479 v.Chr.) die, onder het bevel van Pausanias I (opvolger van de bij Thermopylae gesneuvelde koning Leonidas), werd gewonnen door de Grieken. Mardonius werd hierbij gedood. Korte tijd later vielen de Grieken de resten van de Perzische vloot aan op het Ionische schiereiland Mycale, doodden alle Perzen en vernietigden wat restte van de Perzische vloot.
Latere regering.
De Perzische archieven geven weinig informatie over de tijd na 484 v.Chr.. Wat duidelijk is, is dat er grootschalige bouwprojecten plaatsvonden, onder meer in Persepolis.
Volgens Griekse bronnen ging het na de nederlaag tegen de Grieken bergafwaarts met Xerxes. Hij zou zijn interesse voor de politiek hebben verloren, zou in allerlei liefdesperikelen verstrikt zijn geraakt en liet het bestuur over aan de eunuch Aspamitres. Het is moeilijk uit te maken wat waar is van deze beweringen.
De Grieken gingen in deze jaren in de aanval. Athene nam de leiding en Cimon zeilde in 466 v.Chr. naar Carië om de kust van Klein-Azië onder Atheense invloed te brengen. Bij de monding van de Eurymedon werden de Perzen opnieuw verslagen en dat kostte Xerxes vrijwel al zijn voormalige Griekse onderdanen.
Het jaar daarop werd Xerxes in zijn slaapkamer vermoord door de bevelhebber van zijn lijfwacht Artabanus en Aspamitres. Ook de kroonprins Darius werd door Artebanus uit de weg geruimd. Hij probeerde tevens Darius' jongere broer Artaxerxes te doden maar deze wist zich te verdedigen en Artabanus te doden. Zo werd Artaxerxes koning van Perzië.
Xerxes in de Bijbel.
Over het algemeen wordt aangenomen dat koning Ahasveros in Ester, uit de Hebreeuwse Bijbel, Xerxes aanduidt.

</doc>
<doc id="21484" url="https://nl.wikipedia.org/wiki?curid=21484" title="Xerxes II">
Xerxes II

Xerxes II (Perzisch: , ) was slechts 45 dagen sjah van het Perzische Rijk uit het huis der Achaemeniden, van het eind van 424 v.Chr. tot begin 423 v.Chr..
Zijn beide ouders Artaxerxes I en koningin Demaspia stierven op dezelfde dag, waarna hij (althans in Susa) als koning werd erkend. Na een feest waarop hij dronken geworden was vermoordde een halfbroer, Sogdianus (of Secydianus), hem. Deze trachtte te voorkomen dat een andere halfbroer, Ochus, de zoon van een Babylonische concubine naar de hoofdstad kon komen, maar deze slaagde erin een leger te formeren en eiste de troon op. Op 13 februari 423 v.Chr. werd Ochus als Darius II erkend als de nieuwe sjah.

</doc>
<doc id="21485" url="https://nl.wikipedia.org/wiki?curid=21485" title="640 v.Chr.">
640 v.Chr.

Het jaar 640 v.Chr. is een jaartal volgens de christelijke jaartelling.

</doc>
<doc id="21486" url="https://nl.wikipedia.org/wiki?curid=21486" title="Voormalige Joegoslavische Republiek van Macedonië">
Voormalige Joegoslavische Republiek van Macedonië



</doc>
<doc id="21487" url="https://nl.wikipedia.org/wiki?curid=21487" title="FYROM">
FYROM



</doc>
<doc id="21491" url="https://nl.wikipedia.org/wiki?curid=21491" title="Urartu">
Urartu

Urartu (of Oerartoe) was tussen ca. 860 en 585 v.Chr. een koninkrijk in het Armeens hoogland. Het centrum van het rijk was het gebied rond het meer Van. Zelf noemden de Urarteërs (of Oerarteeërs) hun koninkrijk Biainili. Traditie wilde dat de wereldboom in dit gebied stond en verscheidene koningen hebben dan ook geprobeerd deze te vinden in dit gebied. 
De hoofdstad Tushpa (iets buiten de stad Van) lag aan het Vanmeer in het oosten van het huidige Turkije en het rijk begon als een klein vorstendom aan dit meer. Onder Argishti I (787 -766) strekte het rijk zich uit over oostelijk Turkije tot de bovenloop van de Eufraat, Armenië, een deel van de Kaukasus en een stuk van Iran. Het was in die tijd een geduchte rivaal van de Assyriërs.
Urartu wordt in oude manuscripten van verschillende culturen ook vaak het "Koninkrijk van Ararat" genoemd (Armeens: Ուրարտու). De naam van het gebied werd naar gewoonte in die tijd alleen geschreven met medeklinkers. De naam in de bronnen is dan ook vaak "RRT". Dat kan dus zowel Ararat als Urartu zijn of een ander woord met die medeklinkers. Armenië ziet zichzelf als de afstammeling van Urartu.
Bevolking.
Binnen het rijk werden drie bevolkingsgroepen onderscheiden: de Nairi, de Hay en de Armen. De Nairi woonden o.a. rond het meer Van en in de hoofdstad Tushpa. De naam zou 'lichtharige' betekenen. De Hay woonden in Centraal-Klein-Azië en de Armen in het noorden.
Deze bevolkingsgroepen spraken ongeveer dezelfde taal en deelden veel culturele uitingen, waaronder een gevoel van gemeenschappelijke oorsprong. De taal was verwant aan de taal van de Hurri (de Horieten van de Bijbel) en kan noch tot de Semitische, noch tot de Indo-Europese talen gerekend worden.
Geschiedenis.
In de 13e eeuw v.Chr. was er een eerste vermelding van een land met de naam Uratri of Uruatri, dat bestond uit verschillende kleine stadstaten. Het nabijgelegen Nairi bestond ook verschillende stadstaten. Uit deze periode zijn er weinig archeologische gegevens. Er zijn enkele begraafplaatsen en forten op hoogte opgegraven. Regelmatig voerden de Assyriërs rooftochten uit in deze gebieden. Mogelijk onder de aanhoudende druk van de Assyriërs vormden de verschillende staatjes van Uratri en Nairi een eenheid. Rond 830 v.Chr. stichtte Sardur I zijn hoofdstad Tushpa bij Van. Hij was de stichter van een dynastie die twee eeuwen zou regeren over Urartu en hij was de eerste koning van wie eigen inscripties bekend zijn. Hij vormde zijn rijk naar het voorbeeld van Assyrië. Zijn opvolger Ishpuinis verving het Akkadisch spijkerschrift van de Assyriërs door spijkerschrift in de eigen taal.
Net als de Assyriërs leidden de koningen van Urartu zelf hun legers en voerden een agressieve buitenlandse politiek. Ze vergrootten hun rijk en stichten overal nieuwe steden (zoals Erebuni, het huidige Jerevan) en forten op hoogten. Tijdens het hoogtepunt van dit rijk reikte het gebied van de zuidelijke Kaukasus tot het noorden van Irak en tot in centraal Klein-Azië. In de vroege 8e eeuw v.Chr. kon Urartu profiteren van de zwakte van het Assyrische rijk, maar tegen het einde van de 8e eeuw behaalde Assyrië opnieuw de bovenhand. Zo versloeg koning Sargon II van Assyrië in 714 v.Chr. koning Rusa I van Urartu en plunderde een deel van Urartu en haar bondgenoot, de bufferstaat Musasir. Tegelijk kreeg Urartu af te rekenen met invallen van Cimmeriërs.
Urartu herstelde echter en koning Rusa II bouwde vier grote, nieuwe administratieve centra, in Teiseba (Karmir Blur nabij Jerevan, Armenië), Haldi in Ziquni (Kef Kalesi nabij Adilcevaz, Turkije), Rusas Kleine Stad (nabij Bastam, Iran) en Rusahinili (Ayanis aan het Vanmeer).
De Assyrische bronnen zijn onduidelijk over de reden van de ondergang van Urartu. Rond 585 v.Chr. werd het rijk van Urartu vernietigd, mogelijk door de Scythen. Aan het begin van de 6de eeuw voor Christus namen de Meden het gebied van het voormalige Urartu in bezit. Het gebied van de Hays in centraal Klein-Azië was het gebied dat 'onafhankelijk' bleef en werd bekend onder de naam Hayq of Hayastan. Armenia maior en Armenia Inferior zijn de namen waaronder deze twee gebieden later bekend zijn als "provincia" van het Romeinse Rijk. 

</doc>
<doc id="21492" url="https://nl.wikipedia.org/wiki?curid=21492" title="Türkiye">
Türkiye



</doc>
<doc id="21493" url="https://nl.wikipedia.org/wiki?curid=21493" title="Provincie Groningen">
Provincie Groningen



</doc>
<doc id="21494" url="https://nl.wikipedia.org/wiki?curid=21494" title="Rolgeluid">
Rolgeluid

Rolgeluid is geluid dat ontstaat door het contact tussen een wiel en het wegdek of de rails. Het rolgeluid is voor zowel het wegverkeer als het spoorverkeer de belangrijkste oorzaak van geluidshinder. Alleen bij lage snelheden domineert bij het wegverkeer het geluid uit de uitlaat en van de motor.
Zowel voor auto's als voor treinen neemt het rolgeluid sterk toe met de snelheid. De toename in decibel is globaal evenredig met 20 log "v", waarin "v" de snelheid is. Dat wil zeggen dat elke verdubbeling van de snelheid gepaard gaat met een geluidstoename van 6 dB.
Rolgeluid bij auto's.
Het rolgeluid bij auto's ontstaat doordat de rubber band van de auto bij het rollen over de weg wordt vervormd. Hierdoor raakt de band in trilling en gaat deze geluid afstralen. Het afgestraalde geluid is afhankelijk van de ruwheid van de weg, van het type band (met name het profiel en de breedte van de band). Ten slotte is de mate van absorptie van het geluid door het wegdek van belang.
Rolgeluid bij treinen.
Het rolgeluid van treinen wordt veroorzaakt doordat zowel het stalen wiel als de rails in trilling raken en geluid afstralen. Zouden de rails en het wiel volkomen glad zijn, dan zou dit rolgeluid niet optreden. Door de kleine oneffenheden van het oppervlak van wiel en rails (de ruwheid genoemd) ontstaan deze trillingen. Treinen met een remsysteem bestaande uit gietijzeren remblokken die op de wielband drukken hebben hierdoor aanzienlijk ruwere wielen dan treinen die een ander remsysteem bezitten, zoals een schijfrem, elektrische of elektrodynamische rem. Moderne reizigerstreinen worden in Nederland veelal voorzien van zo'n remsysteem. Bij hoge snelheid (140 km/uur) zijn deze treinen dan ook 8 decibel stiller dan treinen met een blokkenrem. Bij lage snelheid is het verschil veel kleiner. (Moderne reizigerstreinen rijden weliswaar stiller, maar hebben wel een kleiner loopvlak. Hierdoor kan de spoordetectie minder goed functioneren, wat tot veiligheidsproblemen kan leiden. Ook spoorstaafbreuken komen vaker voor door slechtere verdeling van het gewicht over de breedte van de spoorkop.)
Ook kunnen de spoorstaven gladder gemaakt worden door ze te slijpen met een speciale slijptrein. Dit heeft echter weinig zin als er over het spoor ook nog treinen met ruwe wielen rijden, zoals goederentreinen. In 2003 was er in Nederland nog weinig zicht op dat ook goederentreinen van een stil remsysteem worden voorzien, vooral vanwege het internationale karakter van het goederenvervoer. Door de marginale winsten die op het goederenvervoer worden gemaakt is er ook weinig geld voor beschikbaar. Dankzij Europese afspraken om het remsysteem van gietijzeren blokken voor nieuwe bestelde wagons in de ban te doen, begon het aandeel gietijzer in de Europese goederenvloot vanaf ca. 2005 langzaam af te nemen. Vanaf 2013 ging de afname sneller, toen het gebruik van alternatieve remblokken (LL-blokken) op oudere wagons vrijgegeven werd. In 2017 was ongeveer de helft van de goederenwagons stiller gemaakt.
Fluistertrein.
De Dolomiet-shuttle tussen Veendam en het Belgische Hermalle reed in het kader van het project 'Fluistertrein' vanaf 2003. De fluistertrein had wieldempers, geluidsarme wielen en kunststof remblokken die geen oneffenheden op de wielen veroorzaken.

</doc>
<doc id="21495" url="https://nl.wikipedia.org/wiki?curid=21495" title="Institute of Electrical and Electronics Engineers">
Institute of Electrical and Electronics Engineers

Het Institute of Electrical and Electronics Engineers of IEEE (uitgesproken als [ay-tripl-ie:]) is, met meer dan 400.000 leden, waarvan meer dan 100.000 studentleden, in 160 landen, 's werelds grootste vereniging van professionals zoals ingenieurs, wetenschappers, wiskundigen, informatici, fysici, etc. De IEEE organiseert per jaar meer dan 300 congressen, die door meer dan 100.000 deelnemers worden bezocht, en is uitgever van 30% van de literatuur gepubliceerd over onderwerpen zoals elektrotechniek, computers, etc. De vereniging heeft circa 900 actieve standaarden ontworpen en circa 400 zijn er nu in ontwikkeling met betrekking tot elektronica, elektriciteit en informatica.
Het IEEE is in 1963 ontstaan door samenvoeging van het ""Institute of Radio Engineers" (IRE, opgericht 1912) en het "American Institute of Electrical Engineers"" (AIEE, opgericht 1884).
Onderscheidingen.
De hoogste onderscheiding van de IEEE is de IEEE Medal of Honor, die voor het eerst werd uitgereikt aan Edwin Armstrong in 1917. Balthasar van der Pol ontving deze onderscheiding in 1935. De IEEE Edison Medal is IEEEs belangrijkste en oudste (sinds 1904) onderscheiding, die onder andere aan Nikola Tesla werd uitgereikt. Twee Nederlanders ontvingen deze hoge onderscheiding: Bernard Tellegen en Kees Schouhamer Immink ontvingen de "Edison Medal" in respectievelijk 1973 en 1999.
Lidmaatschap.
Personen kunnen zich op diverse manieren als Member (lid) aan het IEEE verbinden. Studenten kunnen zich aanmelden als Student Member of Graduate Student Member. Afgestudeerden of mensen met de juiste professionele ervaring kunnen Member worden. Wie niet voor het lidmaatschap in aanmerking kan of wil komen, kan Associate Member of Affiliate Member worden en kan dan bepaalde diensten van de IEEE gebruiken, maar is geen volwaardig lid en heeft geen stemrecht. De Affiliate Member wordt slechts lid van een "society", eventueel van meerdere. Dit zijn groepen binnen de IEEE die gericht zijn op een bepaald vakgebied, bijvoorbeeld de "IEEE Engineering in Medicine &amp; Biology Society" voor geneeskunde en biologie.
Senior Member en Fellow Member.
Leden met grote verdiensten kunnen zich aanmelden als Senior Member, maar voor de hoogste graad, Fellow Member, moet men genomineerd worden. IEEE-leden met buitengewone verdiensten komen hiervoor in aanmerking. De nominatie moet gesteund worden door vijf tot acht referenten en wordt geëvalueerd door de passende society en onafhankelijk daarvan "door de IEEE Fellow Committee". Per jaar mag niet meer dan ten hoogste één promille van de stemgerechtigde leden tot Fellow benoemd worden.
Verschillende Nederlandse onderzoekers zijn benoemd tot IEEE Fellow, onder anderen: Ronald Aarts, Martin Bastiaans, Jan Biemond, Henk Blom, Theo Claasen, Nico de Rooij, Peter de With, Michel Gevers, Edward Gulski, Frans Groen, Boudewijn Haverkort, Johan Huijsing, Stefan Heinen, Ton Kalker, Ton Koonen, Huibert Kwakernaak, Inald Lagendijk, Leo Ligthart, Simon Middelhoek, Bram Nauta, Johan Reiber, Piet Schalkwijk, Meint Smit, Albert Theuwissen, Adriaan Van Den Bos, Paul Van Den Hof, Alle-Jan Van Der Veen, A. Vander Vorst, Frans Willems, Henk Nijmeijer, Maurice Heemels, Maarten Steinbuch.
Activiteiten op het gebied van standaarden.
De IEEE heeft een grote invloed op internationale standaarden. Enkele bekende IEEE-standaarden zijn:
Tijdschriften.
De IEEE geeft volgende tijdschriften uit:

</doc>
<doc id="21496" url="https://nl.wikipedia.org/wiki?curid=21496" title="BeOS">
BeOS

BeOS, ook gekend als Media OS is een besturingssysteem van het bedrijf Be Incorporated voor de desktopcomputer. Nadat Be Incorporated de ontwikkeling stopte, nam Palm hun belangrijkste onderdelen voor elf miljoen dollar over. In versies 5 en 6 van het besturingssysteem PalmOS worden dan ook onderdelen van BeOS gebruikt.
Geschiedenis.
Jean-Louis Gassée en Steve Sakoman, beide ex-Apple-werknemers, richtten in 1991 het bedrijf Be Incorporated op. Kort daarna kwam ook Benoit Schillings bij het bedrijf, en begon Be met de ontwikkeling van een totaal nieuw besturingssysteem: BeOS.
In tegenstelling tot wat velen denken is de BeOS-kernel "niet" gebaseerd op UNIX. Oorspronkelijk draaide BeOS alleen op een machine (BeBox) met zeven Hobbit-processoren van AT&amp;T (1993). Kort daarna echter is AT&amp;T gestopt met de productie van dit type processor, dus nam Be de beslissing om het besturingssysteem te vertalen naar Apple Apple Macintosh-computers (1997). De doorbraak van BeOS kwam er echter nog niet, mede door het kleine aantal Macintosh PowerPC-gebruikers.
In maart 1998 kwam BeOS 3 voor het Intel x86-platform uit. De hardware-ondersteuning van deze versie was vrij beperkt en ook het software-aanbod viel tegen, waardoor BeOS 3 matig werd onthaald bij de introductie. De grote ommekeer kwam 6 maanden later met de introductie van BeOS 4, waarin een groot aantal problemen werd opgelost.
In juni 1999 volgde de verbeterde versie 4.5. Op dat moment was er al veel software-ondersteuning voor het systeem en er waren ook al drivers beschikbaar voor een zeer groot aantal randapparaten. BeOS versie 5 werd uitgebracht in maart 2000, en voor het eerst was er ook een speciale 'personal edition' die gratis van het internet opgehaald kon worden. BeOS 5 biedt ten opzichte van de vorige versies een nog betere hardware-compatibiliteit en kan gewoon in een bestaande Windows-partitie geïnstalleerd worden.
Ondanks de verbeteringen ging het bergafwaarts met Be Inc. Uiteindelijk kocht Palm in 2001 de belangrijkste onderdelen van het bedrijf - waaronder BeOS - voor 11 miljoen dollar. In versies 5 en 6 van het besturingssysteem PalmOS worden onderdelen van BeOS gebruikt.
Nieuwe versies.
Tegenwoordig zijn er twee nieuwe versies van BeOS, te weten Haiku en Zeta.
Zeta.
Het Duitse bedrijf yellowTAB ZETA heeft van Be de broncode van BeOS ontvangen en op basis daarvan een opvolger, genaamd ZETA-OS, ontwikkeld. De eerste versie van Zeta is op 3 november 2003 uitgebracht.
Zeta is de commerciële variant van BeOS, aanvankelijk beheerd door YellowTab en later door Magnussoft. Magnussoft heeft naar eigen zeggen een licentie om de overgebleven code van BeOS te gebruiken en voegt daar haar eigen programma's aan toe. Eind maart 2007 maakte Magnussoft bekend de ontwikkeling en distributie van Zeta te staken wegens tegenvallende resultaten. Begin april 2007 claimt Access, laatste eigenaar van PalmSource en daarmee Be, dat YellowTab en Magnussoft nooit een licentie hebben gehad en Zeta van YellowTab en Magnussoft in feite illegale versies van BeOS betreffen. Hiermee is de commerciële ontwikkeling van BeOS vrijwel zeker ten einde.
Haiku.
Haiku is een opensourceproject dat als doel heeft de laatste uitgebrachte versie van BeOS (R5) opnieuw te ontwikkelen. In 2011 werd een derde alfaversie uitgebracht.

</doc>
<doc id="21497" url="https://nl.wikipedia.org/wiki?curid=21497" title="Open Source Development Lab">
Open Source Development Lab

Open Source Development Lab was een vereniging die zich bezighield met het ontwikkelen van vrije software. Een bekende medewerker was Linus Torvalds.
Meestal hield het OSDL zich bezig met beslissen of toegestuurde patchen goed genoeg waren om in bestaande software opgenomen te worden.
OSDL werd gesponsord door bedrijven uit diverse takken van de industrie.
Op 22 januari 2007 ging OSDL samen met de Free Standards Group op in een nieuwe organisatie, The Linux Foundation. Het doel blijft hetzelfde: Linux promoten.

</doc>
<doc id="21498" url="https://nl.wikipedia.org/wiki?curid=21498" title="8ste eeuw">
8ste eeuw



</doc>
<doc id="21499" url="https://nl.wikipedia.org/wiki?curid=21499" title="Wijlre">
Wijlre

Wijlre (spreek uit: wiel-ree/wielrə) (Limburgs: "Wielder") is een kerkdorp in de gemeente Gulpen-Wittem, in het zuiden van de Nederlandse provincie Limburg. Het dorp ligt in het Zuid-Limburgse Heuvelland. Door het dorp stroomt het riviertje de Geul. De kern Wijlre telde in circa inwoners; in de bijbehorende buurtschappen, gehuchten en het buitengebied woonden nog eens circa 600 mensen.
Etymologie.
De naam 'Wijlre' komt van het Oud-Germaanse woord 'wiler', dat net als het Duitse woord 'Weiler' gehucht of hofstede betekent.
Geschiedenis.
Wijlre ontstond in de middeleeuwen en werd voor het eerst schriftelijk vermeld in 1147, terwijl het in 1262 een zelfstandige parochie werd.
Ten westen van het dorp stond op het plateau Het Gericht, de galg van Wijlre.
Vanaf de 12e eeuw was Wijlre een zelfstandige heerlijkheid binnen het Heilige Roomse Rijk: de Heerlijkheid Wijlre. De Fransen maakten daar in 1795 een eind aan, waarna Wijlre eerst deel uitmaakte van de Franse Republiek en Keizerrijk; na 1814 van het Koninkrijk der Nederlanden.
Tot 1981 was Wijlre een zelfstandige gemeente. In 1982 werd de voormalige gemeente verdeeld over de nieuwe gemeenten Margraten en Gulpen, waar het dorp zelf bij laatstgenoemde werd gevoegd.
Reeds in de 14e eeuw waren er brouwerijen in Wijlre. Uit deze traditie is in 1871 de huidige Brand Bierbrouwerij voortgekomen.
Natuur en landschap.
Wijlre ligt in het Geuldal waardoor de meanderende Geul stroomt. De hoogte van het dorp bedraagt ongeveer 100 meter. Aan de westzijde van het dal liggen enkele hellingbossen op de rand van het Plateau van Margraten, hier vindt men onder meer de gele anemoon. Vanuit het dal snijden meerdere droogdalen in op het plateau, te weten de Gronselergrub, Abelschegrub en Beertsengrub. Aan de oostzijde ligt de Eyserberg op de zuidwestelijke rand van het Plateau van Ubachsberg met het Eyserbos. Aan de westzijde van dit plateau wordt deze bij Wijlre door twee droogdalen ingesneden, door het Droogdal van Colmont en de Elkenradergrub.
Verkeer en vervoer.
Station Wijlre is een halteplaats voor treinen van de Zuid-Limburgse Stoomtrein Maatschappij. Het station ligt aan de spoorlijn Aken - Maastricht, waarvan een deel, tussen Schin op Geul en Vetschau, in gebruik is bij de ZLSM.
Van 28 juni 1922 tot 5 april 1938 had Wijlre bij hetzelfde station tevens een halte van de tramlijn Gulpen-Wijlre-Vaals, onderdeel van de tramlijn Maastricht - Vaals. Voor deze tramlijn werd er bij de buurtschap Cartils een talud aangebracht om de Geul en de Eyserbeek te overbruggen. Dit talud is zichtbaar in het landschap aanwezig.
Nabijgelegen kernen.
Gulpen, Eys, Schin op Geul, Ubachsberg
Bij Wijlre behoren ook de buurtschappen en gehuchten Etenaken, Berghof, Cartils, Kapolder, Elkenrade, Stokhem en Beertsenhoven.

</doc>
<doc id="21501" url="https://nl.wikipedia.org/wiki?curid=21501" title="Salische Wet">
Salische Wet

De Salische Wet, in het Latijn de Lex Salica of het Pactus legis Salicae, is een wetboek van de Salische Franken, samengesteld door koning Clovis in de vierde of vijfde eeuw. In het boek zijn de tot dan toe mondeling overgeleverde regels van gewoonterecht die bij de Salische volken golden, opgeschreven. Als hoofdtaal werd Latijn gebruikt terwijl er ook vroege vormen van het Nederlands te vinden zijn. Inhoudelijk bestreek het belangrijke terreinen als erfrecht, eigendomsrechten en straffen voor overtredingen ten aanzien van eigendommen of personen. De invloed van het Romeinse recht en Rooms-Katholiek kerkelijk recht was niet groot. Traditioneel wordt deze codificatie gesitueerd in de jaren 507-511, al is recent ook 475-487 voorgesteld.
De regels in het wetboek bleven nagenoeg gelijkluidend onder de Merovingen maar werden hervormd onder Karel de Grote. In een meer specifieke betekenis duidt Salische Wet vanaf de 15e eeuw ook op de uitsluiting van vrouwelijke troonopvolging, gebaseerd op de herontdekking en instrumentalisering van een bepaling uit het oorspronkelijke wetboek.
Het wetboek heeft eeuwenlang grote invloed gehad op de rechtsvorming in grote delen van Europa, in het bijzonder het huidige Duitsland, Oostenrijk, de Balkan, Centraal Europa, Nederland, België en delen van Italië en Spanje. Er zijn tientallen manuscripten bewaard gebleven uit de 6e tot de 8e eeuw en enkele uit de 9e eeuw.
Geschiedenis.
Vanaf de vierde eeuw trokken meerdere stammen weg uit hun woongebieden in Azië, Centraal - en Oost Europa en vestigden zich onder andere op grondgebied van het in verval rakende West-Romeinse Rijk. Dit is later door historici beschreven als de grote volksverhuizing, maar deze bestond uit veel verschillende migratiebewegingen. Zo trokken Germaanse stammen van de Franken de provincie Gallia Belgica binnen en vestigden daar geleidelijk het Frankische Rijk. In het gebied van koning Clovis leefden verschillende stammen en families met eigen gebruiken en regels. Onder Romeinse invloed liet de koning ca. 507-511 (of misschien ruim eerder) het gewoonterecht van zijn volk op schrift stellen (codificatie), terwijl tegelijk het bestaande recht van verschillende andere volken in het snel expanderende rijk werd gerespecteerd. Het lijkt erop dat de nieuwe heersers de coëxistentie van rechtsordes hebben willen garanderen, maar binnen deze legale diversiteit de Franken een aparte plaats hebben gegeven. De Lex Salica onderscheidde hen van de Gallo-Romeinen. De Salische Wet zelf is enigszins beïnvloed door het Romeins recht en men vindt er dus rechtsfiguren en leerstukken uit de Codex Justinianus.
De tekst is overgeleverd in een negentigtal handschriften, waaruit het bestaan van verschillende versies wordt afgeleid:
Manuscripten met de drie Merovingische versies zijn veel zeldzamer dan met de Karolingische teksten, waarvan vooral de "Lex Salica Karolina" frequent is overgeleverd. Veel edities werden voorafgegaan door een proloog met contextuele informatie. De proloog van de "recensio Pippina" verheerlijkte de Franken als een katholiek geworden volk dat superieur was aan de Romeinen. Afgaand op de weggevallen zinnen en woorden en op andere redactionele slordigheden, begreep men de archaïsche tekst niet meer ten volle en had het vermenigvuldigen vooral tot doel de Frankische eigenheid te onderstrepen. Ook onder Karel de Grote moet die symbolische functie nog hebben vooropgestaan. De oude teksten bleven trouwens circuleren naast de nieuwe.
Inhoud.
Het wetboek is in essentie voorchristelijk en weerspiegelde de bekommernissen van agrarische grondbezitters die heersten over vrouwen, halfvrijen en slaven. Het behandelt erfeniskwesties, het sluiten van overeenkomsten, diefstal, moord en geweldplegingen. Vrouwen hadden juridisch een ondergeschikte positie aan mannen en hadden bijvoorbeeld geen algemeen recht om te erven, wat later voor de ontwikkeling van bijvoorbeeld Europese vorstenhuizen van belang zou zijn. Wel konden ze bij huwelijk bezittingen van de vader meekrijgen die door de huwelijkspartner werden beheerd. Bij het strafrecht bestonden de straffen voor mensen met bezit bijna allemaal uit geldboetes, voor mensen die geen geld of bezit hadden, uit lijfstraffen. De geldstraffen lagen hoger dan bij andere volken en volksverbonden in de omgeving als de Friezen, Bourgondiërs en Allemannen. De hoogte van de straf hing af van de daad die was gepleegd, maar ook van de stand van degeen die was benadeeld. Hoe hoger de stand van de benadeelde, hoe hoger de straf. Op uitschelden stond ook een relatief hoge straf. Het strafrecht werd niet uitgevoerd door een overheidsorgaan met openbare aanklager omdat er in die tijd nog geen overheid bestond zoals we deze nu kennen. Een benadeelde, of als er iemand was vermoord diens familie, diende een klacht in bij de plaatselijke graaf, die de zaak behandelde. Een derde deel van de te betalen geldstraf ging naar de graaf, die daarvan een deel aan de koning moest afgeven, de rest kwam ten goede aan de benadeelde, of diens familie.
De doodstraf kwam slechts voor in drie gevallen: indien men zonder enige aanleiding een ander doodde, als men iemand verkrachtte, of als men de vrouw van zijn vader huwde. Op een "gewone" moord stond een geldboete van 200 solidi. Indien de beklaagde deze som niet kon betalen aan de familie, moest zijn familie hem helpen aan deze som te komen. Lukte dit niet, dan werd de beklaagde verbannen of werd hij een slaaf van de familie van de vermoorde.
Evolutie van het recht.
De Salische Wet hoort tot het Oudgermaanse recht, waartoe ook de door Bourgondiërs en Visigoten opgestelde wetten hoorden. Van de drie codificaties bevatte de Lex Salica het meest Oudgermaanse recht. Voorheen gold het personaliteitsbeginsel, dat wil zeggen dat elke misdaad werd berecht volgens de regels van de eigen stam door de eigen stam, ook al was de daad elders gepleegd. De Salische Wet zorgde voor een meer uniforme rechtspraak. Geleidelijk aan werd de Salische Wet vervangen door modernere rechtssystemen. In de late middeleeuwen was zij zo goed als in de vergetelheid geraakt.
Patriarchale erfopvolging.
De Salische wetten bepalen dat vrouwen geen grond erven, ook niet als er geen mannelijke erfgenamen zijn: "„De terra autem Salica nulla in muliere hereditas est, sed ad virilem sexum, qui fratres fuerint, tota terra pertineat.“" ofwel: "Van het Salische land zal geen deel van de erfenis naar een vrouw komen, maar de hele erfenis van het land zal naar het mannelijke geslacht komen." Het was mogelijk daar bij testament van af te wijken. De Franken verdeelden bij de dood van de regerende koning diens rijk gelijkelijk onder diens zoons. Dit zou eeuwenlang beurtelings tot versnippering en hereniging van het Frankenrijk leiden. Nadat de Karolingers voorgoed uit het landsbestuur verdwenen waren, ging men over op het klassieke Griekse principe van vererving door alleen de oudste zoon, het primogenituur in patriarchale lijn.
Vorstenhuizen.
In Frankrijk onderging mannelijke opvolging een herleving ten gevolge van de Honderdjarige Oorlog. Achter elkaar stierven de drie broers Lodewijk X (1316), Filips V (1322) en Karel IV (1 februari 1328) en daarmee kon de koning van Engeland, die een zoon was van hun zuster Isabella (de "wolvin van Frankrijk"), aanspraken maken op de troon. In de Franse lenen was erfopvolging door vrouwen heel gewoon en het trouwen met een erfdochter was een belangrijk middel om de huismacht uit te breiden. Lodewijk X had een dochter (Johanna II van Navarra), maar haar voogd had in haar naam afstand gedaan – van rechten die dus wel degelijk bestonden – om de opvolging van Filips V mogelijk te maken. De Franse adel zag in 1328 echter liever niet de Engelse en Franse kroon verenigd in één persoon, en zo ging de kroon naar een neef, Filips VI van Valois, die daarmee het huis Valois op de troon van Frankrijk bracht. Aanvankelijk erkende Eduard III van Engeland deze op de troon, maar enige jaren later probeerde zijn Franse neef diens Franse bezittingen vervallen te verklaren. Dit conflict was de aanleiding tot de Honderdjarige Oorlog, waarin Eduard zich alsnog tot koning van Frankrijk uitriep. In latere jaren haalden juristen van het Franse hof de Salische Wet uit de oude doos om de aanspraken van Valois en de gebeurtenissen van 1328 te rechtvaardigen. Het patriarchale erfopvolgingsprincipe werd zo een hoeksteen van het Franse koninkrijk.
België heeft het principe van erfopvolging uit de Salische Wet als een van de laatste landen in Europa afgeschaft in 1991 om uit te sluiten dat Laurent van België ooit koning zou worden in het geval Filip van België enkel vrouwelijke nakomelingen zou hebben. Sindsdien kunnen ook vrouwen koning der Belgen worden. Zweden was ook vrij laat: 1979. De inwoners van Denemarken stemden in juni 2009 tijdens een referendum in ruime meerderheid voor het afschaffen van de Salische erfopvolging. In Denemarken was dat eerder een theoretische kwestie, er zat al een koningin op de troon, Margrethe II. In andere landen, zoals Nederland en het Verenigd Koninkrijk, is het principe eerder afgeschaft en zijn er verschillende vrouwelijke koningen geweest.
Soms leidde de afschaffing van de Salische Wet tot heel wat controverse en zelfs tot verscheidene burgeroorlogen, zoals in Spanje. Daar werd de afschaffing ervan in de 18e eeuw door Ferdinand VII betwist, wat leidde tot het ontstaan van het carlisme en tot vier burgeroorlogen. Ook nu nog is de Salische Wet in mindere mate in Spanje van kracht; als een monarch geen zonen heeft kan zijn dochter erven.
De Salische Wet was ook de reden dat de personele unie tussen het groothertogdom Luxemburg en het Koninkrijk der Nederlanden werd beëindigd. Luxemburgs groothertog, tevens koning Willem III der Nederlanden, die in 1890 stierf, had geen mannelijke erfgenamen zodat Luxemburg in dat jaar als grondgebied uit de personele unie viel. In Nederland werd de tienjarige Wilhelmina koningin. Deze gelegenheid werd aangegrepen om een andere tak van het Huis Nassau op de Luxemburgse troon te brengen; namelijk een telg van het geslacht Nassau-Weilburg.
Japan nam in 1889 in navolging van de grondwet van het koninkrijk Pruisen de Salische erfopvolging op in de Meiji-grondwet. Eerder waren er tussen de zesde en de achttiende eeuw acht keizerinnen geweest, doch geen enkele was van een vrouwelijke afstammingslijn. De Japanse Grondwet van 1947 verwijst naar de Wet op het Keizerlijk Huis, die nu de Salische Wet bevat. Toen het er op leek dat de zoons van keizer Akihito geen mannelijke nakomelingen zouden krijgen, werd in de Japanse media geopperd om deze wet te amenderen. Na de geboorte van prins Hisahito in 2006 verstomde de discussie. In maart 2021 werd de kwestie echter weer actueel, toen door de Japanse regering een commissie werd ingesteld om advies uit te brengen of erfopvolging in alleen mannelijke lijn moest worden voortgezet.
Oudnederlands en de Salische Wet.
In de 'malbergse glossen' () bij de Lex Salica komen Frankische woorden voor en zelfs een enkel volledig zinnetje dat als oudste zin in het Oudnederlands beschouwd wordt:
Deze formule werd gebruikt bij de vrijlating van lijfeigenen. Taalkundig zijn deze restjes van de Frankische taal bijzonder belangrijk omdat de schrijftaal onder de Franken namelijk vrijwel uitsluitend Latijn was. Met volle steun van de Frankische koningen werd in de Karolingische tijd zelfs een oudere vorm van het Latijn aan de vergetelheid ontrukt en tot (broodnodig) bindend element van het Frankische Rijk gemaakt.
Vaak wordt het zinnetje "Hebban olla vogala" uit de elfde eeuw als het oudste overblijfsel van een taalkundige voorouder van het Nederlands aangehaald, maar de geschiedenis van het geschreven 'Nederlands' gaat dus zeker nog een eeuw of vijf verder terug.

</doc>
<doc id="21503" url="https://nl.wikipedia.org/wiki?curid=21503" title="Bartolomeo de las Casas">
Bartolomeo de las Casas



</doc>
<doc id="21505" url="https://nl.wikipedia.org/wiki?curid=21505" title="Lex Salica">
Lex Salica



</doc>
<doc id="21506" url="https://nl.wikipedia.org/wiki?curid=21506" title="13de eeuw">
13de eeuw



</doc>
<doc id="21510" url="https://nl.wikipedia.org/wiki?curid=21510" title="Taalfamilie">
Taalfamilie

Een taalfamilie is de meest gebruikelijke klasse waarbinnen talen van de wereld kunnen worden ingedeeld.
Talen binnen één familie zijn onderling verwant, wat wil zeggen dat zij zich hebben ontwikkeld uit een gemeenschappelijke vooroudertaal.
In veruit de meeste gevallen is deze vooroudertaal niet-geattesteerd, ofwel slechts te reconstrueren aan de hand van overgeleverd materiaal. Verwante taalfamilies kunnen weer tot nog grotere families worden verenigd. De status van de families in dit artikel kan verschillen: sommige zijn onomstreden, andere zijn onderwerp van debat. Talen die met de huidige gegevens niet kunnen worden ondergebracht in een bepaalde familie, zoals het Baskisch, heten "geïsoleerde talen" of isolaten.
Talen kunnen ook anders worden ingedeeld, bijvoorbeeld aan de hand van hun geografische spreiding of gedeelde structurele kenmerken.

</doc>
<doc id="21512" url="https://nl.wikipedia.org/wiki?curid=21512" title="Composiet (tandheelkunde)">
Composiet (tandheelkunde)

In de tandheelkunde is composiet een vullingsmateriaal dat bestaat uit een "matrixfase" en een "vulstoffase". In de praktijk gaat het om vullingsmateriaal met een matrix van kunsthars, een bindmiddel en een anorganische vulstof als kwarts, glas, en dergelijke. Door de vulstof krijgt het vulmateriaal zijn stevigheid, de kunsthars zorgt voor een goede verwerkbaarheid van het materiaal en het bindmiddel (silaan) hecht de stoffen goed aan elkaar.
In tegenstelling tot amalgaam, dat door retentie houdt, worden composieten, na het etsen van de tand met meestal fosforzuur (35%-50%) of een ander zuur en het aanbrengen van een primer en een bonding, aan het tandmateriaal gelijmd. Er zijn diverse systemen op de markt; een aantal producenten bieden bijvoorbeeld zelfetsende bonding aan. De sterkte van de binding staat daarbij wel ter discussie.
Soorten.
We onderscheiden vier soorten composiet:
Composiet is als chemischhardend en als lichthardend verkrijgbaar. Een combinatie daarvan is ook mogelijk: dit zijn de zogenaamde dual-cure composieten. Het polymerisatieproces wordt chemisch of door licht (fotopolymerisatie) op gang gebracht. Bij chemischhardend composiet worden vaak twee pasta's gemengd; lichthardend composiet wordt hard doordat de stof kamferchinon splitst in radicalen die het polymerisatieproces op gang brengen.
Krimp.
Omdat composiet niet vrij is van krimp, is het erg belangrijk de krimp zoveel als mogelijk te minimaliseren. De tandarts kan dit doen door de caviteit niet in één keer te vullen, zeker als deze groot is. Door de composiet in laagjes aan te brengen, kan de totale krimp worden gecompenseerd en is het ook zeker dat al het materiaal wordt uitgehard. De maximale dikte die bij de meeste uithardingslampen aan wordt gehouden, is ongeveer 3 mm. De zogenaamde 'witte vullingen gevoeligheid' kan zo zeer waarschijnlijk worden voorkomen of tot een minimum worden beperkt.

</doc>
<doc id="21513" url="https://nl.wikipedia.org/wiki?curid=21513" title="Composiet">
Composiet



</doc>
<doc id="21516" url="https://nl.wikipedia.org/wiki?curid=21516" title="Lebenspornografie">
Lebenspornografie

Lebenspornografie is een Duits/Nederlandse speelfilm uit 2003, geregisseerd en geschreven door Edwin Brienen. De film bleef vanwege een juridische strijd tussen regisseur en producent twee jaar op de plank liggen. In sommige landen is de film ook bekend als Berlin Nights Grand Delusions. 
Plot.
Lebenspornografie vertelt het verhaal van een groep kunstenaars in Amsterdam, die niet meer in hun carrière geloven. Claire (Esther Eva Verkaaik) is een actrice zonder succes. Haar eenzaamheid compenseert ze door snelle anonieme seks. Haar vriendin Romy (Eva Dorrepaal) heeft een meer filosofische kijk op het leven: "Een traumatische ervaring is een fantastisch leerproces".
Jim (Onno Meijer) lijdt aan een gebroken hart. Hij heeft nog altijd spijt van het verbreken van de relatie met zijn seropositieve vriend Johan.
Magali (Saskia Winkelaar) en Loete (Edwin Brienen) zijn de motor van de groep. Als de Berlijnse nachtclub "Komet" Loete uitnodigt een erotische show te organiseren reist de hele groep naar Duitsland. Thorwald (Peter Post), eigenaar van de "Komet", is met modeontwerpster Marianne (Nicole Ohliger) getrouwd. Samen hebben ze een vijfjarige dochter. Vanuit het gevoel gevangen te zitten in dit huwelijk begint Thorwald zich met het wilde, losbandige gedrag van de groep te identificeren. Marianne voelt hoe ze langzaam haar man verliest en vlucht in een vernietigende affaire.
Alle euforie verdwijnt als de show flopt, niemand komt kijken. De groep vlucht in excessieve drank- en seksorgieën. Op een surrealistisch moment verschijnt de maagd Maria (Marjol Flore) aan de groep. Zij biedt de groep aan "gelukkig" te worden. Maar de kunstenaars ontdekken al snel dat "Geluk" niet voor iedereen hetzelfde is. Ze moeten allemaal persoonlijk met hun geluk klaar komen. Allen worden zo gedwongen drastische beslissingen te nemen.

</doc>
<doc id="21517" url="https://nl.wikipedia.org/wiki?curid=21517" title="In 't bronsgroen eikenhout">
In 't bronsgroen eikenhout



</doc>
<doc id="21519" url="https://nl.wikipedia.org/wiki?curid=21519" title="Steve Jobs">
Steve Jobs

Steven Paul (Steve) Jobs (San Francisco, 24 februari 1955 – Palo Alto, Californië, 5 oktober 2011) was de medeoprichter en topman van Apple (vroeger Apple Computer) en behoorde tot de raad van bestuur van Pixar Animation Studios. Na de overname van Pixar door Disney werd Jobs lid van de raad van bestuur van het bedrijf. Hoewel hij een symbolisch salaris van één dollar per jaar verdiende, was hij met aandeleninkomsten van 646,6 miljoen dollars de meestverdienende directeur van 2006 in de VS.
Jobs wordt beschouwd als navolger van Bill Gates en Apple als navolger van de bedrijven Microsoft en IBM in het pionierschap van de consumenten-computerindustrie. Een omslag mede als gevolg van een intensieve wereldwijde marketingcampagne "Think Different".
Nadat hij bij Xerox op het Palo Alto Research Center (PARC) een demonstratie zag van de grafische gebruikersomgeving met vensters en muis, nam hij deze interface op in de Apple Lisa, die erg duur was en slecht verkocht en vrij snel opgevolgd werd door de Apple Macintosh. Hij was verder ook de drijvende kracht achter de ontwikkeling van besturingssysteem OS X, gebaseerd op het bij Bell Labs ontwikkelde Unix.
Levensloop.
Steve Jobs was de zoon van een onderwijsassistent aan de universiteit van Wisconsin en een student aan diezelfde instelling die toen nog niet met elkaar gehuwd waren. Zijn vader kwam uit Syrië, de stad Homs, zijn moeder was Amerikaans. Ze besloten de baby af te staan voor adoptie omdat de ouders van de moeder geen toestemming gaven voor een huwelijk. De baby werd geadopteerd door het echtpaar Jobs uit Mountain View, die hem Steven Paul noemden.
Later trouwden zijn biologische ouders alsnog en kregen een dochter, Mona. Met de hulp van privédetectives slaagde Jobs er in 1986 in zijn biologische moeder op te sporen, en zo ontdekte hij dat hij een zuster had. Mona Simpson (ze draagt de familienaam van de tweede echtgenoot van haar moeder) is een romanschrijfster en heeft later haar roman "A Regular Guy" gebaseerd op de persoon van haar broer. Haar latere echtgenoot Richard Appel schreef mee aan de televisieserie The Simpsons en noemde het personage Mona Simpson naar zijn vrouw. Daarna vonden broer en zus uit wie hun biologische vader was; Abdulfattah "John" Jandali.
Jobs leerde Steve Wozniak kennen, met wie hij ook na de middelbare school bevriend bleef. Jobs werkte aanvankelijk voor Atari, maar richtte op 3 januari 1977 Apple Computer op, samen met Wozniak en Ronald Wayne die hij bij Atari had leren kennen. Wayne trad korte tijd later terug. Jobs haalde in 1983 de Pepsi-manager John Sculley over om bij Apple te komen werken, en leidde de ontwikkeling van de Macintosh.
Op 17 mei 1978 beviel zijn vriendin van hun dochter Lisa Brennan-Jobs.
In 1985 verliet Jobs Apple, nadat de raad van bestuur hem verbood nog een leidinggevende functie te bekleden in het bedrijf. Hij werd opgevolgd door Sculley, en startte het computerbedrijf NeXT. Net als Apple bracht NeXT gesloten hardware op de markt, maar het op BSD gebaseerde NeXTStep-besturingssysteem was zijn tijd ver vooruit. Na een overname van NeXT door Apple werd Jobs in de zomer van 1997 interim CEO ("iCEO") van Apple, nadat de CEO Gil Amelio was ontslagen. Later werd hij definitief benoemd tot CEO van Apple met een loon van één dollar. Vanzelfsprekend zorgde hij ervoor dat zijn oude bedrijf NeXT een plaatsje vond binnen Apple. Na zijn terugkeer voerde hij een drastische reorganisatie door. Dit had met name gevolgen voor het management, maar Jobs schrapte ook een groot aantal projecten, waaronder de pda Apple Newton en Apple stopte met het verstrekken van licenties op Mac-software aan fabrikanten van klooncomputers (zie UMAX).
Jobs stond bekend om zijn creativiteit en zijn uitstekende oog voor het selecteren van de juiste mensen. Hij had zijn eigen voorkeuren en bemoeide zich als CEO niet alleen met de grote lijnen, maar ook met de details van een product, tot en met de verpakking van het kleinste onderdeel. Door zijn ondergeschikten werd zijn bemoeienis en overtuigingskracht weleens als "reality distortion field" omschreven. Hij had de laatste 10 jaar bij marketing- en PR evenementen zijn eigen kledingstijl – een spijkerbroek en een zwarte coltrui.
In oktober 1989 ontmoette hij Laurene Powell, een in 1963 geboren studente die een lezing van hem bijwoonde aan de Stanford Business School. Ze trouwden op 18 maart 1991 in de Ahwahnee Lodge in Yosemite National Park, toen Laurene al zwanger was van hun zoon Reed. Ze gingen in Palo Alto wonen en kregen later nog twee dochters, Erin en Eve.
Jobs kwam in februari 2007 met het idee om een "Wiki-achtig systeem" te ontwikkelen, specifiek voor gebruik op school, dat constant kan worden bijgewerkt. Het zou schoolboeken overbodig maken. Dit systeem onder de naam "iTunes U" – de U staat voor "University" (Nederlands: Universiteit) – is te bereiken via de Apple iTunes Store. Jobs was van mening dat digitale schoolboeken veel actueler en boeiender zijn dan het traditionele lesmateriaal. Hij hoopte dat een aantal grote Amerikaanse denkers daaraan wilde meewerken.
Een bijzondere eigenschap van Jobs was de manier waarop hij de nieuwste ontwikkelingen binnen het Apple-concern bekendmaakte. Dit deed hij tijdens zijn keynote-speeches, de zogenaamde Stevenotes, die hij gaf op evenementen zoals de Apple Expo, MacWorld Expo, de Worldwide Developers Conferences en andere persconferenties. Tijdens deze speeches wist Jobs zijn publiek op geheel eigen wijze te boeien. Doorgaans sloot hij af door het podium te verlaten en weer terug te komen met zijn beroemde uitspraak "One more thing...", waarna hij een nieuw product lanceerde. Onder andere de MacBook Pro (de eerste Intel-gebaseerde computer van Apple), de iPod met videofunctie, de iTunes WiFi Store, FaceTime en de MacBook Air (2010) zijn als 'One More Thing' geïntroduceerd.
Ziekte en overlijden.
Hij onderging in augustus 2004 een operatie waarbij een tumor in zijn alvleesklier werd verwijderd. Hij had een zeer zeldzame vorm van alvleesklierkanker en wilde genezen zonder chemotherapie of bestraling te ondergaan. In september 2004 ging hij weer aan het werk.
Op 16 december 2008 maakte Apple bekend dat Jobs niet zou spreken op de Macworld Conference &amp; Expo van januari 2009, en dat het bedrijf zich na 2009 van het jaarlijks gehouden evenement zou terugtrekken. Dit leidde tot speculaties over de gezondheid van Jobs, en het aandeel van Apple daalde in waarde.
Op 5 januari 2009 maakte Jobs met een open brief op de website van Apple een einde aan de geruchten. Hij schreef dat uit onderzoek was gebleken dat hij leed aan een hormoonstoornis, waardoor hij sterk was afgevallen. De aandoening is eenvoudig te behandelen, meldde Jobs. In een begeleidende verklaring van de Apple-directie weersprak het bedrijf geruchten dat Jobs zou willen opstappen.
Op 14 januari 2009 liet Jobs via een e-mail aan het personeel van Apple weten dat zijn gezondheidsproblemen complexer waren dan hij aanvankelijk dacht en dat hij verlof nam tot eind juni 2009. Op 29 juni 2009 hervatte Jobs het werk, na een levertransplantatie ruim twee maanden eerder in Memphis.
Op 17 januari 2011 schreef Jobs via een e-mail aan het personeel van Apple dat hij zich wederom om medische redenen terugtrok uit het bedrijf. In de e-mail stond dat hij zo spoedig mogelijk wilde terugkeren en dat hij, ondanks zijn afwezigheid, betrokken bleef bij de strategische beslissingen van Apple en dat hij zou aanblijven als CEO. De dagelijkse leiding droeg hij over aan Tim Cook.
Op 24 augustus 2011 kondigde Jobs via een brief aan het personeel en de wereld aan dat hij niet langer aan de eisen die aan een CEO worden gesteld kon voldoen en dat hij zijn functie als CEO per direct neerlegde. Hij gaf aan, als de directie daarmee zou instemmen, wel in een andere functie te willen aanblijven. Zijn functie werd overgenomen door voormalig COO (Chief Operating Officer) Tim Cook, zo stond in de brief.
Op 5 oktober 2011 berichtte de directie van Apple dat Steve Jobs die dag was overleden aan alvleesklierkanker.
Hij liet zijn vrouw, hun drie kinderen en een dochter uit een vorige relatie achter. In 2005, zei hij nog in een interview over zijn gezin: “"That was one of the things that came out most clearly from this whole experience [with cancer]. I realized that I love my life. I really do. I've got the greatest family in the world, and I've got my work. And that's pretty much all I do. I don't socialize much or go to conferences. I love my family, and I love running Apple, and I love Pixar. And I get to do that. I'm very lucky."”
Trivia.
Steve Jobs was ten tijde van de oprichting van Apple fruitariër en kwam naar eigen zeggen zo op het idee de firma 'Apple' te noemen. Later is hij pescotariër geworden.

</doc>
<doc id="21520" url="https://nl.wikipedia.org/wiki?curid=21520" title="Baskisch">
Baskisch

Het Baskisch (in het Baskisch: "Euskara" of "Euskera") is een van de weinige niet-Indo-Europese talen van Europa. Het wordt gesproken in Baskenland, het Spaans-Franse grensgebied aan weerszijden van de westelijke Pyreneeën, en door emigranten uit dit gebied elders in de wereld. Het is de moedertaal van wereldwijd ongeveer 800.000 mensen. Daarvan wonen er 700.000 in Baskenland zelf, waar zij een kwart van de bevolking vormen. Het totale aantal mensen dat de taal actief of passief beheerst wordt geschat op bijna 2 miljoen.
Taalcode.
De "Taalcode" van het Baskisch is codice_1 ofwel codice_2
ofwel codice_3 (volgens ISO 639).
Verband met andere talen.
"Zie ook: Pre-Indo-Europese talen"
Wegens de grote verschillen tussen het Baskisch en alle bekende taalfamilies wordt het door de meeste historisch-vergelijkende linguïsten als een isolaat beschouwd.
Theorieën over taalkundige verwantschap van het Baskisch.
Heden ten dage wordt het Baskisch nog steeds gekarakteriseerd als een geïsoleerde taal. Er is namelijk nog geen theorie die overtuigend aantoont dat het behoort tot een bepaalde taalgroep. Met uitzondering van het Aquitaans zijn er ook geen talen die met grote waarschijnlijkheid verwant zijn of zijn geweest aan het Baskisch.
In de 19de eeuw poneerden Wilhelm von Humboldt en later Hugo Schuchardt de theorie dat het Baskisch verwantschap heeft met het Iberisch, een niet-Indo-Europese taal die gesproken werd door de voorgangers van de geromaniseerde Spanjaarden (6de eeuw voor tot 1ste eeuw n.Chr.), die eerst een Grieks schrift gebruikten en later een eigen schrift dat beïnvloed was door het Fenicische en Griekse schrift. Het schrift is gevonden op talrijke inscripties en munten in Spanje, op de Balearen en in Zuid-Frankrijk. Hoewel M. G. Moreno er in de periode 1922-'24 in is geslaagd om het schrift te ontcijferen, is nauwelijks te begrijpen wat de Iberische teksten betekenen. In het bijzonder het Baskisch was onbruikbaar bij de ontcijfering van de teksten, tegen de verwachtingen in, wat een verwantschap tussen het Iberisch en het Baskisch nog onwaarschijnlijker maakt. Woorden die overeenkomsten vertonen zoals het Baskische "bizkar" (rotswand), "argi" (helder), "ilun" (donker) en "iri" (stad) kunnen ook verklaard worden door de nauwe contacten tussen het Oud-Baskisch en het Iberisch. Toch zijn er nog steeds onderzoekers die de hypothese van een verwantschap tussen deze twee talen aanhangen.
Sommige onderzoekers nemen aan dat het Baskisch verwant is aan een of andere Afrikaanse taalgroep. Onder andere de Berbertalen, een onderverdeling van de Afro-Aziatische taalgroep, de Songhai-taalgroep (hoewel deze groep zelf al omstreden is), en de Mandétalen, die tot de Niger-Congotalen behoren, komen in aanmerking. Geen enkele hypothese heeft echter tot resultaat geleid: ze zijn allemaal twijfelachtig.
Deze theorie gaat ervan uit dat het Baskisch verwant is aan talen in de Kaukasus die niet behoren tot de Indo-Europese, Turkse of Semitische talen. De onderzoeker Georgij A. Klimov, die onderzoek heeft gedaan naar de Kaukasus, heeft echter kritiek geuit op de schrijvers van voornoemde theorie.
Enkele van de kritiekpunten zijn:
Deze theorie vindt haar oorsprong in 1984 bij Sergei Starostin.
De Amerikaanse linguïst John Bengtson heeft onderzoek gedaan naar een potentiële macro-Kaukasische groep. Het Baskisch zou volgens deze theorie behoren tot dezelfde taalfamilie als de Noord-Kaukasische talen, het Burushaski en het Ket (in het stroomgebied van de Siberische rivier de Jenisej). Vermoedelijk zijn dragers van de zogeheten cardiale cultuur, omstreeks 6000 jaar v.Chr., de overbrengers van het macro-Kaukasische taaleigen geweest vanuit Anatolië. Volgens de omstreden theorie van Bengtson zouden ze ook de oostkust van het Iberische schiereiland bereikt hebben; nadien duurde het nog enige eeuwen voordat de taal het woongebied van de huidige Basken ging omvatten. Deze theorie wordt nochtans door weinig onderzoekers aangehangen.
Er bestaan wel sterke aanwijzingen dat het Baskisch verwant is met het Aquitaans, een sinds de vroege middeleeuwen uitgestorven taal, waarvan weinig geschreven teksten bewaard zijn gebleven (slechts enkele votieven en grafstenen). Hierdoor is onduidelijk wat precies het verband tussen deze twee talen is; door sommigen wordt het Aquitaans enkel als een oudere vorm van het Baskisch gezien.
Bijzondere taalkundige eigenschappen.
Het Baskisch is een synthetische taal en wordt dus gekenmerkt door een sterk agglutinatieve morfologie (die bijvoorbeeld ook in het Hongaars en Turks voorkomt). Werkwoordsvormen kunnen bijvoorbeeld wel vier persoonsindexaties bevatten. Daarentegen kent het Baskisch geen grammaticale geslachten, anders dan de meeste Indo-Europese talen.
Vergeleken met andere Europese talen heeft het Baskisch de opmerkelijke eigenschap dat in transitieve zinnen het onderwerp een speciale naamval krijgt. Dit heet in de taalkunde de 'ergatieve naamval'.
Verspreiding.
Tegenwoordig wordt het Baskisch alleen gesproken in de noordelijke helft van Baskenland. Van de zeven provincies van Baskenland vallen er hierdoor vijf (bijna) volledig in het Baskisch taalgebied. Hier spreekt ongeveer de helft van de bevolking nog Baskisch. In het midden en zuiden van de provincie Navarra en het overgrote deel van de provincie Álava wordt weinig of geen Baskisch meer gesproken. In Baskenland als geheel bedraagt het aandeel Baskischtaligen ongeveer een kwart van de bevolking.
Regionale verschillen.
Bij de volkstelling van 2001 in Spanje vormde in de Baskische Autonome Regio (bestaande uit de drie provincies Álava, Biskaje en Gipuzkoa, waar ruim 71% van de bevolking van Baskenland woont) het Baskisch voor 20,0% van de bevolking de moedertaal. Nog eens 4,2% van de bevolking was tweetalig Baskisch-Spaans. Daarmee is voor ruim 458.000 inwoners in deze regio het Baskisch een moedertaal. De verschillen tussen de provincies zijn echter zeer groot: in Álava zijn er nauwelijks Baskischtaligen, terwijl in Gipuzkoa bijna de helft van de bevolking het Baskisch als (een) moedertaal heeft. Het aantal mensen dat thuis Baskisch spreekt is iets lager dan het aantal moedertaalsprekers, maar het aantal tweetaligen is weer hoger. Voor 13,6% van de bevolking is het Baskisch de thuistaal, voor 8,4% Baskisch en Spaans.
Dankzij de invoering van het Baskisch als onderwijstaal is de kennis van het Baskisch veel groter dan het aantal moedertaalsprekers: 32% van de bevolking beheerst het Baskisch volledig, 23% beheerst het enkel passief en 55% beheerst geen Baskisch. Ook hierin zijn regionale verschillen te zien: in Álava heeft bijna 60% geen enkele taalkennis van het Baskisch, terwijl in Gipuzkoa meer dan 50% het Baskisch volledig beheerst. Opmerkelijk is dat het percentage mensen dat Baskisch beheerst sinds de eerste vrije volkstelling in 1981 sterk gestegen is. Dit is vooral te danken aan de jeugd, die het Baskisch beter beheerst dan de ouderen van voor de Franco-dictatuur. 65% van de 5- tot 14-jarigen beheerst het Baskisch volledig en bijna een kwart passief, terwijl bij de 75-plussers bijna twee derde geen enkele kennis van het Baskisch heeft.
In Navarra (qua oppervlakte even groot als de Baskische Autonome Regio, maar met slechts 19% van de bevolking van Baskenland) is Baskisch de moedertaal van slechts 6,8% van de bevolking, terwijl 2,0% van de bevolking tweetalig is. Hier is het Baskisch als thuistaal minder populair: 5,4% spreekt alleen Baskisch thuis, 3,3% Baskisch en Spaans.
Een nog groter verschil met de Baskische Autonome Regio blijkt op vlak van de kennis van het Baskisch: 11,8% beheerst het Baskisch volledig, 9,1% beheerst het enkel passief en 79,1% heeft geen enkele kennis van het Baskisch. Dit is vooral te wijten aan het beleid van de Navarrese overheid, die in tegenstelling tot de Baskisch Autonome overheid geen moeite heeft gedaan om de kennis van het Baskisch te vergroten. Men heeft de provincie in drie taalzones ingedeeld - een Baskische, een gemengde en een Spaanse zone - en alleen in de noordelijke Baskische zone is het Baskisch een volwaardige officiële taal. In dit gebied, met 10% van de totale Navarrese bevolking, is het Baskisch de moedertaal van een nipte meerderheid van de bevolking, beheerst 60% de taal volledig en 15% passief. In de gemengde zone, waar 60% van de Navarrezen woont, is Baskisch de moedertaal van 5% van de bevolking en heeft 79% van de bevolking geen enkele kennis van het Baskisch. In de Spaanse zone spreekt 1% Baskisch als moedertaal en heeft bijna 94% geen enkele kennis van het Baskisch.
In het Franse deel van Baskenland is het Baskisch op geen enkele manier erkend. Toch behoort dit gebied volledig tot het Baskisch taalgebied en spreekt een aanzienlijk deel van de bevolking - naar schatting nog een derde van de bevolking - Baskisch als moedertaal. Het aantal Baskischtaligen en ook de kennis van het Baskisch lopen echter terug door gebrek aan erkenning en gebruik van de taal op school.
Vroegere verspreiding.
Vroeger moet de verspreiding veel groter geweest zijn. In Zaragoza (halverwege Baskenland en de provincie Barcelona) in Spanje is bijvoorbeeld een tweetalig tablet gevonden uit de 1e eeuw voor Christus, Latijn-Baskisch. Dit duidt erop dat het Baskisch ten tijde van het begin van de Romeinse overheersing in Spanje bekend genoeg was en dusdanig in gebruik, dat een tweetalige inscriptie gemaakt werd.
Tijdens de regering van dictator Francisco Franco was het Baskisch een verboden taal. Omdat het in die periode niet onderwezen is, is er een hele generatie Basken die de taal niet beheerst.
Dialecten.
Het Baskische taalgebied kenmerkt zich door een grote verscheidenheid. De tot voor kort gangbare dialectclassificatie stamt uit 1863 en is opgesteld door prins Lodewijk Lucien Bonaparte. De dialecten zijn:
In 1998 is de taalkundige Koldo Zuazo tot een nieuwe indeling gekomen, gebaseerd op nieuw onderzoek (tussen haakjes de overeenkomstige dialecten in de indeling van L.L. Bonaparte):
Het West-Baskisch of Biskaais in het westen en het Souletijns in het oosten zijn zodanig afwijkend van de centrale dialecten, ook grammaticaal, dat sprekers van de centrale dialecten en het Standaardbaskisch zeer grote moeite hebben deze dialecten te verstaan.
Het Standaardbaskisch is een taal die voornamelijk is samengesteld uit de centrale dialecten, dus uit het Gipuzkoaans en het Labourdijns. Dit Standaardbaskisch, waarvan het gebruik in de media steeds meer de norm wordt, wordt het "Euskara Batua" ("Verenigd Baskisch") genoemd. De instantie die verantwoordelijk is voor de standaardisering van het Baskisch is de Koninklijke Academie van de Baskische taal (beter bekend onder de Baskische naam "Euskaltzaindia"), zetelend in Bilbao.
Het Baskisch is in de negentiende en in de eerste helft van de twintigste eeuw uitvoerig bestudeerd door Nederlandse onderzoekers als Willem Jan van Eys en C.C. Uhlenbeck. In 1996 heeft W.H. Jansen in eigen beheer een woordenboek "Baskisch-Nederlands/Nederlands-Baskisch" uitgegeven (oud ). Dit telt circa 11.000 Baskische en 9000 Nederlandse trefwoorden.

</doc>
<doc id="21524" url="https://nl.wikipedia.org/wiki?curid=21524" title="VPRO">
VPRO

Omroepvereniging VPRO is een Nederlandse publieke omroeporganisatie die opgericht werd op 29 mei 1926.
Geschiedenis.
De afkorting V.P.R.O. stond oorspronkelijk voor "Vrijzinnig Protestantse Radio Omroep". Vooral in de beginjaren had de omroep het moeilijk omdat ze als laatste opgericht van de oorspronkelijke omroepen niet veel zendtijd kreeg en regelmatig moest wisselen van zender. Pas na het zendtijdbesluit van 1930 kreeg de omroep een vaste plaats in het Hilversums bestel met vooral uitzendingen van kerkdiensten en cultuurprogramma's. Grote namen in de beginjaren waren Everhard Spelberg en Nicolette Bruining, die dertig jaar voorzitter was.
Op 9 maart 1941 werd de VPRO in het kader van de gelijkschakeling ontbonden en vervangen door de Nederlandsche Omroep (NO). Tot eind 1941 maakte het Vrijzinnig Protestantsch Kerkcomité (VPK), als rechtsopvolger van de VPRO, programma's in de zendtijd van de NO. Na de bevrijding poogde de overheid 1 nationale omroep te formeren, maar dat mislukte. Vanaf begin 1947 was de VPRO weer in de ether.
Aan het einde van de jaren zestig vond een cultuuromslag plaats: een nieuwe generatie programmamakers kon de ledenvergadering overtuigen om de statuten te wijzigen zodat de dominees aan het roer werden vervangen door vertegenwoordigers van de flowerpowergeneratie. Hierna maakte de omroep naam met baanbrekende, vernieuwende, en op een heel eigen wijze, vrijzinnige programma's. De naam "V.P.R.O." werd gewijzigd in "VPRO" om aan te geven dat de oorspronkelijke betekenis van de letters definitief was losgelaten. Vandaag is de statutaire naam "Omroepvereniging VPRO".
Sinds 1998 is de VPRO gehuisvest op het Hilversumse Media Park in Villa VPRO, een eigenzinnig vormgegeven kantoorpand ontworpen door het Rotterdamse architectenbureau MVRDV, dat een verzameling van elf door Hilversum verspreide villa's vervangt.
Sinds begin 2011 is ook de Humanistische Omroep gehuisvest in "Villa VPRO" en in 2012 kwam de Boeddhistische Omroep Stichting (BOS) erbij. De VPRO deelt een aantal voorzieningen zoals het restaurant, de receptie en huishoudelijke zaken met BNNVARA en de NTR, wier gezamenlijke gebouw via het "Net 3-gebouw" met Villa VPRO is verbonden.
Radio.
De VPRO-radio is sinds de 'revolutie van de jaren zestig' tot eind jaren negentig, onder bescherming van zijn toenmalige directeur Jan Haasbroek ontwikkeld en uitgegroeid tot het meest opmerkelijke instituut van de Nederlandse radio. Wim Noordhoek en Jan Donkers waren de eersten die aandacht besteedden aan alternatieve muziek, onder andere in de Joe Blow Show.
Toonaangevend was daarbij het totaalprogramma "Het Gebouw". Vanuit een van de zogenaamde 'VPRO-villa's' aan de 's Gravelandseweg te Hilversum, waar de VPRO gevestigd was, werd onder leiding van Peter Flik en Ronald van den Boogaard, en van commentaar voorzien door 'de stem van de VPRO' Cor Galis, van 1984 tot 1993, vanuit Het Gebouw elke week van 7 uur 's morgens tot 3 uur 's middags het gelijknamige 'totaal-programma' voor het grootste gedeelte 'live' uitgezonden.
Ten tijde van de verticale programmering op de radio in het publieke omroepbestel van de jaren 80 had de omroep op de zender Hilversum 3 vaste uitzendtijd op de vrijdagavond en sinds oktober 1984 de woensdagmiddag en avond.
De VPRO zendt uit op NPO Radio 1, NPO 3FM, NPO Radio 4 en NPO Radio 2 Soul &amp; Jazz.
Televisie.
In de jaren zeventig werd de omroep bekend door de programma's "Het Gat van Nederland" van onder anderen Hans Keller, Jaap Drupsteen, Frank Wiering, Theo Uittenbogaard, Hans Verhagen, de "De Fred Haché Show" van onder anderen Wim T. Schippers, Gied Jaspars, "Berichten uit de Samenleving" van onder anderen Ad 's-Gravesande, Rob Klaasman, "Machiavelli" van onder anderen Jan Blokker, Frank Wiering, en documentaires van onder anderen Cherry Duyns, Netty Rosenfeld en Ruud van Hemert. Televisiedirecteur Arie Kleijwegt verdedigde in die jaren de zogeheten 'autonomie van de programmamakers' vurig tegen een ten dele vijandige buitenwereld van omroepbestuurders en overheden, die het vrijzinnig gebruik van het medium verfoeiden.
In 1984 kreeg de VPRO zijn B-status en werd het aantal uren uitzendtijd flink uitgebreid. Hierop besloot men om programma's voor kinderen te maken, een doelgroep waaraan volgens hen door de andere omroepen te weinig aandacht werd besteed. Op 7 oktober van dat jaar begon de VPRO met een kinderblok waarvoor door de jaren heen verschillende namen gebruikt zouden gaan worden. Enkele jaren nadat het kinderblok verschoven was naar de zondagmorgen ontstond de naam "Villa Achterwerk". De naam is ontleend aan de kinderrubriek van de VPRO-gids, op de achterkant van het programmablad. De achterkant van de gids kreeg al snel de naam "Achterwerk". Jonge mensen die opgroeiden met Villa Achterwerk werden zelf televisiemakers en tot 2005 was "VPRO Jeugd" een grote afdeling met een eigen budget tot de oprichting van Zapp. Andere bekende namen van televisieprogramma's zijn "Toscane" en "Zaai". De ledenwerfactie "Stop de verloedering – Stem VPRO", een initiatief van Boudewijn Paans, bezorgde de VPRO in 1991 de A-status.
Ook werd de VPRO de omroep van het "Simplisties Verbond" van Kees van Kooten en Wim de Bie, "BG-TV" van onder anderen Emile Fallaux en Jan Eilander, en "Diogenes" van onder anderen Jan Blokker, Roel van Broekhoven en Hans Fels; in de jaren negentig van "DNW/De Nieuwe Wereld" van onder anderen George Brugmans en Frank Wiering, "Noorderlicht"; "Theo en Thea" van Arjan Ederveen en Tosca Niterink; "Hertenkamp", "Jiskefet", "Tegenlicht" en "R.A.M.". Meer recente programma's zijn onder andere "De avondshow met Arjen Lubach", "De wereld van de Chinezen" met Ruben Terlou, VPRO "Tegenlicht", "Zomergasten, 100 Dagen voor de Klas" en "100 dagen in je hoofd" met Tim den Besten en Nicolaas Veul, "Buitenhof""," "Hoofdzaken", "Onze man bij de Taliban" met Thomas Erdbrink en "De Sekszusjes" met Krista Arriëns en Marcelle Arriëns.
Popmuziek.
Sinds de cultuuromslag van eind jaren zestig heeft de VPRO steeds een belangrijke rol gespeeld in de doorbraak van vele onderstromen in de popmuziek zoals aanvankelijk beatmuziek, maar later ook reggae, punk, new wave, hiphop, house en grunge. Dit gebeurde vooral op de radio en de VPRO heeft een reputatie opgebouwd in het uitnodigen van onbekende of doorbrekende bands; ook vond er een langdurige samenwerking met dj John Peel plaats, en werden er soms platen uitgebracht.
Op de televisie was Bram van Splunteren jarenlang een toonaangevende programmamaker bij de VPRO. In de periode van 1986 tot 1988 maakte hij zes rockdocumentaires voor de VPRO over onder andere The Red Hot Chili Peppers en de legendarische hiphop-documentaire "Big Fun in the Big Town" (1986). Hij was bedenker en eindredacteur van programma's als "Onrust!", "Lolapaloeza", "Lolamoviola", "Lola da Musica" en "Stardust".
De VPRO was in september 1994 een van de eerste omroepen die sterk op het internet vertegenwoordigd waren en uitzendingen online beschikbaar stelden. Uit onvrede met het beleid van 3FM werd 3voor12 opgericht, feitelijk het eerste themakanaal van de publieke omroep. In 2009 begon de VPRO ook als eerste enkele uitzendingen voor vrij gebruik onder een Creative Commons-licentie als download aan te bieden.

</doc>
<doc id="21528" url="https://nl.wikipedia.org/wiki?curid=21528" title="Wantij (oceanografie)">
Wantij (oceanografie)

Het wantij is de plaats, gelegen tussen een eiland en de kust, waar tijdens vloed de beide getijstromen samenkomen die zich via de zeegaten aan weerszijden van het eiland naar het gebied tussen eiland en kust bewegen. Op het wantij is wel sprake van eb en vloed maar nauwelijks van stroming. In gebieden met een zachte bodem, zoals in de Waddenzee, bezinkt daarom op deze plek het meeste slib, met als gevolg dat het wantij vaak een ondiepe zone is. Het wantij is bijna nooit één plek maar vrijwel altijd een lijn tussen kust en eiland.
Voor vaartochten die over het water tussen eiland en kust voeren, is het wantij vaak een barrière; voor wadlopen daarentegen is het een richtlijn: de wadlooproute ligt doorgaans over of vlak bij het wantij.
Wantij in Noord Nederland.
Bij de enige eilanden die in Nederland, sinds de aanleg van de Deltawerken, nog een wantij hebben, de Waddeneilanden, ligt het wantij niet midden achter het eiland, maar naar het oosten verschoven. Dit komt doordat het tijdstip van opkomend water langs de Nederlandse kust van west naar oost verloopt: het wordt in Den Helder eerder hoogwater dan in Delfzijl. Als gevolg daarvan komt de vloedstroom langs de westkant van een eiland eerder binnen dan die langs de oostkant en ontmoeten ze elkaar dus ook oostelijk van het midden.
Bij de eilanden Terschelling, Ameland en Schiermonnikoog loopt het wantij vanaf het eiland naar de vaste wal. Op de afbeelding van het wad tussen Terschelling en de Friese kust, hiernaast, is het wantij te zien op ongeveer twee derde vanaf het westen van Terschelling, als een zone waarin niet of nauwelijks geulen te zien zijn. Door het Eierlandse Gat, het ondiepe zeegat tussen Vlieland en Texel, stroomt zo weinig water dat de wantijen van de twee eilanden in elkaar overlopen. In principe is er ook een wantij dat van het gecombineerde wantij van Vlieland en Texel naar de Friese kust loopt en waar de vloedgolven die door het Marsdiep en door de Vliestroom komen elkaar ontmoeten. De nog altijd relatief recente afsluiting van de Zuiderzee heeft tot gevolg dat geulen en platen in dit gebied nog veranderen en dat dit wantij nog niet goed herkenbaar is als een ondiep gedeelte in de Waddenzee. Daarom wordt er vanaf de vaste wal naar de eilanden Terschelling, Ameland en Schiermonnikoog gelopen en kan dat niet naar Vlieland en Texel. Sporadisch wordt er wel door wadlopers gelopen tussen Texel en Vlieland.
In 1872 is de Dam Holwerd-Ameland aangelegd, een dam over het wantij tussen Holwerd aan de Friese kust en Ameland. Na een paar weken sloeg een storm al gaten in deze dam, en in 1882 is het onderhoud aan de dam beëindigd. De pier van de veerhaven van Holwerd ligt op restanten van deze dam. Tegenwoordig ligt het wantij van Ameland door de afsluiting van de Zuiderzee en het naar het oosten 'wandelen' van de eilanden een stuk oostelijker.
Niet alleen het wandelen van de eilanden heeft invloed op de locatie van het wantij. Het verzanden van een zeegat door het wegvallen van zijn komberging heeft ook invloed. Een voorbeeld hiervan is de inpoldering van de Friese Middelzee, gevolgd door het verlanden van het Koggediep. Het plotseling wegvallen van een deel van de komberging van de Vliestroom, tussen Vlieland en Terschelling, als gevolg van de aanleg van de Afsluitdijk, heeft ook invloed. Een in relatie tot de komberging te groot en te diep zeegat aan de westzijde van Terschelling geeft een extra impuls aan de inkomende vloedstroom. De kwelders die rond 1970 nog ter hoogte van Formerum, Lies en Hoorn op Terschelling aanwezig waren zijn bijna geheel weggespoeld door de grotere onrust in het water. Ook hier is het wantij een stuk oostelijker komen te liggen. Een ander voorbeeld is de afsluiting van de Lauwerszee, waardoor het wantij van Schiermonnikoog zich naar het oosten verlegde.
Wantij in Zuid Nederland.
Voor de aanleg van de Deltawerken waren er in Zeeland ook veel wantijen. Bij de aanleg van dammen heeft men hier zoveel mogelijk de plaatsen van een bestaand wantij gekozen, omdat op deze plaatsen de stroomsnelheid gering was, en daardoor de aanleg relatief eenvoudig. Het maken van dammen op een wantij was ook noodzakelijk omdat, als hier geen dam gelegd zou worden, er ter plaatse van het wantij wel stroming zou ontstaan bij afsluiting van een hoofdgeul. Hierdoor zou lokaal sterke verdieping ontstaan die tot instabiliteit van de oevers zou kunnen leiden. De Grevelingendam en de Hellegatsdam zijn om die reden aangelegd. 

</doc>
<doc id="21532" url="https://nl.wikipedia.org/wiki?curid=21532" title="19de eeuw">
19de eeuw



</doc>
<doc id="21533" url="https://nl.wikipedia.org/wiki?curid=21533" title="20ste eeuw">
20ste eeuw



</doc>
<doc id="21540" url="https://nl.wikipedia.org/wiki?curid=21540" title="De Liemers">
De Liemers



</doc>
<doc id="21541" url="https://nl.wikipedia.org/wiki?curid=21541" title="Graven van Vlaanderen">
Graven van Vlaanderen



</doc>
<doc id="21542" url="https://nl.wikipedia.org/wiki?curid=21542" title="Montfoort">
Montfoort

Montfoort () is een stad en gemeente in het westen van de Nederlandse provincie Utrecht. De gemeente telt inwoners (, bron: CBS) en heeft een oppervlakte van 38,25 km². Montfoort wordt omringd door de gemeenten Utrecht, Woerden, Bodegraven-Reeuwijk, Oudewater, Lopik en IJsselstein. Naast de stad behoren tot de gemeente Montfoort enkele andere plaatsen waaronder Linschoten en Willeskop, beide tot 1989 zelfstandige gemeenten.
Geschiedenis.
Ontstaan.
Omstreeks het jaar 1170 liet bisschop Godfried van Rhenen op een strategisch punt langs de Hollandse IJssel een kasteel bouwen. Deze burcht moest het Sticht, het gebied van de bisschop van Utrecht, beschermen tegen de aanvallen van de Hollandse graven. Bovendien kon de bisschop hiervandaan het soms nogal roerige Utrecht onder de duim houden. De naam van het kasteel Montfoort is waarschijnlijk afgeleid van “Mons Fortis”, dat sterke berg of burcht betekent. Als commandant van het kasteel werd een dienstman uit de ridderstand benoemd. Deze kreeg de titel van burggraaf van Montfoort, alsmede enige in de omgeving gelegen goederen. De burggraven ontpopten zich als machtige heren, die een belangrijk stempel drukten op de historie van de streek.
Groei.
Rond het kasteel ontstond een nederzetting, die in 1329 stadsrechten kreeg. De stad Montfoort werd ommuurd en er werd een gracht aangelegd. In de stadsmuur van Montfoort bevonden zich 26 verdedigingstorens en een bolwerk waarop de molen stond. De stad was toegankelijk via de Heeswijkerpoort, de Willeskopperpoort, de IJsselpoort en de Waterpoort.
De huidige stellingkorenmolen “De Valk” werd in 1753 gebouwd op de plek waar al sinds de middeleeuwen een molen staat. De voorganger was door de burggraaf opgericht als dwangmolen. Dit betekent dat de inwoners van Montfoort en de omliggende buurtschappen, waaronder Heeswijk, Achthoven, Mastwijk, Cattenbroek, Blokland en Willeskop, verplicht waren hier hun graan te laten malen. Van de oude verdedigingswerken van het stadje resten alleen de IJsselpoort en enkele losse gedeelten van de stadsmuur. In 1302 werd de Grote of Sint-Janskerk gebouwd in opdracht van Hendrik III van Montfoort die hiermee het patronaatsrecht verwierf.
Macht van de Heren van Montfoort.
De burggraven van Montfoort kwamen in hun honger naar meer macht diverse malen in conflict met hun landsheer, de bisschop van Utrecht. Zo eisten zij de zogenaamde hoge jurisdictie op, waarmee zij de bisschop letterlijk tegen zich in het harnas joegen. De bisschop en de stad Utrecht belegerden het stadje Montfoort in 1387 en de burggraaf moest uiteindelijk capituleren. Het is een voorbeeld van de strijd die de burggraven van Montfoort niet uit de weg gingen om keer op keer te streven naar een machtige en onafhankelijke positie. Dat er met Montfoort niet te spotten viel bleek wel in het jaar 1448, waarin Montfoort de noordelijker gelegen stad Woerden veroverde.
Reformatie.
In 1544 stichtte de Johannieterorde de Commanderij van Sint-Jan in Montfoort, waarvan de kapel en kloostergang nog tastbare herinneringen zijn. Enkele decennia later volgde de Reformatie. De Staten van Utrecht vaardigden in 1581 een verbod uit op de katholieke godsdienstoefeningen. De burggraven van Montfoort, vanaf 1583 niet meer afkomstig uit de familie De Rover maar uit het Zuid-Nederlandse geslacht De Merode, bleven echter de oude leer trouw. Door hun invloedrijke positie kreeg de Reformatie in Montfoort dan ook niet echt goede voet aan de grond, al ging ook hier de kerk over in handen van de protestanten. In Het Utrechts Archief bevinden zich fraaie oude stadsplattegronden van onder meer Montfoort van de hand van Jacob van Deventer (1557-1573).
Stadsbrand.
In 1629 kreeg Montfoort te maken met een grote stadsbrand, waarbij de Grote of Sint-Janskerk in de as werd gelegd. De herbouw van de huidige hervormde kerk werd in 1634 afgerond en kon mede worden bekostigd uit de verkoop van landerijen van de kerk.
Einde van de macht van de Heren van Montfoort.
In 1648 noopten torenhoge schulden de burggraaf zijn rechten en bezittingen in Montfoort te verkopen. De rol van de burggraven van Montfoort was hiermee uitgespeeld. In het rampjaar 1672 werd de stad bezet door de Franse troepen. Stadhouder Willem III wist hen snel te verjagen, maar de vijand blies bij het vertrek nog wel even het middeleeuwse kasteel op. De voorburcht bleef behouden en wordt thans “het kasteel” genoemd. In dit complex was overigens lange tijd, tot 1968, een rijksgevangenis of tuchtschool voor meisjes gevestigd.
Opkomst van de industrie: knopen en stenen.
 
De bedrijvigheid in het stadje was vanouds vooral gericht op de landbouw van het omringende platteland. Er waren diverse lijnbanen voor de touwnijverheid. Bekend was Montfoort ook van de fabricage van knopen, waar de inwoners de bijnaam “knopendraaiers” aan te danken hebben. Zo werkten er in 1749 vierendertig knopendraaiersknechten en in 1760 wordt gesproken over "een fabryk van beene knoopjes die alomme begeert zijn". In de loop van de 19e eeuw werd de steenbakkerij belangrijk, waarvoor in de nabije omgeving van het stadje enkele steenfabrieken zijn opgericht, die later verdwenen zijn.
Archeologie.
In januari 2008 werd er archeologisch onderzoek gedaan aan de Schoolstraat. Hierbij werden resten van bewoning uit de veertiende tot zeventiende eeuw ontdekt. Ook bleek hieruit dat de binnenstad in die tijd een redelijk open karakter had met erven, sloten, mest- en afvalkuilen.
Voorzieningen.
Begraafplaatsen.
Plaats.
Ook is er vroeger begraven in de Grote of Sint-Janskerk.
Onderwijs.
Montfoort kent momenteel zes onderwijsinstellingen, waarvan vijf basisscholen en één school voor het voortgezet onderwijs.
Cultuur.
Monumenten.
In de gemeente zijn er een aantal rijksmonumenten en oorlogsmonumenten, zie:
Kunst in de openbare ruimte.
In de gemeente zijn diverse beelden, sculpturen en objecten geplaatst in de openbare ruimte, zie:
Politiek en bestuur.
Zetelverdeling gemeenteraad.
De gemeenteraad van Montfoort bestaat uit 15 zetels. Hieronder staat de samenstelling van de gemeenteraad sinds 1994:

</doc>
<doc id="21544" url="https://nl.wikipedia.org/wiki?curid=21544" title="Lijsten van heersers in de Lage Landen">
Lijsten van heersers in de Lage Landen

Dit zijn lijsten van heersers in de Lage Landen. Onder heerser wordt verstaan een dynastieke monarch of een kiesmonarch die de functie van hoofd van het militaire, economische en maatschappelijke bestuur binnen het hen toegewezen grondgebied vervult. Het merendeel van de in onderstaande lijsten opgenomen heersers stond officieel onder het hoogste gezag van een keizer of koning, die eigenaar was van het grondgebied en hen rechten en bevoegdheden had verleend op grond van het feodale stelsel.

</doc>
<doc id="21545" url="https://nl.wikipedia.org/wiki?curid=21545" title="Lijst van graven van Brussel en hertogen van Brabant">
Lijst van graven van Brussel en hertogen van Brabant

Dit is een lijst van graven van Brussel en hertogen van Brabant. 
Heersers over het gebied Brabant.
De benaming 'Brabant' laat zich van de 8e tot de 12e eeuw vijfmaal voor een grondig verschillende reikwijdte gebruiken.
Hertogen van (Neder-)Lotharingen en graven van de Brabantgouw.
Voor 1096 stond de Brabantgouw onder directe leiding van de hertogen van Lotharingen en later Neder-Lotharingen.
Het Huis Hessen.
Ook het Huis Hessen voert zijn afkomst terug op Brabant.
Graven en hertogen van Brabant.
In de landsheerlijke kronieken van de hertogen van Brabant (14e-15e eeuw) werd gepoogd het Leuvense gravengeslacht te doen afstammen van de vroegste Frankische vorsten (en zelfs koning Priamus van Troje en senatoren uit het Romeinse Rijk). De Frankische, Merovingische en Karolingische voorvaderen werden daarin als ambtelijke voorgangers in het hertogschap beschouwd. De titel van hertog van Brabant kwam afgaande op oorkondelijke en contemporaine narratieve bronnen evenwel pas in voege omstreeks 1183/1184. Keizer Frederik I Barbarossa heeft toen het reeds bestaande (in omvang vrij kleine) landgraafschap Brabant tot hertogdom verheven. Vanaf de 13e eeuw wordt de naam van dit hertogdom ook gebruikt voor het hele gebied onder controle van de graven van Leuven.
Graven van Leuven en Brussel.
De onderstaande tabel toont de graven van Leuven en Brussel. De heersers van deze gebieden zijn afkomstig uit het geslacht der Reiniers, die tijdens de 10e en 11e eeuw ook het graafschap Henegouwen bestuurden. Na Godfried I lieten de graven van Leuven zich in oorkonden niet meer graaf van Brussel noemen.
Graven van de Brabantgouw.
Omstreeks 1024 komt het zuidelijke helft van de Brabantgouw onder de graven van Bergen. Vanaf 1070 werden de graven van Bergen ook graven van Henegouwen. Rond 1056 komt het gebied tussen Schelde en Dender (met de burcht te Ename) als Duits rijksleen onder de graven van Vlaanderen. Om die reden wordt het Rijks-Vlaanderen genoemd (in tegenstelling tot Kroon-Vlaanderen, ten westen van de Schelde, dat een leen was van de Franse koning).
Landgraven van Brabant.
Omstreeks de jaarwisseling 1085/1086 gaf keizer Hendrik IV het landgraafschap Brabant (tussen Dender en Zenne) in leen aan Hendrik III van Leuven. Sindsdien is dit graafschap onttrokken aan het intermediaire gezag van de hertog van Neder-Lotharingen. Alle landgraven kwamen uit het huis Leuven, een zijlinie van het huis der Reiniers.
Hertogen van Brabant.
Als compensatie voor de verdediging van Jeruzalem tegen de inval van de Egyptische sultan Saladin (1183/1184) werd de zoon van Godfried III, Hendrik I, door keizer Frederik Barbarossa in het landgraafschap Brabant tot hertog verheven en was daarmee de stichter van het huis Brabant. Na Godfried III kwam de titel hertog van Neder-Lotharingen bij de hertogen van Brabant en had in feite geen betekenis meer. Vanaf 1430 onder Filips II behoort de titel toe aan de heerser over de Nederlanden, een personele unie van, in aanvang, graafschappen heerlijkheden en hertogdommen.
Hertog van Brabant als dynastieke titel.
De titel "hertog van Brabant" wordt als dynastieke titel gebruikt door de Spaanse (zie huis Bourbon) en de Belgische monarchie (zie hertog van Brabant (België)).
Vlaggenkunde.
Het wapenschild van de hertogen van Brabant bestond aanvankelijk uit een gulden leeuw op een zwarte veld (in heraldische taal: "van sabel met een leeuw van goud"). In latere eeuwen werden de klauwen en de tong van de leeuw roodgekleurd. Dit wapen is verwerkt in de vlag van Vlaams-Brabant, de vlag van Waals-Brabant, evenals het wapen van Noord-Brabant (echter niet in de vlag van Noord-Brabant).
Zie ook.
Machthebbers van de Lage Landen

</doc>
<doc id="21546" url="https://nl.wikipedia.org/wiki?curid=21546" title="Greffelkamp">
Greffelkamp

Greffelkamp (Nederfrankisch: "Greffelkemp") is een plattelandskern in de gemeente Montferland, in de Nederlandse provincie Gelderland. Greffelkamp telt 354 inwoners (stand 2003).
In Greffelkamp staat de havezate Luynhorst. Dit oorspronkelijk middeleeuwse kasteeltje is vanaf 1560 diverse malen verbouwd. De Luynhorst is een rijksmonument. Andere adellijke huizen waren de Manhorst, Nevelhorst en Schadewijk, deze zijn echter afgebroken. Daarnaast was er ook nog de hoeve Klein-Overenk in Greffelkamp die oorspronkelijk behoorde tot de havezate Overeng in Loil; omdat de tussengelegen Overenkseweg de grens tussen Loil en Greffelkamp, ligt Klein-Overenk in Greffelkamp. Zowel havezate als de hoeve zijn afgebroken. 
Greffelkamp heeft een eigen schutterij: St. Martinus. De inwoners van Greffelkamp gebruiken het schuttersgebouw meestal als middelpunt van het dorp. Enkele keren per jaar komen bijna alle inwoners van Greffelkamp samen en wordt er een zogenaamd schutterstreffen gehouden. Jaarlijks wordt het schuttersfeest gevierd. Er wordt dan geschoten om het koningschap, ringgestoken, en op de zondag van het schuttersweekend komen alle schutterijen uit Didam en omstreken bij elkaar op het raadhuisplein daar worden activiteiten gehouden zoals "vaandeldraaien".
In Greffelkamp wonen veel families. De achternamen Wenting, Boerstal en met name Peters komen veel voor.
Een groot gedeelte van de 'Petersen' in Greffelkamp stammen af van Bernardus Peters. Hij werd ook wel 'Naat' genoemd. Inmiddels zijn er ruim 800 'Naatjes'. Eens in de zeven jaar vindt er een Naatjesreünie plaats. Aangezien de meeste Naatjes in Greffelkamp wonen wordt het ook wel het hol van de Naatjes genoemd.

</doc>
<doc id="21547" url="https://nl.wikipedia.org/wiki?curid=21547" title="Armeense alfabet">
Armeense alfabet



</doc>
<doc id="21549" url="https://nl.wikipedia.org/wiki?curid=21549" title="Balustrade">
Balustrade

Een balustrade is een laag hek of muurtje (ongeveer ter hoogte van het middel van een volwassene) dat bij een hoogteverschil mensen die zich aan de hoge zijde bevinden, beveiligt tegen vallen van bijvoorbeeld een balkon, galerij, trap, bordes of brug, of in een ravijn. Van oorsprong is een balustrade opgebouwd uit balusters. Een moderne balustrade met spijlen noemt men, net als op een schip, vaak een reling (van Engels "railing"). Een massieve balustrade heet borstwering.
Aan de bovenkant zit vaak een balk die als leuning dienstdoet; deze komt extra van pas bij een trap om het lopen te vergemakkelijken (een trapleuning, vaak zodanig dat men niet alleen kan leunen maar zich er ook aan vast kan houden) en ook bij een brug (een brugleuning, hier geldt hetzelfde als de brug steil is en als het er hard kan waaien), en bij het comfortabel staan om van het uitzicht te genieten. De ruimte onder de leuning is bij voorkeur zo gemaakt dat mensen (ook kinderen) er niet tussendoor kunnen vallen; deze ruimte kan helemaal afgesloten zijn (soms doorzichtig, met glas of plastic), maar er kan ook een rasterwerk zijn, verticale spijlen, of spijlen evenwijdig aan de bovenrand (horizontaal, of bij een trap schuin). De openingen moeten zo smal zijn dat een kind niet met het hoofd klem kan komen te zitten.
Bij een raam dat open kan fungeert meestal het muurtje eronder als balustrade, maar als dit erg laag is, is er soms een aparte balustrade op de normale hoogte (aan de buitenzijde als het raam naar binnen open gaat, of aan de binnenzijde als het raam naar buiten open gaat). Bij een Frans balkon zit de balustrade aan de buitenzijde en gaan de deuren naar binnen open.
Het Nederlandse Bouwbesluit bepaalt dat een te bouwen bouwwerk voorzieningen bevat waardoor het vallen van een vloer, een trap en een hellingbaan zo veel mogelijk wordt voorkomen. Een balustrade valt onder het begrip 'vloerafscheiding'. Hiervoor zijn bepaalde afmetingen voorgeschreven. Een vloerafscheiding moet bij nieuwbouw o.a.:
Voor bestaande bouw gelden andere (veelal lagere) eisen, uit het bouwbesluit, namelijk de eisen bestaande bouw (rechtmatig verkregen niveau).

</doc>
<doc id="21550" url="https://nl.wikipedia.org/wiki?curid=21550" title="Adonai">
Adonai



</doc>
<doc id="21551" url="https://nl.wikipedia.org/wiki?curid=21551" title="HaShem">
HaShem



</doc>
<doc id="21552" url="https://nl.wikipedia.org/wiki?curid=21552" title="AdoShem">
AdoShem



</doc>
<doc id="21553" url="https://nl.wikipedia.org/wiki?curid=21553" title="Tetragram">
Tetragram



</doc>
<doc id="21554" url="https://nl.wikipedia.org/wiki?curid=21554" title="Abu al-Qasim al-Zahravi">
Abu al-Qasim al-Zahravi

Abu al-Qasim Khalaf ibn al-Abbas al-Zahravi of "Abul Qasim Khalaf ibn al-Abbas al-Zahravi", in de westerse wereld ook wel "Abulcasis" genoemd, (Al-Zahra, 936 — aldaar, 1013) was een beroemd Arabisch filosoof, arts en tandheelkundige.
Abu al-Qasim al-Zahravi werd geboren in de buurt van het Zuid-Spaanse Córdoba. Hij werd een van de bekendste chirurgen in moslimgebied en arts van koning Al-Hakam II van Spanje. Na een lange medische carrière, en vele significante en originele boekwerken van zijn hand, overleed hij in 1013.
Zijn voornaamste werk is een gedetailleerd boek over chirurgie en medicijnen, genaamd de "Tasrif" ('de verzameling'). Het boek is vele malen vertaald in het Latijn en andere talen.

</doc>
<doc id="21555" url="https://nl.wikipedia.org/wiki?curid=21555" title="Gratis openbaar vervoer">
Gratis openbaar vervoer

Gratis openbaar vervoer is openbaar vervoer dat gratis aan de reizigers wordt aangeboden. 'Gratis' betekent echter niet 'kosteloos'. De kosten die het openbaar vervoer met zich meebrengt worden in een systeem van gratis openbaar vervoer in beginsel gedragen door de overheid. Wie trein, tram of bus neemt hoeft als gebruiker niets te betalen, maar burgers betalen uiteindelijk voor dit systeem via de belastingen.
De meest genoemde voordelen van gratis openbaar vervoer zijn de positieve milieu-effecten, een vermindering van het aantal autoverplaatsingen en een toename van de mobiliteit voor mensen met een laag inkomen. Ook vervallen de diverse ingewikkelde procedures rond de OV chipkaart en diverse vervoerders. Poortjes en zwartrijders zijn dan verleden tijd.
Luxemburg.
Op 29 februari 2020 werd Luxemburg het eerste land ter wereld waar alle openbaar vervoer (bus, tram en trein) gratis te gebruiken is.
Vlaanderen.
Vanaf 1 juli 1997 was in Hasselt de stadsbus gratis voor iedereen en de streekbus gratis voor Hasselaren binnen de stadsgrenzen. Burgemeester Steve Stevaert had de lage kostendekkingsgraad van 9% aanvankelijk afgekocht. Het aantal reizigers in de doorgaans bijna lege stadsbussen in Hasselt verachtvoudigde sindsdien. Op 1 januari 2014 kwam er na ruim 16 jaar om budgettaire redenen een einde aan de Hasseltse gratis stadsbussen.
Inmiddels heeft vervoerbedrijf De Lijn een aantal formules ontwikkeld zodat Vlaamse gemeenten op makkelijke wijze gratis of goedkoop (dat wil zeggen met goedkope abonnementen) openbaar vervoer voor hun burgers kunnen inkopen. Daardoor is in verschillende gemeenten het openbaar vervoer voor de inwoners gratis of erg goedkoop.
Volgens critici is de term "gratis" misleidend. Een betere term is, volgens hen, inkomensherverdeling, waardoor we de kosten van de gratis dienst herverdelen via andere heffingen. In Vlaanderen wordt gratis of goedkoop openbaar vervoer daarom ook 'derdebetalersysteem' genoemd. Daarmee wordt bedoeld dat derden (gemeenten, scholen of werkgevers) (een deel van) de vervoerkosten voor hun rekening nemen.
Ingelmunster.
Heen- en terugreizen op het grondgebied van de gemeente Ingelmunster is gratis, ook voor inwoners buiten Ingelmunster.
Ouderen.
Zowel in Vlaanderen (De Lijn) als in Wallonië reizen ouderen gratis. Daartoe ontvangen mensen ouder dan 65 in Vlaanderen een "Omnipas 65+", in Wallonië dient de "carte 65+" aangevraagd worden. Beide kaarten gelden op alle bussen in België, en deze kaarten zorgen er voor dat treinritten goedkoper worden (€6,00 per retour).
Nederland.
Door het succes van de gratis bus in Hasselt bepleitten lokale politici in Nederland gratis bussen in hun steden. Onderzoek naar mogelijkheden van gratis openbaar vervoer is gedaan in onder andere Arnhem en Utrecht. In Eindhoven werd een projectwethouder aangesteld om een proef voor te bereiden met gratis openbaar vervoer.
Bij beperkte "gratis OV"-acties is een daling in de kaartverkoop nauwelijks merkbaar. De gemeente of provincie hoeft alleen een inkomstenderving aan de vervoerder te betalen. Op deze wijze was de stadsbus in Dordrecht de laatste zes weken van 2002 gratis om de parkeerdruk tijdens de eindejaarsperiode te verminderen. 
De provincie Noord-Brabant hield gedurende een weekend in september 2006 een proef met gratis openbaar vervoer in het kader van de Week van de Vooruitgang. Deze proef trok veel nieuwe reizigers.
Voormalig.
Leiden - Den Haag.
De provincie Zuid-Holland bood sinds 5 januari 2004 gratis openbaar vervoer aan op de lijnen 95 (Den Haag Centraal - Katwijk - Noordwijk) en 88 (Den Haag Centraal - Oegstgeest). De gratis bussen moesten het drukke forenzenverkeer per auto op de A44 ontlasten. Automobilisten uit de regio Leiden konden op de gratis bus stappen bij transferium 't Schouw aan de A44. De provincie hoopte dat dagelijks 300 extra forenzen de bus zouden nemen. Dit zou neerkomen op 5% minder auto's op de A44. Het experiment kostte de provincie zo'n 1 miljoen euro. Het experiment kreeg na de testperiode geen vervolg omdat de invloed op het autogebruik niet meetbaar was. Daarnaast bleek dat veelal studenten die in Leiden studeerden maar nog geen OV-studentenkaart hadden gebruik te maken van deze buslijnen. De overige (betaalde) bussen tussen Leiden en Den Haag waren hierdoor minder vol dan gebruikelijk.
Lichtmis-Zwolle.
Van 2004 tot 2006 zette Arriva gratis pendelbussen in tussen de carpoolplaatsen bij de Lichtmis (afslag 22 Nieuwleusen) en afslag 21 (Ommen) aan de Rijksweg 28 naar het station van Zwolle. Deze pendeldienst werd ingezet als alternatief tegen de files op de A28 ten gevolge van de aanleg van plusstroken op de A28 bij Zwolle. De bussen maakten gebruik van een parallelweg langs de autosnelweg.
Ameland.
Op Ameland startte op 1 april 2006 een proef voor gratis openbaar vervoer voor 65-plussers die op dat eiland wonen. Op vertoon van een pasje konden deze senioren gratis gebruikmaken van de bus op het hele eiland. De gemeente kocht dit in bij de vervoerder, Arriva. De proef duurde een jaar en werd daarna beëindigd.
Tilburg.
Tilburg is een van de Nederlandse steden waar sinds de jaren 1990 met goedkoop en gratis Openbaar Vervoer wordt geëxperimenteerd. Sinds 1993 kent de stad een zogenaamd TOPticket; een busretourtje van € 0,50 op koopavonden, zaterdagen en zondagen van en naar het stadscentrum. Maximaal 4 kinderen tot 12 jaar kunnen gratis meereizen met een volwassene die met het TOP-ticket reist. Reizigers kopen TOPtickets bij de chauffeur in de bus. De tijdelijke proef met het TOPticket (1993-1998) bleek succesvol; het aantal reizigers in de bus nam toe en het ticket werd permanent ingevoerd.
In oktober 2006 voerde Tilburg gratis Openbaar Vervoer in voor 55 plussers. Het aantal reizigers in die doelgroep nam daarna toe; van 7% naar 23%. Het ging om een proef die in de zomer van 2007 afliep. Doel van het gratis vervoer voor de 55 plussers was volgens de gemeente het bevorderen van de maatschappelijke participatie en de sociale contacten van ouderen. Daarnaast zijn luchtkwaliteit en bereikbaarheid gebruikte argumenten voor het project.
Tilburg beschouwt zich als evenementenstad. Ze overwoog daarom in 2007 of het wenselijk is gratis openbaar vervoer in te voeren tijdens evenementen. Een eerste proef hiermee was tijdens Carnaval 2007, toen de bus van vrijdagmiddag 16 februari 2007 uur tot aan het eind van de dienstregeling van de dinsdag erop gratis reed. De bus trok naar schatting van vervoerder Veolia 105.000 reizigers; ruim het dubbele van het aantal reizigers tijdens carnaval in eerdere jaren.
Nijmegen.
Vanaf 1 juni 2007 t/m 31 december 2007 konden 65-plussers in de daluren gratis reizen met de stadslijnen 1 t/m 10 en met de lijnen 25, 31 en 32 naar Oosterhout of Lent. Met ingang van 1 januari 2009 werd het openbaar vervoer in de daluren (op werkdagen na 09.00 uur en in het weekend) in Nijmegen definitief gratis voor Nijmegenaren van 65 jaar en ouder. Nijmegen was daarmee de eerste stad in Nederland die het openbaar vervoer voor 65-plussers structureel gratis maakte. Vanaf 2011 moest er weer worden betaald. Het gaat om een beperkt bedrag van rond de 20 euro per jaar.
Helmond.
De stad Helmond startte op 7 juli 2007 een project met gratis openbaar vervoer binnen de stad. Op vertoon van een identificatiebewijs is het vervoer per bus in de hele stad gratis voor kinderen onder 12 jaar en mensen vanaf 65 jaar. Op zaterdag is het vervoer voor iedereen gratis. Het project omvat alle stads- en streekbussen in de gemeente Helmond. Doorgaande reizigers op streeklijnen betalen pas buiten de stadsgrenzen. Het project had een looptijd van 1 jaar, maar is doorgegaan tot en met april 2010.
Hengelo.
In Hengelo heeft de SP jarenlang geijverd voor 'Gratis met de bus voor 65+'. In april 2008 besloot het gemeentebestuur tot een experiment met gratis busvervoer voor 65-plussers. Het experiment duurde van 1 oktober 2008 tot 1 oktober 2009.
Lelystad.
Van 1 januari 2008 t/m 1 januari 2015 konden inwoners van 65 jaar en ouder uit de gemeente Lelystad gratis met stadsbussen binnen Lelystad reizen. Deze inwoners konden hiervoor een speciaal abonnement voor op de OV-chipkaart aanvragen. Het gratis vervoer gold niet voor de streeklijnen die door Lelystad reden.
Op 15 oktober 2014 kondigde wethouder financiën Fackeldey van Lelystad de afschaffing aan in het kader van een bezuinigingsmaatregel.
Huidig.
Rotterdam/Capelle aan den IJssel.
Inwoners van de gemeenten Rotterdam en Capelle aan den IJssel van 65 jaar en ouder kunnen een gratis abonnement op de RET krijgen (reisproducten "Gratis OV voor 65+ in Rotterdam" en "Gratis OV voor 65+’ers in Capelle a/d IJssel"). Uitgezonderd zijn metrolijn E tussen Berkel Westpolder en Den Haag Centraal v.v., de BOB-bus en de Fast Ferry.
Den Haag/Rijswijk/Leidschendam-Voorburg.
Inwoners van de gemeenten Den Haag, Rijswijk en Leidschendam-Voorburg met een inkomen tot 130% van de bijstandsnorm en een laag vermogen (houders van een Ooievaarspas) kunnen vanaf de AOW-leeftijd een gratis abonnement op de HTM en HTMbuzz in de daluren krijgen.
Amsterdam.
Inwoners van de gemeente Amsterdam met een laag inkomen en weinig vermogen kunnen vanaf de AOW-leeftijd een gratis abonnement krijgen, waarmee ze gratis kunnen reizen met alle lijnen van GVB en met de lijnen van Connexxion en EBS binnen de stadsgrenzen van Amsterdam.
Eindhoven.
Vanaf 1 maart 2007 konden inwoners van 65 jaar en ouder alsmede kinderen tot 12 jaar uit Eindhoven gratis met Eindhovense stadsbussen reizen. Hiervoor werden pasjes aan alle gerechtigden in Eindhoven verstuurd. Deze pasjes waren niet geldig op de streeklijnen die door Eindhoven rijden. Het pasje was ook verkrijgbaar voor inwoners van de randgemeenten, zoals Veldhoven en Best.
Per 1 januari 2014 is bovenstaande vervallen. Daarvoor in de plaats kwam gratis openbaar vervoer voor inwoners van Eindhoven met een inkomen tot maximaal 120% van het sociaal minimum. Dit product "Eindhoven Vrij" dient op een persoonlijke OV chipkaart te worden geplaatst.
Goedkoop openbaar vervoer.
Een andere ontwikkeling in het Nederlandse stadsvervoer was het goedkoop openbaar vervoer. Met de komst van de OV-chipkaart zijn er nog ritkaartjes te koop, maar deze zijn vaak duurder ten opzichte van reizen op saldo met de OV-chipkaart.
Bij goedkoop openbaar vervoer werd een speciaal voordelig kaartje geïntroduceerd. Het grote voorbeeld voor veel steden hierbij was Apeldoorn dat in 2000 het piekkaartje (ƒ1.-) invoerde voor een enkele reis. Met de komst van de Euro in 2002 werd de prijs verhoogd naar 1 euro.
Verschillende vervoerbedrijven, waaronder Arriva, BBA, Qbuzz en Connexxion introduceerden goedkopere kaartjes in verschillende delen van hun vervoersgebieden. Deze kaarten konden bij de chauffeur gekocht worden na 9 uur, in het weekend en de vakanties de hele dag.
BBA lanceerde op 30 april 2005 in Noord-Brabant het Met-Elkaartje waarbij twee of meer personen na 9 uur en in het weekend voor €2,50 per persoon de hele dag met BBA bussen door Noord-Brabant konden reizen. Hermes nam dit kaartje op 10 juli 2005 over waarmee het kaartje in de hele provincie geldig was. Arriva heeft na binnenkomst in Noord-Brabant het Met-Elkaartje ook overgenomen. Veolia Transport nam het Met-Elkaartje over voor de provincie Limburg, al lag het tarief hier hoger. Het was ook mogelijk om het Met-Elkaartje te kopen dat geldig is in de treinen van Veolia Transport in de provincie. Deze kaarten zijn op 12 september 2007 vervangen door Veolia Dagkaarten, een voor Noord- en Midden-Limburg en een voor Zuid-Limburg. Tevens introduceerde Veolia het Stadsretour, een retourkaartje voor de Limburgse steden.
Na het Met-Elkaartje bood de provincie Noord-Brabant na 1 januari 2007 het Dalurendagkaartje aan voor de individuele reiziger. Hiermee kan een persoon voor €3,00 (€2,00 voor reductie gerechtigden) vanaf 9 uur en in het weekend door heel Noord-Brabant met de bus reizen, uitgezonderd van de bussen van Hermes en BBA in de regio Eindhoven. Op 1 maart nam het SRE het kaartje over voor haar concessies. Het kaartje is sindsdien in de hele provincie Noord-Brabant geldig.
Novio introduceerde in Nijmegen en omgeving het KAN-kaartje. Het voormalige Stadsvervoer Nederland had een soortgelijk kaartje in haar vervoersgebied, het EEM-kaartje.
Op 1 december 2005 lanceerde Hermes in Limburg het Limburgs Uitje, een dagkaart voor de provincie Limburg. Deze kostte €3 voor een alleen reiziger, €5 voor twee personen en €6 voor twee volwassenen met maximaal drie kinderen. Met de komst van Veolia Transport in Limburg is dit kaartje vervallen.
In 2020 introduceerde de NS de jongerendalurendagkaart voor €7,50. Hiermee konden jongeren van 12 t/m 18 jaar een dag lang onbeperkt met treinen van de NS reizen buiten de spits.
Verschil tussen België en Nederland.
Het grote verschil tussen België en Nederland is de motivering voor gratis openbaar vervoer: In België baseert men zich in grote mate op sociale motieven, terwijl in Nederland vooral de congestieproblematiek in grote en middelgrote steden een rol speelt.
Veerdiensten.
Sommige veerponten, met name in Amsterdam, zijn gratis. Zij zijn in zulke gevallen te beschouwen als een onmisbaar onderdeel van het wegennet en behoren hiermee niet zonder meer tot het openbaar vervoer.

</doc>
<doc id="21556" url="https://nl.wikipedia.org/wiki?curid=21556" title="Grafkelder">
Grafkelder

Een grafkelder of crypte is een kelder onder een paleis, kerk of een speciaal daartoe bestemd kapelletje of monument op een begraafplaats. Soms bevindt de kelder zich onder een hardstenen plaat, die moet worden weggetakeld alvorens de kelder toegankelijk is.
Grafkelders zijn meestal bedoeld voor leden van vooraanstaande of rijke families. Koninklijke families beschikken dikwijls over een eigen grafkelder, zoals de leden van het Nederlandse Koninklijk Huis, die worden bijgezet in de grafkelder van het praalgraf van Willem van Oranje met de grafkelder van Oranje-Nassau in de Nieuwe Kerk te Delft. De Belgische koninklijke familie heeft een grafkelder in de kerk van Laken.
Sommige oude kerken bezitten een crypte, feitelijk ook een grafkelder. Vaak zijn de stoffelijke resten van de heilige die er ooit begraven lag verwijderd en in een reliekschrijn geplaatst, dat zich meestal elders in de kerk bevindt. Bekende kerken met crypten zijn de Sint-Servaasbasiliek in Maastricht (met het lege graf van Sint-Servaas), de abdijkerk Rolduc (met het verdwenen graf van Ailbertus van Antoing), de abdij van Sint-Truiden (met het verdwenen graf van Trudo) en de Sint-Gertrudiskerk in Nijvel (met het verdwenen graf van Gertrudis van Nijvel). In Nederland gelden sinds 1829 strikte beperkingen voor het bijzetten in een kerkgebouw.
Grafkelders komen relatief vaker voor in België en Zuid-Nederland. De rijke Akense lakenfabrikant Johann Arnold von Clermont liet eind 18e eeuw op zijn landgoed Vaalsbroek in Vaals een mausoleum bouwen met een grafkelder met twee graftombes voor zichzelf en zijn echtgenote, en 36 nissen in de zijwanden voor hun nakomelingen. Op de Begraafplaats Cauberg in Valkenburg bevinden zich een viertal monumentale 19e-eeuwse mausolea met grafkapellen van Limburgse mergel, waaronder zich grafkelders bevinden voor Valkenburgse notabelen. Een van deze monumentale graftombes, de Grafkapel Habets, werd in 1892 door Pierre Cuypers ontworpen. In het naburige Meerssen bevindt zich pal naast de Basiliek van het H. Sacrament de grafkelder van de familie Regout, in 1869 gesticht door de Maastrichtse industrieel Petrus Laurentius Regout.
In het gebied van de Limburgse mergelgroeven zijn de Grafkelder Loisel in Valkenburg en de Grafkelder van Caestert op de Sint-Pietersberg de enige plekken waar er mensen in een mergelgroeve begraven zijn.
Veel kerkhofkapellen hebben eveneens een grafkelder, bedoeld voor meerdere families. Voorbeelden daarvan zijn te vinden in de kapel van het RK Kerkhof in Groningen (Cuypers), in de Bisschoppelijke Grafkapel in Roermond (Cuypers) en in de kapel op de Algemene Begraafplaats Tongerseweg in Maastricht (Kayser).

</doc>
<doc id="21557" url="https://nl.wikipedia.org/wiki?curid=21557" title="Epitaaf">
Epitaaf

Een epitaaf (afgeleid van Grieks, "epitaphios logos", rede bij dit graf) of memoriesteen is van origine een grafschrift. De term wordt ook in overdrachtelijke zin gebruikt, als een meestal lovende omschrijving van iets of iemand.
Geschiedenis.
Vanaf de 11e eeuw keerde het epitaaf terug en in versterkte mate vanaf de 16e eeuw. Soms ligt de steen met daarin de inscriptie op de grond, als zerk en is dan meestal kleiner. Het is zowel binnen als buiten in de kerk te vinden. De bedoeling van het epitaaf was om stil te staan bij de persoon, de dood of om de voorbijganger op te roepen tot gebed. Men nam in de 16e eeuw geen genoegen meer om anoniem te blijven en koos voor epitaafgraf. Dit is de tijd waarin de kunst van het lezen belangrijker wordt.
Sinds de 15e eeuw worden ook de rechtopstaande grafmonumenten die tegen een zuil of wand zijn geplaatst "epitaaf" genoemd. Een mooi voorbeeld is het epitaaf van Janne Colijns (15e eeuw), alsmede het Seikiloslied, uit de 1e eeuw v.Chr.
Soms wordt het opschrift "D.O.M." op een epitaaf aangetroffen. Dit een afkorting voor "Deo optimo et maximo" ofwel: "de allerhoogste God gewijd" en is ook boven ingangen van sommige kathedralen te vinden.

</doc>
<doc id="21558" url="https://nl.wikipedia.org/wiki?curid=21558" title="Gordelboog">
Gordelboog

Een gordelboog is een boog tussen twee gewelfvlakken in, en staat loodrecht op de muren waartussen het gewelf is gespannen. De diagonale bogen in een kruisgewelf overspannen juist diagonaal de afstand tussen met kolommen.
In de romaanse architectuur was de gordelboog in kerken de basis van het boogdak boven het schip, in romaanse kerken zijn de gordelbogen daarom ook altijd breed en zwaar uitgevoerd en duidelijk zichtbaar. Na de constructie van de gordelboog kon de rest van de gewelven, in de romaanse stijl, vaak een tongewelf, worden gemaakt.
In de gotiek slaagde men erin om de gordelboog kleiner en kleiner uit te voeren. Ook werd het tongewelf vervangen door het kruisgewelf. Hierdoor werd de gordelboog even breed en dik als de ribben in het kruisgewelf. De kracht van het dak werd daarbij niet alleen door de gordelboog afgevoerd, maar ook door de ribben van het kruisgewelf.

</doc>
<doc id="21559" url="https://nl.wikipedia.org/wiki?curid=21559" title="Impost (architectuur)">
Impost (architectuur)

De impost vormt – net zoals de abacus – de overgang tussen een kapiteel en het muurwerk of de architraaf daarboven. De abacus is even groot als het kapiteel, terwijl de impost de vorm heeft van een omgekeerde piramide en iets uitsteekt ten opzichte van onder- en bovenliggende elementen.

</doc>
<doc id="21560" url="https://nl.wikipedia.org/wiki?curid=21560" title="Kruisbloem (bouwkunde)">
Kruisbloem (bouwkunde)

Een kruisbloem is een gebeeldhouwd versieringselement in de vorm van een kruis en werd meestal gebruikt als de bekroning van pinakels, frontalen of geveltoppen uit de gotische bouwkunst. Het bestaat uit een smaller wordende stam (rond of prismatisch van vorm) die uitmondt in een ring of bladerkrans die uitbot in vier knoppen of hogels. Kruisbloemen dienen niet te worden verward met pironnen.

</doc>
<doc id="21561" url="https://nl.wikipedia.org/wiki?curid=21561" title="Kruising (bouwkunst)">
Kruising (bouwkunst)

De plaats in een kerk of kathedraal waar het schip en de dwarstransepten elkaar kruisen of doorsnijden wordt de kruising of de viering genoemd. Dit deel van de kerk wordt viering genoemd omdat deze ruimte in de plattegrond een vierkant is.
Men vond het na het Tweede Vaticaans Concilie nodig dat de priester de mis ook gericht naar de gelovigen kon vieren, "versus populum", en niet meer gericht naar het oosten. Omdat de apsis en het priesterkoor vaak ver weg zijn van de gelovigen plaatste men in vele kerken een volksaltaar in de kruising. Een voorbeeld van deze verandering kan men zien in de Sint-Janskathedraal in 's-Hertogenbosch. Op deze plaats stond in de middeleeuwen en de barok al vaak een altaar voor of onder de bogen van het doksaal, het zogenaamde heilige Kruisaltaar. Dat was, ook in die tijden al, het altaar voor het volk, omdat de leken geen toegang hadden tot het priesterkoor, dat meestal door een doksaal of koorhek was afgesloten.
Het dakgedeelte dat schip en transepten gemeenschappelijk hebben wordt ook wel met kruising aangeduid. Er is soms midden op de kruising een vieringtoren of kruisingtoren te vinden of is er boven de kruising een koepel, kruisdak of dakruiter zijn gebouwd. De kerk met een koepel heet een kruiskoepelkerk. Hierin kan het angelus-klokje of de consecratie-klok hangen.

</doc>
<doc id="21562" url="https://nl.wikipedia.org/wiki?curid=21562" title="Loggia">
Loggia

Een loggia is een open ruimte of galerij, vroeger door zuilen of pilaren gedragen. De "loggia" is soms voorzien van een borstwering of balustrade.
De "loggia" kan zowel in een gebouw zijn opgenomen als er los van staan. Een moderne variant op de inpandige versie komt men nog vaak tegen: een balkon dat binnen het (schuine) dakvlak valt, wordt ook "loggia" genoemd.
De loggia was sterk in de mode in de renaissance. In het bijzonder in Florence, Italië is de loggia veel toegepast, vaak op hoeken van huizen of op de bovenste verdieping, direct onder het dak. Een beroemd voorbeeld is de Loggia dei Lanzi.

</doc>
<doc id="21563" url="https://nl.wikipedia.org/wiki?curid=21563" title="Kruising">
Kruising



</doc>
<doc id="21564" url="https://nl.wikipedia.org/wiki?curid=21564" title="Antalya (stad)">
Antalya (stad)

Antalya is een stad in het zuidwesten van Turkije, aan de Middellandse Zee met 1.492.674 inwoners (2012). Het is tevens de hoofdstad van de gelijknamige provincie Antalya. Het staat bekend als de grootste internationale badplaats van Turkije, gelegen aan de Turkse Riviera. De Golf van Antalya waar het aan ligt, is naar deze stad genoemd.
Antalya ligt niet ver van de steden Denizli, Burdur, Isparta en Konya, die allemaal meer landinwaarts liggen.
Naam.
De stad werd oorspronkelijk gesticht als "Attaleia" (Grieks: "Αττάλεια"). Deze naam is afgeleid van de koning van Pergamon, Attalos II, die de stichter van de stad was. Attaleia veranderde in de loop van de tijd in "Adalia" en uiteindelijk in Antalya. De Grieken maken nog steeds gebruik van de oude naam als verwijzing naar Antalya. 
Geschiedenis.
Strabo en Homerus meldden dat de provincie Pamphilia, waartoe ook de stad behoorde, vanaf het 5e millennium v.Chr. bewoond was. In tegenstelling tot Lykië met zijn soms ruige bergen was en is Pamphilia een vruchtbaar, vlak gebied met voldoende water. De provincie strekte zich uit tot het verder naar het oosten gelegen Silifke, waar de provincie Kilykië begon. De naam Pamphilia betekent zoveel als 'land van alle volken' en verwijst naar de verschillende Griekse volkeren die hier later woonden. De stad werd in de 2e eeuw v.Chr. door Attalos II van Pergamon gesticht als havenstad. Vóór die tijd werd het gebied wel bewoond maar van een stad was geen sprake.
Door de gunstige natuurlijke omstandigheden werd de stad, toen nog Attaleia geheten, de belangrijkste haven aan de zuidkust. Attalos c.s. moest al snel zijn meerdere erkennen in zeerovers, die op hun beurt de benen namen voor de Romein Servilius en diens manschappen. De stad beleefde vervolgens een welvarende periode, toen ten tijde van de Byzantijnen omringende steden als Aspendos, Side en Termessos met economische problemen kampten. De Bijbel, Handelingen 14: 25-26 beschrijft bijvoorbeeld hoe de apostel Paulus op zijn eerste zendingsreis (46-48 n.C.) via deze stad reisde, toen "Attalia" genoemd. De kruisvaarders gebruikten de haven om naar Palestina te varen. Begin 13e eeuw kwam de stad onder Seltsjoeks bestuur. De Osmanen namen de macht eind 14e eeuw over en behielden die tot 1923, waarna het uiteindelijk deel ging uitmaken van de republiek Turkije. Antalya werd ook bekend vanwege zijn zoete sinaasappelen, die in de directe omgeving evenans andere citrusvruchten geteeld worden en verkocht. Het gemiddelde zeeniveau dat in Antalya is gemeten, geldt als referentieniveau voor hoogtes in heel Turkije.
Geografie.
Klimaat.
Het gebied wordt afgeschermd door het Taurusgebergte tegen de noordelijke winden. Antalya heeft een mediterraan klimaat met warme en droge zomers en met milde en regenachtige winters. Ongeveer 300 dagen van het jaar zijn zonnig, met bijna 3000 uur zon per jaar. De gemiddelde zeetemperatuur varieert tussen 16 °C in de winter en 27 °C in de zomer. De hoogst gemeten temperatuur was 45 °C in juli, waarbij het normaliter gemiddeld 34,4 °C is.
Toerisme.
Antalya is een belangrijke vakantiebestemming voor toeristen die Turkije bezoeken. In het historische centrum zijn er verschillende moskeeën en pleinen te bezoeken. Er is ook een lange, niet autovrije, winkelstraat met vestigingen van verschillende ketens, maar ook lokale handelaren. Opvallend is dat deze tot in de late avond open blijven. De stad is gelegen aan de Turkse Rivièra, hoewel de kust zelf op een aantal kilometer van het centrum ligt. Antalya staat bekend om zijn "Konyaalti" beach (strand met kiezelstenen) en "Lara" beach (zandstrand).
In de regio van Antalya bevinden zich onder andere de steden Alanya, Kemer, Side en Belek. Deze regio is rijk aan archeologische sites zoals Sagalassos, maar is ook mooi wat de natuur betreft.
In de nabije omgeving ligt de plaats Myra (tegenwoordig Demre), waar Sint Nicolaas bisschop was.
Perge ligt 15 km ten oosten van Antalya en bezit Griekse ruïnes uit de tijd na de Trojaanse oorlog. In zijn tijd was de apostel Paulus vanaf hier te voet op weg naar de "Cestrus"-berg.
Antalya is eenvoudig te bereiken door zijn haven en het vliegveld aan de rand van de stad.
In de stad rijden taxi's en is er een tramlijn.
Golftoerisme.
Antalya is de laatste tijd ook zeer populair bij golfliefhebbers. De badplaats Belek, op ca. 35 km afstand van Antalya, beschikt over golfbanen van topkwaliteit in een zeer bijzonder landschap met pijnbomen en eucalyptusbomen. Belek heeft 9 golfbanen. Door de zachte winter is het mogelijk om 12 maanden per jaar te golfen.
Sport.
Antalyaspor is de betaaldvoetbalclub van de stad en speelt haar wedstrijden in het Antalyastadion. Deze club houdt zich ook bezig met andere takken van sport.

</doc>
<doc id="21565" url="https://nl.wikipedia.org/wiki?curid=21565" title="Iconium">
Iconium



</doc>
<doc id="21569" url="https://nl.wikipedia.org/wiki?curid=21569" title="Turkse talen">
Turkse talen

De Turkse talen of Turkische talen vormen een nauw verwante taalfamilie van zeker 35 talen, gesproken door de Turkse volkeren van Oost-Europa tot in Centraal-China en de Noordelijke IJszee in Noordoost-Azië. In totaal hebben zo'n 220 miljoen mensen een Turkse taal als moedertaal, waarvan ongeveer 40% Turks. Daarnaast worden de talen door een groot deel van de bevolking van Centraal- en West-Azië en de Balkan gesproken, waar het eeuwen als lingua franca diende.
De Turkse talen lijken zo veel op elkaar dat ze door sommige taalkundigen als dialecten worden beschouwd. De onderlinge verstaanbaarheid is dan ook erg groot, met name binnen de (hieronder vermelde) subfamilies. De Turkse talen worden gekenmerkt door verschijnselen als klinkerharmonie, agglutinatie en het ontbreken van een grammaticaal geslacht.
De familie vertoont enkele sterke overeenkomsten met een aantal andere talen, waaronder Japans, Mongools en Koreaans, wat bij sommige taalkundigen het idee van een zogeheten familie der Altaïsche talen teweeg heeft gebracht. Vooralsnog worden deze theorie en de varianten erop niet breed gedragen en gaat men uit van een sprachbund.
Schrift.
De Turkse talen worden in verschillende schriftsystemen geschreven, voornamelijk het Latijnse schrift, maar ook in het Arabische schrift en het cyrillisch alfabet. De oudste bekende Turkse geschriften zijn de Orchoninscripties uit de vroege 8e eeuw. In 1993 is er een soort Turkse taalunie opgericht, TÜRKSOY, waar alle onafhankelijke Turkse staten, de Moldavische autonome regio Gagaoezië en enkele deelrepublieken van Rusland lid van zijn geworden. Türksoy tracht de Turkse volkeren naar elkaar toe te brengen met een enkel schrift en houdt zich naast taal ook bezig met cultuur en politiek.
Indeling.
Men kan de Turkse talen indelen op grond van het voorkomen van een "y" of een "d" in het woord voor 'voet' (ayak / adak) en spreekt aldus van ayak-talen en adak-talen. Beide groepen vallen in subgroepen uiteen, die als volgend gegroepeerd worden:
Ogoerse talen.
De Ogoerse talen worden gezien als de oudste binnen de Turkse talen. Van hen wordt enkel nog het Tsjoevasjisch gesproken.
Ogoezische talen.
De Ogoezische (vernoemd naar de Ogoezische Turken) of zuidwestelijke subgroep behoort tot de ayaktalen en kent de volgende taalgroepen en talen:
Kiptsjaakse talen.
De Kiptsjaakse talen vormen de noordwestelijke groep en komen voornamelijk voor in Centraal-Azië.
Karlukse talen.
De zuidoostelijke groep van de Turkse talen worden de Oeigoerse of Karluk-talen genoemd.
Siberische talen.
De noordoostelijke groep komt uit het meest afgelegen en wijdverspreide gebied van Siberië.

</doc>
<doc id="21570" url="https://nl.wikipedia.org/wiki?curid=21570" title="Turks">
Turks

Het Turks ("Türkçe") of Anatolisch Turks is een van de Turkse talen en de officiële taal van Turkije. Het Turks is ook een van de officiële talen van Cyprus en enkele gemeenten van Noord-Macedonië. Buiten Turkije wordt de taal gesproken door Turkse minderheden in landen in de Balkan, de Kaukasus en de Arabische wereld zoals Irak, Griekenland, Bulgarije, Kosovo, Bosnië en Herzegovina, Syrië, Roemenië, Moldavië en Azerbeidzjan. Door afstammelingen van Turkse emigranten (van het Ottomaanse Rijk) in de Arabische wereld, de Turkmenen in Irak en Syrië, worden Turkse dialecten gesproken. Turks wordt tevens gesproken door miljoenen Turkse emigranten en hun nakomelingen in andere landen, zoals Duitsland, Nederland en België.
Het Turks is een agglutinerende taal met klinkerharmonie. Zeer vaak wordt het Turks als voorbeeld genoemd als men het heeft over agglutinerende talen.
De oudste geschreven bronnen in een Turkse taal zijn runeninscripties uit de 8ste eeuw.
Hoewel het eigenlijk dezelfde taal betreft, gaan de verschillen tussen het hedendaagse Turks en het Osmaans verder dan alleen het schrift. Het Osmaans is namelijk doorspekt met zeer veel Arabische en Perzische leenwoorden en door taalzuivering heeft men die invloed in het hedendaagse Turks drastisch gereduceerd. Hierdoor is er een groot verschil in woordenschat ontstaan. Terwijl het Osmaans als elitetaal van de edelen, de geestelijkheid en de rijken voor het volk onverstaanbaar was, werd het puristische "Öztürkçe", dat als reactie in opdracht van Kemal Atatürk werd ontworpen, ook door maar weinigen begrepen. Na een aantal zeer controversiële taalhervormingen, die niet zelden gepaard gingen met een (gewelddadige) regimewisseling, is de huidige Turkse schrijftaal ontstaan, die heel redelijk bij de spreektaal aansluit.
Classificatie.
Het Turks maakt deel uit van de familie van Turkse talen, die ook gesproken worden in een groot deel van Centraal-Azië, en die een zo grote onderlinge verwantschap hebben, dat ze grotendeels onderling verstaanbaar zijn.
De Turkse talen worden door enkele academici gerekend tot de Altaïsche talen, maar deze theorie is zeer omstreden en wordt vandaag de dag door de meeste taalkundigen verworpen.
Turks alfabet.
Het Turks wordt geschreven met het - enigszins aangepaste - Latijnse alfabet. Zo zijn onder andere de letters x, q en w niet opgenomen in het alfabet, terwijl er wel andere, extra letters zijn toegevoegd, zoals ç, ğ, ı, ö, ş en ü. Met zijn aanpassingen noemt men dit het "Türk alfabesi" (Turks alfabet). Dit werd in 1928 in het kader van de Kemalistische hervormingen in Turkije ingevoerd. Tot dan werd het, eveneens enigszins aangepaste, Perzisch-Arabische alfabet gebruikt. In dat alfabet geschreven noemt men de taal meestal Osmaans (Turks: "Osmanlıca").
Het Turks alfabet bevat 29 letters. De letters Ç, Ğ, İ, Ö, Ş en Ü komen niet voor in het Nederlands alfabet, maar de Ö en Ü worden wel gebruikt in het Nederlands. De letters Q, W en X komen niet voor in het Turks, maar de W wordt wel gebruikt voor op het internet.
Uitspraak letters.
Dit is de uitspraak van enkele letters uit het Turkse alfabet.
Woordstructuur.
Naar zijn morfologie is Turks een agglutinerende taal met morfemen die aan een wortel worden gehangen "zoals parels aan een snoer". Er zijn geen voorvoegsels en er is geen productieve samenstelling zoals in het Duits en het Nederlands. Samenstellingen die tot de vaste woordenschat behoren, hebben een niet-samengestelde betekenis; zo is "acemborusu" (letterlijk "Perzische pijp") gewoon de naam van een bloem. Woorden ontstaan door een zeer productieve affixatie van meervoudige achtervoegsels aan een kernwoordenlijst van ongeveer 30.000 wortels, eigennamen uitgezonderd. De zelfstandige naamwoorden hebben geen klasse en geen morfologisch of grammaticaal geslacht.
Klinkerharmonie is de overeenkomst tussen opeenvolgende lettergrepen volgens de articulatie van de klinkers. Turks kent zowel een tweevoudige als een viervoudige klinkerharmonie. Bij de tweevoudige klinkerharmonie worden de klinkers ingedeeld in twee families:
Achtervoegsels bestaan uit een of twee lettergrepen, en de klinkers in de achtervoegsels worden aangepast aan de laatste klinker uit het stamwoord. Zo wordt het meervoud in het Turks gevormd door aan het zelfstandig naamwoord het achtervoegsel "-ler" of "-lar" toe te voegen naargelang van de familie van de laatste klinker van dat zelfstandig naamwoord. Het meervoud van "kitap" (boek) is "kitaplar," terwijl het meervoud van "şişe" (fles) "şişeler" is.
Bij viervoudige klinkerharmonie heeft een achtervoegsel 4 verschillende varianten. Het achtervoegsel dat de functie van het Nederlands bepaald lidwoord vervult, heeft de varianten "-ı, -i, -u" en "ü" met daarnaast nog de vormen "-yı, -yi, -yu" en "yü" voor zelfstandige naamwoorden die op een klinker eindigen.
Woordvolgorde.
De natuurlijke woordvolgorde van een taal is de volgorde van het onderwerp, werkwoord en lijdend voorwerp in een neutrale (d.w.z. zonder bijzondere klemtoon), actieve, mededelende zin. Turks is een SOV-taal, wat wil zeggen dat een typische mededelende zin begint met het onderwerp, gevolgd door het lijdend voorwerp, en eindigt met het werkwoord.
In principe leveren de 3 zinsdelen onderwerp (subject, S), voorwerp (object, O) en werkwoord (verbum, V) 6 mogelijke volgordes op, maar de talen van de wereld zijn ongelijk gegroepeerd. SOV-talen zoals het Turks vormen nipt de grootste groep met 45% van alle bekende levende talen, gevolgd door SVO-talen zoals het Nederlands met 42%.
Het Turks taalgebruik laat echter zeer veel variatie toe, zelfs (in tegenstelling tot andere SOV-talen zoals Koreaans en Japans) door zinsdelen achter het werkwoord te plaatsen. De volgende 6 zinnen zijn allemaal correcte Turkse vertalingen van "De auteur beëindigde het artikel":
De onderlinge volgorde van lijdend voorwerp en werkwoord is, om taalevolutionaire redenen, nauw verbonden met de volgorde van andere zinsdelen en woordgroepen. Zo komt het dat de volgende lange Turkse zin bijna exact de omgekeerde woordvolgorde heeft van zijn Engelse vertaling:
Zuivering en hervorming in de 20ste eeuw.
Door contacten met Perzen en Arabieren, door de islam als staatsgodsdienst en door zijn positie als officiële taal van het Ottomaanse Rijk, onderging het Turks een buitengewoon sterke invloed van het Perzisch en het Arabisch, niet alleen door leen- en bastaardwoorden maar ook door grammaticale constructies. Het alfabet was ontleend aan de Perzische versie van het Arabische alfabet. Het ambtelijke en militaire taalgebruik week op den duur zo sterk af van de volkstaal in het Turkse kerngebied Anatolië, dat het een afzonderlijke naam kreeg: Osmaans. Vanaf de negentiende eeuw gingen nationalistische stemmen op om de taal de zuiveren van vreemde invloeden. Na de Eerste Wereldoorlog werd taalpurisme een politiek programmapunt van Atatürk.
Op 1 november 1928 besliste het parlement, onder invloed van Atatürk, tot een snelle overschakeling op een nieuw Turks alfabet, gebaseerd op het Latijnse. Vanaf 1929 mochten geen nieuwe boeken in het oude alfabet verschijnen en na 1 juni 1929 moest alle briefwisseling tussen privépersonen en overheidsdiensten de nieuwe letters gebruiken. Een eerdere poging van Enver Pasja om in 1913 het alfabet te hervormen door een aanpassing van de Arabische letters, was mislukt.
Op 12 juli 1932 richtte de regering van Atatürk de "Türk Dili Tetkik Cemiyeti" (Turkse Maatschappij voor Taalstudie) op, 4 jaar later hernoemd tot "Türk Dil Kurumu" (TDK), met als doel de creatie van Turkse vervangers voor vreemde woorden in het Ottomaans. Het instituut bleef tot in 1983 lijsten met nieuwe woorden maken waarvan vele ook daadwerkelijk ingang vonden in het dagelijks taalgebruik. De leden van de TDK waren meestal geen taalkundigen en de vorming van de nieuwe woorden had vaak een discutabele wetenschappelijke onderbouwing. Hoogtepunt van de pseudowetenschappelijke achtergrond van de taalhervorming was de 'Theorie van de zonnetaal,' een hypothese die Atatürk zelf in 1935 ontwikkelde na het lezen van een verhandeling van Hermann Kvergić. Volgens deze theorie hadden alle talen van de wereld, ook de Europese, het Turks als gemeenschappelijke voorouder (zie ook panturkisme). Sommigen hebben hierin een maneuver gezien om de overijverige TDK tot pragmatisme aan te zetten en ingeburgerde Arabische en Perzische woorden met rust te laten. Het is voor Turken niet gemakkelijk teksten te lezen van voor de grote taalzuivering. De belangrijke zesdaagse toespraak "Nutuk" die Atatürk in 1927 hield om het einde van het Ottomaanse Rijk en de opkomst van de Republiek Turkije aan te kondigen, moest in 1963 'vertaald worden in hedendaags taalgebruik', en minder dan twintig jaar later was een nieuwe hertaling nodig. De TDK ging zich later vooral bezig houden met voorstellen voor alternatieven voor Engelse woorden.

</doc>
<doc id="21571" url="https://nl.wikipedia.org/wiki?curid=21571" title="Attaleia">
Attaleia



</doc>
<doc id="21572" url="https://nl.wikipedia.org/wiki?curid=21572" title="Turkse taal">
Turkse taal



</doc>
<doc id="21573" url="https://nl.wikipedia.org/wiki?curid=21573" title="Hildegard von Bingen">
Hildegard von Bingen



</doc>
