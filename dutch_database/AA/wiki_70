<doc id="23511" url="https://nl.wikipedia.org/wiki?curid=23511" title="Istanbul">
Istanbul

Istanbul of Istanboel (uitspraak , Turks: "İstanbul", uitspraak ) is een stad in het Europese en Aziatische deel van Turkije en was de hoofdstad van het Ottomaanse Rijk. Daarvoor was ze onder de naam Constantinopel hoofdstad van het Byzantijnse Rijk. De stad is oorspronkelijk in 667 v.Chr. gesticht door Griekse kolonisten en werd door hen Byzantion (Latijn: "Byzantium") genoemd.
Met 15 miljoen inwoners is Istanbul de grootste stad van Turkije. De stad bestaat uit 27 districten, die tezamen de hoofdstad van de gelijknamige provincie vormen.
Naam.
Voor de herkomst van de Turkse naam "İstanbul" worden verschillende verklaringen gegeven. Hij zou van het Griekse Κωνσταντινουπολις ("Konstantinoupolis") zijn afgeleid. Een andere verklaring is dat het van het Griekse εἰς τὴν Πόλιν (Oudgrieks "eis tèn polin"; Middelgrieks "is tin polin") ('naar de stad') is afgeleid; in het vroegere Byzantijnse Rijk werd de hoofdstad Constantinopel vaak informeel aangeduid als "de Stad". In het Latijn heette de stad "Constantinopolis", in formeel Turks: قسطنطينيه ("Konstantiniyye"), in veel Slavische talen sprak men van "Tsargrad". In de Vikingtijd werd Istanbul Miklagard (de grote stad) genoemd.
In Turkse folklore bestaat het populaire bijgeloof dat de naam Istanbul zou zijn afgeleid van "İslam Bol" ('Veel islam') of "İslam Bul" ('Vind de islam'). Deze volksetymologische naamsverklaringen waren met name in trek tijdens de regeerperiode van sultan Mustafa III, toen men de naam "İstanbul" verving door "İslambol" in officiële documenten.
De naam wordt in het Turks uitgesproken met de klemtoon op de tweede lettergreep. In het Nederlands is de klemtoon op de eerste lettergreep veel gebruikelijker. Tot in de 20e eeuw luidde de Nederlandse variant van de in het Arabisch alfabet geschreven Turkse naam Stamboel. De naam Stamboel raakte in onbruik na de invoering van het Latijns alfabet in Turkije in 1928 onder invloed van de nieuwe Turkse spelling "İstanbul". Hetzelfde verschijnsel deed zich ook in andere talen voor, zoals in het Engels (Istanbul) en Frans (Istanboul) waar de vorm Stamboul verdween.
Spelling in het Nederlands.
Zowel de spellingvariant 'Istanbul' als 'Istanboel' zijn volgens de Nederlandse Taalunie correct. Hoewel in het Turks een punt op de hoofdletter 'I' staat, wordt deze in het Nederlands niet weergegeven. In het Turks is de correcte spelling met punt, omdat deze taal een extra letter kent, de I/ı (zonder punt), waarvan de uitspraak (zoals de i in het Engelse sir) verschilt van die van de letter İ/i (met punt). De Taalunie raadt aan in het Nederlands geen punt op de hoofdletter in Istanbul te schrijven. Het Nederlands kent deze lettervariant immers niet.
Heel af en toe treft men de oude naam "Constantinopel" nog aan. In bepaalde talen, zoals het Grieks, is dit nog steeds de meest gebruikte naam.
Geschiedenis.
Oudheid.
Byzantium was een oorspronkelijk Griekse stad, gesticht door kolonisten uit Megara in 667 voor Christus. Volgens de legende noemden zij de stad "Byzantion" naar hun koning Byzas. Byzantium is de gelatiniseerde versie van deze naam. Lange tijd was Byzantium een welvarende Griekse stadstaat totdat ze door de Macedoniërs werd veroverd. Toen Macedonië enkele eeuwen later werd verslagen door de Romeinen werd ze een belangrijke stad in het Romeinse Rijk.
De stad stelde zich aan de zijde van Pescennius Niger in diens strijd om de Romeinse keizerstroon, en werd van 193-195 belegerd door diens rivaal Septimius Severus. De stad werd ernstig beschadigd in deze belegering, maar Septimius Severus, nu keizer, herbouwde de stad en zij herwon snel haar vroegere welvaart.
Opkomst en val van Constantinopel.
Keizer Constantijn de Grote, die de hoofdstad van het Romeinse Rijk naar het belangrijkere Oosten van het rijk wilde verplaatsen, werd door de geschikte locatie van de stad aangetrokken. Naar werd beweerd, werd de locatie voor de nieuwe hoofdstad van het Romeinse Rijk aangewezen in een profetische droom van Constantijn. Byzantium was inderdaad een zeer gunstige locatie: aan drie kanten omringd door water en dus relatief gemakkelijk te verdedigen, ze beheerste de strategische Bosporus en veel handelsroutes tussen Europa en Azië kwamen hier samen. De belangrijkste Romeinse rijksinstellingen, zoals onder andere administratie en belastingheffing, werden overgeplaatst naar Byzantium en door alle gerelateerde organisaties die meekwamen groeide de stad explosief. In 330 werd Byzantium officieel herdoopt als "Nova Roma" (Latijn voor 'Nieuw Rome'), maar de stad werd al snel beter bekend onder de naam "Konstantinoupolis" (Grieks voor "stad van Constantijn", in het Nederlands Constantinopel). Constantinopel werd de nieuwe hoofdstad van het Rijk, hoewel de vorige, Rome, een tijdje haar politieke en economische privileges behield maar wel geleidelijk in betekenis afnam nadat de politieke en economische elite naar Constantinopel verhuisd was. De groei van de bevolking werd enorm gestimuleerd door het gratis uitdelen van brood vanaf 332, zoals in Rome.
Constantinopel was eerst 65 jaar lang de hoofdstad van het Romeinse Rijk en vanaf 395, bij de dood van Theodosius I, toen het westelijke deel van het Rijk definitief afgescheiden was, die van het oostelijke deel, dat later het Byzantijnse Rijk zou worden genoemd. Constantinopel werd voortdurend uitgebreid en verfraaid door de opeenvolgende keizers en vooral Justinianus heeft vele grootse bouwwerken opgericht. De stad was een van de grootste en schitterendste steden ter wereld gedurende de late oudheid en de vroege- en hoge middeleeuwen. Omstreeks 500 telde de stad ongeveer 500.000 inwoners, maar tijdens de verschrikkelijke Pest van Justinianus in 542 verloren circa 230.000 mensen het leven. Later trad er weer een herstel op, maar het is twijfelachtig of het aantal van 500.000 inwoners weer werd gehaald.
Maar ook met 300.000 inwoners, of iets meer, zou Constantinopel, door de Griekssprekende Byzantijnen ook wel "I Polis" ("De Stad") genoemd, eeuwenlang de grootste stad van Europa zijn. Het culturele leven van het Byzantijnse Rijk was voor een zeer groot deel in de hoofdstad geconcentreerd. Talrijke merendeels rijke kloosters waren in de stad gevestigd en het hoofd van de oosterse kerk had er zijn zetel. De Griekse taal had sinds de 7de eeuw volledig de overhand gekregen op het Latijn, toen ook het hof het Grieks als officiële taal ging gebruiken. Een in ere gehouden Romeinse traditie waren nog de luxueuze badhuizen (thermen) waar men zich kon ontspannen. In Constantinopel was ook de zogenaamde Universiteit van Constantinopel gevestigd, in de 5de eeuw gesticht door Theodosius II, die waarschijnlijk voortbouwde op de oudere Atheense filosofenschool. Volgens sommige historici zou de bij deze universiteit behorende bibliotheek een groot deel van de Bibliotheek van Alexandrië hebben bewaard. De bevolking was vroom orthodox-christelijk, op het fanatieke af. Behalve om dogmatische geschillen konden de gemoederen ook hoog oplopen om de paardenraces in het grote Hippodroom van de stad, waar de fans van de "Groenen" en de "Blauwen" (twee concurrerende teams van wagenmenners die oorspronkelijk uit Rome afkomstig waren) vaak bloedig met elkaar op de vuist gingen.
In 1204 werd deze bloeiende stad echter ingenomen door de kruisvaarders van de Vierde Kruistocht en werd ze door hen grondig geplunderd. De meeste in eeuwen verzamelde schatten, waarvan vele nog uit het keizerlijke Rome afkomstig waren, werden naar West-Europa versleept, vernietigd of omgesmolten. De meeste kostbaarheden gingen naar Venetië waar ze heden nog te zien zijn. De Venetianen waren trouwens ook de initiatiefnemers voor deze plundertocht want ze wilden deze gelegenheid aangrijpen om de handelsconcurrentie van Constantinopel uit te schakelen. De Venetianen hadden aangeboden de kruisvaarders naar het Midden-Oosten te vervoeren met hun handelsvloot en Constantinopel als 'tussenstop' te gebruiken. Eenmaal ontscheept bij de stad wist de meegereisde Doge van Venetië de Europese ridders over te halen om de 'ketterse' Byzantijnen aan te vallen. Hoogstwaarschijnlijk was dit dan ook een vooropgezet voornemen geweest van de Venetianen. Over het hervatten van het oorspronkelijke doel van de kruistocht (de bevrijding van Jeruzalem van de moslims) werd niet meer gesproken. De stad bleef in Latijnse handen tot 1261 waarna de Grieken erin slaagden de stad weer te heroveren. Sinds de plundering was de stad flink verarmd en slaagde ze er ook niet meer in om de handelsroutes rond de Zwarte Zee te beheersen, waar vroeger haar grootste inkomsten vandaan kwamen. Hiermee begon het verval en er werd niet veel meer gebouwd en hele wijken raakten zelfs verlaten. De gebouwen werden als steengroeve gebruikt. Het gevolg van deze situatie was dat veel Byzantijnse intellectuelen en kunstenaars naar het steeds welvarender wordende Europa trokken (met name Italië). Ze maakten met hun kennis van de klassieke oudheid mede de renaissance mogelijk.
De stad viel op 29 mei 1453, wat tevens het einde van het Byzantijnse Rijk betekende. De stad werd ingenomen door de Ottomaanse sultan Mehmed II, een gebeurtenis die soms wel wordt beschouwd als het einde van de middeleeuwen. De val van Constantinopel bracht een vluchtelingenstroom van intellectuelen op gang naar West-Europa, vooral Italië. Deze wordt gezien als een belangrijke factor in de ontwikkeling van de renaissance.
Ottomaanse tijd.
Sultan Mehmed II maakte de veroverde stad meteen tot hoofdstad van het Ottomaanse Rijk (de ligging bleef strategisch, ondanks het verval van de laatste eeuwen) en de stad leefde onmiddellijk op door het grootse bouwprogramma van de nieuwe heersers. De Hagia Sophia, de oude Byzantijnse kathedraal van de stad, werd verbouwd tot moskee. Ook verrezen er al snel nieuwe moskeeën zoals de blauwe moskee. Tevens werden de vervallen Byzantijnse paleizen hersteld en verrees het nieuwe Topkapıpaleis dat de hoofdzetel van de Ottomaanse Sultans werd. De bevolking nam toe en de handel trok weer aan.
Tegen 1600 werd het ruim duizend jaar tevoren gehaalde bevolkingsmaximum van een half miljoen weer gehaald, en zelfs iets overschreden (ca. 600.000). Het was nu een in etnisch en religieus opzicht heel gemengde stad geworden. De meerderheid van de bevolking (ca. 60%) was moslim en sprak Turks, maar er was ook een Griekse bevolkingsgroep (ca. 25%), die orthodox-christelijk was. Opmerkelijk genoeg hadden de Grieken nog steeds het grootste deel van de handel in handen. De resterende bevolking bestond grotendeels uit Joden en Armeniërs, maar in de wijk Sulukule had ook een flinke groep Roma zich gevestigd. Het Ottomaanse Rijk breidde zich gestaag uit totdat het rond 1750 het Midden-Oosten omvatte, Noord-Afrika, de Balkan en het gebied rond de Zwarte Zee, wat opmerkelijk genoeg ongeveer hetzelfde gebied was dat het Byzantijnse Rijk omvatte op zijn hoogtepunt in de 6de eeuw. Op het eind van de 18e eeuw en gedurende de 19e eeuw onderging het Rijk een proces van degeneratie en verval, onder andere Griekenland en Egypte wisten zich zelfstandig te maken, en bleef het alleen overeind doordat de Europese machten het elkaar niet gunden om de definitieve genadeslag te geven aan de 'zieke man van Europa'.
Turkse tijd.
De uiteindelijke val van het Ottomaanse Rijk was een dramatische affaire. Het Rijk behoorde tot de verliezers van de Eerste Wereldoorlog en verloor al zijn "buitengewesten", waaronder Syrië, Palestina en Irak. Bovendien was het land terechtgekomen in een oorlog met de Grieken. Toen deze laatsten in 1922 verslagen werden, kreeg de Griekse minderheid in Turkije het zwaar te verduren. In 1923, toen het moderne Turkije werd gesticht, werd de hoofdstad verplaatst naar Ankara. In 1923 en 1924 kwam het tot een grootscheepse bevolkingsuitwisseling tussen Turkije en Griekenland waarbij de meeste Grieken (en onder anderen ook Armeniërs) gedwongen Istanbul verlieten. Constantinopel begon toen zijn kosmopolitische, multiculturele karakter te verliezen. In 1930 werd de naam officieel gewijzigd in Istanbul.
In 1955 vond een tegen Grieken gerichte pogrom plaats, waarbij tussen de 13 en 30 doden vielen en ongeveer 200 vrouwen werden verkracht. Tientallen winkels werden gedurende twee dagen geplunderd en kerken werden in brand gestoken. De rellen braken uit na het valse nieuws dat het huis van Ataturk in Thessaloniki zou zijn opgeblazen door een Griekse extremist. Na de rellen vertrokken de meeste Grieken uit de stad, op een kleine gemeenschap op de Prinseneilanden en in enkele Aziatische wijken na. In deze tijd had de stad iets meer dan 1.000.000 inwoners. Door de immigratie van veel boerengezinnen uit het platteland van Anatolië is de stad sindsdien enorm gegroeid. Istanbul telt nu ruim 14 miljoen inwoners (18,9 miljoen inclusief alle districten).
Geografie.
Ligging.
Istanbul heeft een zeer strategische ligging. Ze ligt in het westen van het land, deels in Europa en deels in Azië en is daarmee een van de weinige steden ter wereld die op twee continenten ligt. De Bosporus, die Europa van Azië scheidt, loopt door Istanbul heen en komt in het zuiden in de Zee van Marmara en in het noorden in de Zwarte Zee uit. Drie bruggen en twee tunnels over en onder de Bosporus verbinden Europa met Azië.
Istanbul ligt in het gebied waar de Euraziatische plaat botst met de Afrikaanse plaat. Het gevolg zijn vele aardbevingen. De laatste was in 1999. Door de gebrekkige controle op de woningbouw, waarbij eigenlijk verplichte veiligheidsmaatregelen tegen aardbevingen dikwijls niet ten uitvoer worden gebracht, had dat vele duizenden doden tot gevolg wegens instorting van ondeugdelijke gebouwen.
Klimaat.
Istanbul ligt in de gematigde klimaatzone en heeft een zeeklimaat met invloeden van landklimaat en het mediterraan klimaat. Er is het hele jaar door, zowel in zomer als winter, regelmatige regenval met in de winter de meeste neerslag. In de morgen hangt er dikwijls mist vanuit de Bosporus en 's zomers is het soms drukkend warm door de hoge luchtvochtigheid. In de winter valt er vrij vaak sneeuw maar die blijft meestal maar een enkele dag liggen. Door het bergachtige gebied in en om de stad zijn er veel microklimaten. De temperatuur kan variëren van 35 graden 's zomers tot een (zeldzame) −10 graden in de winter.
De Prinseneilanden voor de kust van het Aziatische gedeelte zijn het enige gebied in Istanbul met een mediterraan klimaat, 's zomers resideert er dan ook een veelvoud van het aantal permanente inwoners, waaronder veel stedelingen die op de eilanden een buitenverblijf hebben.
Districten.
De Gouden Hoorn en de Bosporus splitsen de stad in feite in drie delen, twee op het Europese continent en één op het Aziatische. Van de twee Europese delen bevat de westelijke helft de oude stad (Constantinopel). Deze is onderverdeeld in de districten Fatih en Eminönü. Verder ten westen en ten noorden hiervan bevinden zich de districten Eyüp, Bayrampaşa, Gaziosmanpaşa, Esenler, Bağcılar, Güngören, Zeytinburnu, Bahçelievler, Bakırköy, Avcılar en Küçükçekmece.
Het gedeelte van de stad oostelijk van de Gouden Hoorn was waar in de Osmaanse tijd de door Venetiaanse handelaren bewoonde wijk Galata lag. Dit is tegenwoordig ingedeeld in het district Beyoğlu. Verder ten noorden en oosten hiervan liggen de districten Şişli, Kağıthane, Sarıyer en Beşiktaş.
In het Aziatische deel van de stad, ten slotte, bevinden zich de districten Üsküdar, Kadıköy, Beykoz, Ümraniye, Maltepe, Kartal, Pendik, Sultanbeyli en Tuzla.
Adalar is een apart district dat de Prinseneilanden bevat.
Aziatisch Istanbul.
Op de Aziatische flank van de Bosporus liggen een reeks oude vissersdorpjes die zijn uitgegroeid tot wijken van de grootstad. Met name de val van Constantinopel leidde tot een bevolkingstoename in het gebied langs de kust van Üsküdar tot Kadıköy. Vanaf de 18e eeuw groeiden de andere vissersdorpjes ook in formaat, door de komst van onder anderen Armeense en Joodse handelaren. Tot de 2e helft van de 20e eeuw bleef dit deel van Aziatisch Istanbul het meest stedelijk. Pas na die tijd ontwikkelden zich achter de beboste hellingen, uit het zicht van de Bosporus, diverse satellietsteden die elk ruim 1 miljoen inwoners tellen. De beboste hellingen rond de voormalige dorpjes Çengelköy, Kuzguncuk en Vaniköy zijn beschermd en hebben vergeleken met de Europese wijken aan de overkant van de Bosporus erg veel parken en groentetuinen.
Cultuur.
In 2010 was Istanbul een van de drie Culturele hoofdsteden van Europa.
Religie.
Istanbul is een belangrijke stad in het christendom en de islam. Het is tevens de standplaats van de Oecumenisch Patriarch. Onder Byzantijns bestuur waren andere godsdiensten dan de Grieks-orthodoxe verboden, zo ook de Armeens-Apostolische Kerk en het jodendom. Dit veranderde nadat de stad was ingenomen door achtereenvolgens de katholieke kruisvaarders en de islamitische Turken. Als metropool in Ottomaanse tijden kende de stad een bloei in haar christelijke, islamitische en joodse gemeenschap. Dit is sinds de 20e eeuw enigszins veranderd. Bevolkingsuitwisselingen met Griekenland en het vertrek van Joodse inwoners naar Israël, alsmede de komst van grote groepen Turken en Koerden naar de stad, leidde tot een meer religieus homogene stad. In de tweede helft van de vorige eeuw was tevens sprake van een secularisatie van de Turkse samenleving, met name in steden zoals Istanbul. De religiositeit verschilt enorm per wijk; aangenomen wordt dat de meest orthodoxe de wijk Fatih is, waar gezichtsbedekkende kleding niet uitzonderlijk is.
Sport.
De drie grootste Turkse voetbalclubs, Beşiktaş, Fenerbahçe en Galatasaray, komen uit Istanbul. Buiten de grote drie heeft de stad ook nog Istanbul Başakşehir, Fatih Karagümrük en Kasımpaşa SK vertegenwoordigd in de hoogste klasse en voorheen ook Istanbulspor. In het Atatürk Olympisch Stadion werd de UEFA Champions League Finale 04/05 gespeeld tussen AC Milan en winnaar Liverpool FC. Ook de finale van het Champions League seizoen 2020/2021 werd hier gespeeld tussen Manchester City FC en winnaar Chelsea FC. Oorspronkelijk was het station aangewezen voor de finale een jaar eerder, maar door de coronapandemie verschoof de finaleplaats met een seizoen. In het seizoen van 2008-2009 werd de UEFA Cupfinale in het Şükrü Saracoğlustadion van Fenerbahçe gehouden.
Universiteiten.
Er zijn diverse universiteiten in de stad gevestigd:
Vervoer.
Openbaar vervoer.
Het openbaar vervoer in Istanbul is in volle expansie: het metronet, dat maar in 2000 werd ingehuldigd, bestaat eind 2016 uit vijf metrolijnen in gebruik en vier in aanbouw. Van groot belang zijn daarnaast de twee HOV-verbindingen tussen de twee continenten: de Marmaray-treinen die door een eigen tunnel gaan en de Metrobüs die over de Bosporusbrug gaat.
Vervoer over water speelt in Istanbul nog steeds een grote, maar toch afnemende rol. De Bosporus is een drukke doorvaartroute voor de scheepvaart, maar ook de veerverbinding tussen de Europese en Aziatische zijde is van belang voor forensen die in het Aziatische deel wonen, maar aan de Europese kant van de Bosporus werken. Steeds vaker wordt die rol echter overgenomen door de toenemende vaste oeververbindingen.
Istanbul wordt verder onder meer bediend door twee ondergrondse kabelspoorwegen, waaronder de Tünel, geopend in 1875 en daarmee de tweede ondergrondse spoorweg ter wereld. Verder zijn er nostalgische en moderne trams en een lightrail.
Voor de opening van de Marmaray kende Istanbul twee belangrijke spoorwegstations: het station Haydarpaşa, dat de stad richting het oosten met grote delen van Turkije verbond, en het station Sirkeci, dat het grootste station in het Europese deel van Istanbul was en ooit geopend werd als eindpunt van de beroemde Oriënt-Express. Beide stations zijn door de Marmaray echter afgesneden van het Turkse spoorwegnet en het is onduidelijk of deze monumentaal stations weer zullen worden heropend. Doorgaande treinreizigers gebruiken immers de spoortunnel en hoeven niet meer de veerpont te nemen zoals vroeger.
Tijdelijk is ook station Pendik van groot belang; dat is immers het voorlopige eindpunt van de hogesnelheidslijn Istanbul-Ankara. Na verloop van tijd moet de Marmaray echter Pendik bereiken en moet de hogesnelheidslijn weer dieper Istanbul in.
Wegvervoer.
Het autoverkeer in Istanbul is gestructureerd volgens de snelwegen O-1 (stadsring over de Bosporusbrug), O-2 (de wijdere ringweg over de Fatih Sultan Mehmetbrug), O-3 (de snelweg naar Europa via Edirne) en O-4 (de Anatoliësnelweg naar Ankara). De in 2016 geopende Yavuz Sultan Selimbrug gaat met de O-6 nog deel uitmaken van het snelwegnetwerk. De in hetzelfde jaar geopende Euraziëtunnel is geïntegreerd in het stedelijk wegennet.
Luchtvaart.
Istanbul kende tot 2018 twee luchthavens: de internationale luchthaven Atatürk vlak bij het centrum en de luchthaven Istanbul Sabiha Gökçen in het Aziatische district Pendik. In het noorden, vlak bij de derde brug over de Bosporus, opende dat jaar Istanbul Airport, met de ambitie de grootste ter wereld te worden. De luchthaven nam vanaf 6 april 2019 alle passagiersvluchten van en naar Istanbul verzorgd door Turkish Airlines van de twee andere luchthavens over, en groeide in 2019 verder om zo de passagiersvluchten op Ataturk volledig te vervangen en de vluchten op Sabiha Gökçen te verlichten. Sinds de overgang in 2019 bleef de luchthaven Atatürk wel nog cargovluchten en VIP-transport afhandelen.

</doc>
<doc id="23516" url="https://nl.wikipedia.org/wiki?curid=23516" title="Hydra (eiland)">
Hydra (eiland)

Hydra (Grieks: Ύδρα, Ýdra) is een Grieks eiland en gemeente ("dimos") in het noorden van de Egeïsche Zee, niet ver van de hoofdstad Athene en steden als Nauplion en Korinthe. Het behoort tot de Saronische Eilanden. Hydra had in 2011 1980 inwoners.
Bestuurlijk behoort de gemeente Hydra vanaf 2011 tot de regionale eenheid ("periferiaki enotita") Nisia, bestuurlijke regio ("periferia") Attica.
Elk jaar wordt in oktober een Rebetikafestival (Griekse blues) gehouden.
De bevolking leeft voornamelijk van toerisme, vooral veel inwoners van Athene bezoeken het autovrije eiland. Vervoer van personen en goederen gebeurt er per ezel. Nogal wat rijke mensen leven teruggetrokken op Hydra. Ook de visvangst is een belangrijke bron van inkomsten.
Er zijn veerverbindingen tussen dit eiland en Piraeus, de havenstad bij Athene, en verder ook met de eilanden Poros, Spetses en Egina. Daarnaast is er een veerverbinding met de stad Ermioni.

</doc>
<doc id="23517" url="https://nl.wikipedia.org/wiki?curid=23517" title="Sint-Niklaaskerk (Gent)">
Sint-Niklaaskerk (Gent)

De Sint-Niklaaskerk is een kerk in de Belgische stad Gent, aan de Korenmarkt. Het kerkgebouw is gewijd aan Nicolaas van Myra en een goed voorbeeld van de Scheldegotiek. Uniek is de vieringtoren, meer specifiek een lantaarntoren, die het transept verlicht en, voor de Lage Landen, de luchtbogen van het hoofdkoor. De toren heeft een hoogte van 76 meter.
Bouwgeschiedenis.
Oorspronkelijk stond hier een romaanse kerk uit omstreeks 1100. Het bouwen van deze kerk was een initiatief van de Sint-Pietersabdij. De Sint-Baafsabdij besloot daarop tot het bouwen van de Sint-Michielskerk op de rechteroever van de Leie. Een eerste gebouw brandde af in 1120, een tweede werd na 1200 afgebroken.
Vanaf de 13e eeuw werd de Sint-Niklaaskerk in stukjes verder opgebouwd en verbouwd. Het stapelrecht van graan dat Gent voor Vlaanderen had verworven was het financieel fundament hiervoor. Haar toewijding aan Nicolaas van Myra, patroonheilige van de schippers, bakkers en handelaren (meerseniers) is symbolisch.
In de late middeleeuwen werden de zijkapellen toegevoegd en werd de oorspronkelijk vlakke koorafsluiting vervangen door laatgotische kranskapellen. De toren had oorspronkelijk een veel hogere spits, die bijdroeg tot de opvallende hoogtestreving van het gebouw.
Vanaf de 16e eeuw wordt de geschiedenis van de kerk bepaald door verwaarlozing, aftakeling en verminking.
Na eerdere restauraties in 1912-1913 en 1939-1943 kwam het echte keerpunt pas in 1960 toen men besloot de kerk te sluiten en over te gaan tot een grondige en nauwgezette restauratie. De eerste opening kwam er pas in 1992 toen de toren, de dwarsbeuk en het koor werden heropend. Op 27 november 2010 ging ook het schip opnieuw open voor het publiek. Nu moeten de zuidelijke zijbeuk (kant Cataloniëstraat) en het orgel nog een opknapbeurt krijgen. De voltooiing van de werken is voorzien voor 2022.
"De Vrienden van de Sint-Niklaaskerk", een vereniging die in 1936 ontstond (onder impuls van Gustave Magnel), was een drijvende kracht achter het behoud van de kerk. Ook de werken van de Gentse kunstenaar Jules De Bruycker hielden de aandacht voor deze kerk levendig.
Kenmerken.
Typische kenmerken van de Scheldegotiek in de Sint-Niklaaskerk zijn:

</doc>
<doc id="23518" url="https://nl.wikipedia.org/wiki?curid=23518" title="Stadhuis van Gent">
Stadhuis van Gent

Het stadhuis van Gent is een vierzijdig complex van gebouwen, omgeven door de Botermarkt, de Hoogpoort, de Stadhuissteeg en de Poeljemarkt. De voornaamste vleugels zijn het laat-gotisch schepenhuis van de Keure en het schepenhuis van Gedele in Renaissancestijl. Het gebouw bevat 51 zalen en is in beheer van Historische Huizen Gent.
Indeling.
Het schepenhuis van de Keure (hoek Botermarkt-Hoogpoort) werd in laat-gotische flamboyante stijl gebouwd tussen 1519 en 1539 naar een ontwerp van Rombout II Keldermans en Dominicus de Waeghemaekere. De gevelnissen bevatten de beelden van de graven van Vlaanderen. De negentien beelden werden aan het einde van de negentiende en het begin van de twintigste eeuw gemaakt.
Het schepenhuis van Gedele (hoek Botermarkt-Poeljemarkt) is een product van de Renaissance en werd gebouwd tussen 1595 en 1618. De gevels worden gekenmerkt door een schoolse toepassing van opeenvolgende Toscaanse, Ionische en Korinthische driekwartzuilen en pilasters, geïnspireerd op de vormgeving van de Italiaanse renaissance-palazzi.
Andere onderdelen van het stadhuis zijn ouder. Een kelder op de hoek van de Hoogpoort en de Botermarkt (vermoedelijk een overblijfsel van het huis Cardeloet) is waarschijnlijk van voor 1100. Het oudste bovengrondse deel in het midden van het complex dateert uit 1482. Zelfs Viollet le Duc ontwierp er een schoorsteen. Er is de Pacificatiezaal waar in 1576 de Pacificatie van Gent werd afgekondigd.
Belangrijke zalen in het complex zijn:
Aan het einde van de negentiende eeuw bestonden plannen om het stadhuis een neogotische gevel mee te geven aan de kant van de Poeljemarkt. Wegens geldgebrek zijn deze uiteindelijk in een la blijven liggen.

</doc>
<doc id="23519" url="https://nl.wikipedia.org/wiki?curid=23519" title="Sint-Jorishof (Gent)">
Sint-Jorishof (Gent)

Het Sint-Jorishof of Cour Saint-Georges is een historisch gebouw in Gent dat in de middeleeuwen het hof van de Sint-Jorisgilde was, een gilde van kruisboogschutters. Het bevindt zich tegenover het stadhuis en het perceel liep in de middeleeuwen tot aan het Belfort.
Hier stond de eerste lakenhal. De gilde kocht het pand en richtte tussen 1469 en 1477 het huidige gotisch gildehuis op. In 1477 logeerde Maria Van Bourgondië hier. Het doorstond de volgende eeuwen relatief ongeschonden. In 1909 werd het gebouw eigendom van de Stad Gent. Het werd in 1911-1912 een eerste keer gerestaureerd onder leiding van de architect Hendrik Geirnaert. Het beeld van Sint-Joris boven op de trapgevel werd bij deze restauratie vervaardigd door Geo Verbanck. In 2000 werd de gevel opnieuw gerestaureerd. Het gebouw vormt een geheel met het aanliggende gebouw, de 'Witte Moor' of 'Grote Moor'.
In het midden van de 20e eeuw was het een van de meest prestigieuze restaurants, bij de Gentenaars bekend als "Cour Saint-Georges".. Het gebouw werd door het stadsbestuur in pacht gegeven en deed dienst als hotel. Het stond dan een hele tijd leeg en werd zelfs door krakers bewoond.
Sinds 2014 was het gebouw opnieuw open als restaurant en brasserie. Ook het koetshuis kreeg een nieuwe bestemming als feestzaal. Er waren vele werkzaamheden om de verschillende niet in gebruik zijnde verdiepingen, de kapel, de binnenkoer en de oude brouwerij te restaureren of een nieuwe functie te geven.
Sinds juni 2024 is in het Sint-Jorishof een spaghettirestaurant "Mister Spaghetti". Sindsdien is de binnenplein weer toegankelijk. Tijdens de Gentse Feesten is daar pop-up "De BinnenCour". Er zijn plannen om datzelfde jaar het koetshuis te gebruiken voor spinning.
Hotel Cour Saint-Georges.
Aan de overzijde van de straat, Nederpolder, ligt het hotel Cour Saint-Georges. Een tijd lang werd door dit hotel ook kamers uitgebaat in het 'echte' Sint-Jorishof, maar de pachtovereenkomst is hiervoor sinds 2009 afgelopen.

</doc>
<doc id="23522" url="https://nl.wikipedia.org/wiki?curid=23522" title="Ich Troje">
Ich Troje

Ich Troje (vertaald: "Hun drieën") is een Poolse popgroep die werd opgericht in 1997 door tekstschrijver Michał Wiśniewski, componist Jacek Lagwa en zangeres Magda Pokora (later Magda Femme). In 2000 verliet Magda Femme de groep. Zij werd vervangen door Justyna Majkowska. De band met als boegbeeld de roodharige (daarna groenharige, daarna roze- en later oranjeharige en inmiddels weer roodharige) Wiśniewski, groeide in de daaropvolgende jaren uit tot de populairste band van Polen.
In die tijd gaf Ich Troje honderden concerten. Hun fans zijn van alle leeftijden: van kinderen tot bejaarden. Hun concerten zijn grote shows met veel attributen die popmuziek combineren met musical.
Eurovisiesongfestival.
Op 25 januari 2003 mocht het Poolse publiek voor het eerst bepalen wie de afvaardiging zou worden naar het Eurovisiesongfestival. Vooraf was Ich Troje al de favoriet, omdat de groep sinds juni 2001 reeds meer dan 1,5 miljoen platen had verkocht. Tijdens het songfestival zong de groep het lied "Keine Grenzen - Żadnych granic" (geen grenzen), door Michał Wiśniewski gedefinieerd als "het lied van de Europese eenwording". Dit is ook de reden dat het in drie talen gezongen werd: Pools, Duits en Russisch, talen van naties die lang tegen elkaar gestreden hebben. Polen werd zevende op het Eurovisiesongfestival van 2003.
Kort na het Eurovisiesongfestival van 2003 verliet Justyna Majkowska de groep. Ania Świątczak, de latere echtgenote van Michał, nam haar plaats in. Het jaar daarop viel de band uit elkaar, maar in 2005 besloten de leden toch weer samen verder te gaan.
Op het Eurovisiesongfestival 2006 werd Polen opnieuw vertegenwoordigd door Ich Troje, ditmaal met het lied "Follow my heart". Ook de voormalige zangeressen van de groep, Magda Femme en Justyna Majkowska, verleenden samen met Real McCoy hun medewerking aan dit lied. Het mocht echter niet baten, want Polen eindigde voor de tweede maal op rij 11de in de halve finale, waardoor een finaleplaats net gemist werd. 
De groep bracht eind 2006 een nieuw album, "siedem grzechów glównych", uit. In 2008 verscheen hun album "Osmy obcy pasazer".

</doc>
<doc id="23523" url="https://nl.wikipedia.org/wiki?curid=23523" title="Rita Guerra">
Rita Guerra

Rita Maria de Azevedo Mafra Guerra (Lissabon, 22 oktober 1967) is een Portugese zangeres.
Rita Guerra is erg succesvol in haar thuisland Portugal. Al in 1992 deed ze mee aan de nationale finale voor het Eurovisiesongfestival. Met het lied "Meu amor inventado em mim" behaalde ze de tweede plaats. Ze deed mee aan grote shows voor de Portugese televisie. In 1999 trad ze op in de "POPopera", een originele show met een moderne musicalversie van enkele beroemde opera arias.
Rita Guerra heeft ook de stemmen ingesproken voor diverse Disneyfilms. Onder andere voorzag ze de films ""Tarzan" en "The beauty and the beast"" van Portugese stemmen..
Momenteel zingt Rita Guerra iedere avond in het Casino van Estoril als topster van de show. Ze vertegenwoordigde in 2003 haar land op het Eurovisiesongfestival.

</doc>
<doc id="23524" url="https://nl.wikipedia.org/wiki?curid=23524" title="Stadhuis Gent">
Stadhuis Gent



</doc>
<doc id="23525" url="https://nl.wikipedia.org/wiki?curid=23525" title="Nicoleta Alexandru">
Nicoleta Alexandru

Nicoleta Alexandru (Boekarest, 1968) is een Roemeense zangeres. Ze heeft een groot gezin en een succesvolle carrière.
Nicola begon haar solocarrière in 1992 en heeft door het land getoerd zowel als voor radio en televisie opgetreden. In 2003 werd ze door het Roemeense Avantaje magazine gekozen tot "Vrouw van het Jaar". Haar lied "Lângă Mine" kreeg de "Lied van het Jaar" prijs door Bucuresti en Actualitati Radiostations en won ze met hetzelfde liedje het Love Song Festival. Op 1 maart 2003 won Nicola de Roemeense nationale finale voor het Eurovisiesongfestival in Riga. Op de internationale finale werd ze tiende met haar liedje "Don't break my heart".

</doc>
<doc id="23526" url="https://nl.wikipedia.org/wiki?curid=23526" title="Lijst van Nederlandse voetballers">
Lijst van Nederlandse voetballers

Hieronder volgt een lijst van Nederlandse voetballers.
A.
Gerard Aafjes · Carlos Aalbers · Gert Aandewiel · Patrick van Aanholt · Henny van der Aar · Kees Aarts · Christopher van der Aat · Martijn Abbenhues · Martin Abbenhuis · Yassine Abdellaoui · David Abdul · Liban Abdulahi · Dirk Abels · Gert Abma · Johan Abma · Anass Achahbar · Rochdi Achenteh · Eddy Achterberg · Giorgio Achterberg · John Achterberg · Elton Acolatse · Law Adam · Marcel Adam · Michel Adam · Michiel Adams · Johan Adang · Cor Adelaar · Frans Adelaar · Erik van Adelberg · Co Adriaanse · Dick Advocaat · Romeo van Aerde · Berry van Aerle · Jos van Aerts · Maikel Aerts · Ibrahim Afellay · Kemy Agustien · Achmed Ahahaoui · Alami Ahannach · Soufyan Ahannach · Bert Aipassa · Ismaïl Aissati · Nathan Aké · Joost van Aken · Marcel Akerboom · Jan van den Akker · Sofian Akouili · Fahd Aktaou · Furkan Alakmak · Tony Alberda · Suently Alberto · René Alberts · Quentin Albertus · Norbert Alblas · Roland Alberg · Suently Alberto · Rob Alflen · Shapoul Ali · Adnan Alisic · Mohammed Allach · Quincy Allée · Frans Alma · Pier Alma · Anmar Almubaraki · Marco van Alphen · Jim van Alst · Jeffrey Altheer · Samir Amari · Pelle van Amersfoort · Mawouna Amevor · Mustafa Amezrine · Carlo l'Ami · Ahmed Ammi · Nordin Amrabat · Sofyan Amrabat · Zakaria Amrani · Wim Anderiesen · Djavan Anderson · Kenny Anderson · Aad Andriessen · Ype Anema · Henk Angenent · Vurnon Anita · Pelé van Anholt · Edwin van Ankeren · Jarchinio Antonia · Geraldo António · Rodney Antwi · Soufiane Aouragh · Mitch Apau · Bram Appel · Menno van Appelen · Henk den Arend · Berry Arends · Richard Arends · Yener Arıca · Ceylan Arikan · Willem van der Ark · Philippe van Arnhem · Peter Arntz · Sjoerd Ars · Masies Artien · Alfons Arts · Arno Arts · Jan Artz · Wouter Artz · Hans van Arum · Jeffrey van As · Deniz Aslan · Elroy Asmus · Oussama Assaidi · Abdes Assouiki · Kevin van Assouw · Maarten Atmodikoro · Raymond Atteveld · Adil Auassar · Pascal Averdijk · Berthil ter Avest · Hidde ter Avest · Patrick Ax · Yassin Ayoub · Yassine Azzagari
B.
Rein Baart · Cees Baas · Roland Baas · Ryan Babel · Irfan Bachdim · Arold Back · Juninho Bacuna · Leandro Bacuna · Cedric Badjeck · Chrit Baetsen · Aad Bak · Winston Bakboord · Tim Bakens · Beb Bakhuijs · Otman Bakkal · Said Bakkati · Roy Bakkenes · Bas Bakker · Danny Bakker (ADO) · Danny Bakker (Ajax) · Eddy Bakker (1932) · Eddy Bakker (1954) · Edwin Bakker · Erik Bakker · Hans Bakker · Nick Bakker · Jacques den Bakker · Istvan Bakx · Jordi Balk · Luuk Balkestein · Pim Balkestein · Wim Balm · Gert Bals · Serge van den Ban · Sigourney Bandjar · Diederik Bangma · Alexander Bannink · Naoufal Bannis · Adnan Barakat · Nacer Barazite · Jaap Barendregt · Peter Barendse · Etienne Barmentloo · Joos van Barneveld · Gilbert Barron · Bert Bartelings · Leen Barth · Martijn Barto · Bilal Başacıkoğlu · Marco van Basten · Clemens Bastiaansen · Ömer Bayram · Riechedly Bazoer · Kiran Bechan · Sheraldo Becker · Donny van de Beek · Sven van Beek · Richard Beekink · Paul Beekmans · Hendrik van Beelen · Dick Been · Mario Been · Leo Beenhakker · Raymond Beerens · Roy Beerens · Casper van Beers · Simon van Beers · Jacco Beerthuizen · Iliass Bel Hassani · Gerald van den Belt · Joey Belterman · Barend Beltman · Hilal Ben Moussa · Rinus Bennaars · Armand Benneker · Ali Benomar · Charlison Benschop · Anthony Bentem · André van Benthem · Hans Bentzon · Milan Berck Beelenkamp · Martijn Berden · Fred Berendonk · Just Berends · Arne van den Berg · Cees van den Berg · Jaap van de Berg · Jeffrey van den Berg · Joey van den Berg · Michiel van den Berg · Peter van den Berg · Piet van den Berg · Ron van den Berg · Vincent van den Berg · Mitchell van Bergen · Tom van Bergen · Edwin van Berge Henegouwen · Aad van Bergenhenegouwen · Ruud Berger · Dave van den Bergh · Ricky van den Bergh · Gerard Bergholtz · Frank Berghuis · Steven Berghuis · Dennis Bergkamp · Roland Bergkamp · Arjen Bergsma · Léon Bergsma · Steven Bergwijn · Crescendo van Berkel · Marley Berkvens · Jesse Bertrams · Nigel Bertrams · Tom Beugelsdijk · Roy Beukenkamp · Jhon van Beukering · Michel Beukers · Nino Beukert · Max van Beurden · Jacques Beusenberg · Mark Bevaart · Jan van Beveren · Wil van Beveren · Rob Bianchi · Jasper de Bie · Anthony Biekman · Brayton Biekman · Ivo den Bieman · Louis Biesbrouck · Koen van der Biezen · Peet Bijen · Lucas Bijker · Glenn Bijl · Klaas Bijl · Pieter Bijl · Stan Bijl · Joel Bijlow · Justin Bijlow · Johan Bijnen · Johan van Bijsterveld · Mario Bilate · Emre Bilgin · René Binken · Fred Bischot · Diego Biseswar · Stanley Bish · Sendley Sidney Bito · Jordi Bitter · Mounir Biyadat · Marco Bizot · Aleksandar Bjelica · Arjan Blaauw · Stan van Bladeren · Fred Blankemeijer · Ton Blanker · Sjef Blatter · Pierre Blättler · Tim Blättler · Hans Bleijenberg · Wim Bleijenberg · Evert Bleuming · Daan Blij · Wout van Blijderveen · Daley Blind · Danny Blind · Regi Blinker · Jaap Bloem · Sip Bloemberg · Mark Bloemendaal · Steven de Blok · Hans Blume · Sven Blummel · Myron Boadu · George Boateng · Kevin Bobson · Ilan Boccara · Ricky Bochem · Remon van Bochoven · Joop Böckling · Maarten Boddaert · Ferrie Bodde · Pol van Boekel · Rob van Boekel · Luuk te Boekhorst · Claus Boekweg · Mike Boelee · Ale de Boer · Dick de Boer · Diederik Boer · Frank de Boer · Hans Boer · Jan de Boer (1898) · Jan de Boer (1955) · Pascal Boer · Piet den Boer · Richard de Boer · Ronald de Boer · Jeroen Boere · Remco Boere · Tom Boere · Michel Boerebach · Derk Boerrigter · Gino Boers · Age Hains Boersma · Wil Boessen · Jean-Paul Boëtius · Peter Boeve · Dave van Bogaert · Winston Bogarde · Adrie Bogers · Louis van den Bogert · Victor van den Bogert · Jeremy Bokila · Wim Bokila · Enzio Boldewijn · Mark van Bommel · Willy van Bommel · Dick Bond · Hans Bond · Theo Bond · Nick de Bondt · Roly Bonevacia · Jo Bonfrère · Otto Bonsema · Karel Bonsink · Erik-Jan van den Boogaard · Mark van den Boogaart · Marco Boogers · Quincy Boogers · Max de Boom · Branco van den Boomen · Mathieu Boots · Alex Booy · Foeke Booy · Lloyd Borgers · Jordy ter Borgh · Guus van der Borgt · Ronald Borrenbergs · Arnold Bos · Henk Bos · Jaap Bos · Jan Bos · Theo Bos · Patrick Bosch · Sander Boschker · Hans Boskamp · Johan Boskamp · Eddy Bosman · John Bosman · Arjan Bosschaart · Pascal Bosschaart · Tinus Bosselaar · Richmond Bossman · Gerrit Bosveld · Henk Bosveld · Roberto Bosveld · Paul Bosvelt · Peter Bosz · Sonny Bosz · Dries Boszhard · René Bot · Jordan Botaka · Willy Bothmer · Koen Bots · Rachid Bouaouzan · Elbekay Bouchiba · Marcel Boudesteyn · Hamza Boukhari · Nourdin Boukhari · Khalid Boulahrouz · Bassou Boulghalgh · Aitze Bouma · Thijs Bouma · Wilfred Bouma · Chris Bouman · Mat Bours · Ali Boussaboun · Dries Boussatta · Mbark Boussoufa · Saïd Boutahar · Karel Bouwens · Sicco Bouwer · Pim Bouwman · Frans Bouwmeester · Ouasim Bouy · Daan Bovenberg · Robert van Boxel · Ruud Boymans · Edson Braafheid · Dennis te Braak · Bram Braam · Jordi Braam · Jaap Braan · Robert Braber · Koen Brack · Geert Braem · Bart van Brakel · Sven Braken · Wout Brama · Mattijs Branderhorst · Kevin Brands · Marcel Brands · Ernie Brandts · Stanley Brard · Biko Brazil · Jan van Breda Kolff · Nico de Bree · Daniël Breedijk · Nico van Breemen · Virgil Breetveld · Nicandro Breeveld · René van Breevoort · Kees Bregman · Gregor Breinburg · Reinhard Breinburg · Ronald Breinburg · Ton van Bremen · Joshua Brenet · Hans Bres · Michel Breuer · Hans van Breukelen · Tim Breukers · Karim Bridji · Jordie Briels · Bas van den Brink · Gert van den Brink · René van den Brink · Jory ten Brinke · Roel Brinks · Elso Brito · Joey Brock · Bud Brocken · Michel Broeders · Benjamin van den Broek · Leon Broekhof · André Broeks · Frank Broers · Joost Broerse · Willy Brokamp · John van den Brom · Giovanni van Bronckhorst · Raymond Bronkhorst · Ruud Brood · Jan Brooijmans · Wilfried Brookhuis · Jordy Brouwer · Peter Brouwer · Willem Brouwer · Addy Brouwers · Evert Brouwers · Luuk Brouwers · Roel Brouwers · Rashid Browne · Frank Brugel · Damian van Bruggen · Arnold Bruggink · Harry Bruggink · Aschwin de Bruijn · Jordy Bruijn · Dennis de Bruin · Frans de Bruin · Jan Bruin · Chris Bruinen · Jaime Bruinier · Luigi Bruins · Harry Brüll · Jeffrey Bruma · Marciano Bruma · Thomas Bruns · Marvin Brunswijk · Geert Brusselers · Toon Brusselers · Richard Budding · Guido Budziak · Edwin van Bueren · Danny Buijs · Jordy Buijs · Roel Buikema · Henk Buimer · Harry Buisman · Jeffrey Buitenhuis · Job Bulters · Dave Bulthuis · Dick Bults · Floor Buma · Jeu van Bun · Theo van der Burch Mick van Buren · Coen Burg · Peter Burg · Wouter Burger · Floris Burgers · Joop Burgers · Mitchell Burgzorg · Don Burhenne · Dick van Burik · Bowedee Burleson · Edward Burleson · Lorenzo Burnet · Dave Bus · Michael Buskermolen · Mike Busse · Alexander Büttner · Kees van Buuren · Marcel van Buuren · Wilco van Buuren · Erwin Buurmeijer · Robin Buwalda · Maurice Buys
C.
Freddy ten Caat · Theo ten Caat · Marco Cabo · Jerson Cabral · Ellery Cairo · Ridny Cairo · Rodney Cairo · Sandro Calabro · Gijs Cales · Peter Caljouw · Leo de Caluwé · Christol van Campenhout · Leo Canjels · Mario Captein · Willy Carbo · Ron Carli · Bart Carlier · Jurich Carolina · Mirano Carrilho · Marcel Cas · Luc Castaignos · Romeo Castelen · Marc Castelijn · Geoffrey Castillion · Henk ten Cate · Caner Cavlan · Mustafa Celen · Cihat Çelik · Michael Chacón · Abdelhali Chaiat · Ton du Chatinier · Tjaronn Chery · Youssef Chida · Arjan Christianen · Aschwin Christina · Alexander Christovão · Kenneth Cicilia · Nadir Çiftçi · Angelo Cijntje · Cerilio Cijntje · Jasper Cillessen · Jordy Clasie · Mick Clavan · Pong Clemencia · Pelle Clement · Tim de Cler · Martin Clerx · Phillip Cocu · Chris Coenen · Wiel Coerver · Delano a Cohen · Patrick Cohen · Halil Çolak · Jürgen Colin · Rob Collewijn · Jean Colombain · Sylvano Comvalius · Jerry Cooke · Louis Coolen · Rini Coolen · Hans Coort · Kaye Coppoolse · Peter Corbijn · Jacky Cordang · Florencio Cornelia · Tim Cornelisse · Yuri Cornelisse · Ton Cornelissen · Jordy van de Corput · Antonio Correia · Anthony Correia · Yannick Cortie · Nick Coster · Wietze Couperus · Gino Coutinho · Robert Cox · Erwin Cramer · Hans Cremer · Rikkert La Crois · Harry Crompvoets · Delano van Crooij · Vito van Crooij · Ulrich Cruden · Johan Cruijff · Jordi Cruijff · Martin Cruijff · Jan Cruijssen · Erik Cummins · Shayron Curiel · Richard Custers
D.
Alessio Da Cruz · Soufiane Dadda · Joop van Daele · Tom Daemen · Maurits van Dalen · Robert van Dam · Raynick Damasco · Alessandro Damen · Grad Damen · Gerrie Damen · Wessel Dammers · Frans Danen · Alvin Daniels · Joop Daniëls · Damil Dankerlui · Erixon Danso · Frits Dantuma · Jouke Dantuma · Brahim Darri · Egbert Darwinkel · Hannie Das · Rudy Das · Ronald Dassen · Matty Dassen · Chris David · Jeremias Carlos David · Edgar Davids · Jaap Davids · Lorenzo Davids · Harry Decheiver · Patrick Deckers · Jordy Deckers · Donovan Deekman · Jordy van Deelen · Wesley Deenen · Rudy Degenaar · Leo Degens · Gerrie Deijkers · Jan van Deinsen · Bennie Dekker · Chris Dekker · Rick Dekker · Tom Dekker · Vince Gino Dekker · Rob Delahaije · Marco van Delden · René van Delft · Aykut Demir · Frank Demouge · Teije ten Den · Dennis Dengering · Harry Dénis · Hans Denissen · Romano Denneboom · Stefano Denswil · Memphis Depay · Frans Derix · Harold Derix · Dirk Jan Derksen · Johan Derksen · Stijn Derkx · Fernando Derveld · Boy Deul · Jamal Dibi · Patrick van Diemen · Mark Diemers · Theo Dierckx · René van Dieren · Kevin van Diermen · Arjan van Dijk · Dick van Dijk · Dominique van Dijk · Gé van Dijk · Gregoor van Dijk · Hubert Dijk · Jan van Dijk · Leon van Dijk · Lubbe van Dijk · Mark van Dijk · Marten Dijk · Rob van Dijk · Ryan van Dijk · Sergio van Dijk · Virgil van Dijk · Henk Dijkhuizen · Marinus Dijkhuizen · Paul Dijkmans · Mitchell Dijks · Gerrie Dijkstra · Herman Dijkstra · Johan Dijkstra · Mart Dijkstra · Meindert Dijkstra · Sieb Dijkstra · Michael Dikken · Kevin Diks · Frank Dikstaal · Coen Dillen · Tjalling Dilling · Michael Dingsdag · Daan van Dinter · Martin van Dinter · Ivar van Dinteren · Jürgen Dirkx · Henk Dirven · Charles Dissels · Daan Disveld · Barry Ditewig · Dimitri Djollo · Stef Doedée · Danilho Doekhi · Björn van der Doelen · Lloyd Doesburg · Michel Doesburg · Pim Doesburg · Hüseyin Doğan · Jan Dommering · Luciano Dompig · Mitchell Donald · Mathijs Donatz · Ruud Donders · Ryan Donk · Dylan Donkers · Arno Doomernik · Pim van Dord · Steve van Dorpel · Jef Dorpmans · Emiel Dorst · Bas Dost · Douglas · Darl Douglas · Martin Drent · Royston Drenthe · Mels van Driel · Huub Driessen · Jay Driessen · Joël Drommel · Rick van Drongelen · Wouter Dronkers · Epi Drost · Henrico Drost · Jeroen Drost · Jesper Drost · Klaas Drost · Wout Droste · Ferdy Druijf · Jan Druyts · Laros Duarte · Lerin Duarte · Gert-Jan Duif · Jaap van Duijn · Rein van Duijnhoven · Alex van Duijvenbode · Bert van Duijvenbode · Edwin Duim · Marco van Duin · René van der Duin · Mike van Duinen · Sander Duits · Theo van Duivenbode · Willy Dullens · Denzel Dumfries · Chris van den Dungen · Hans van den Dungen · Ruud van den Dungen · John den Dunnen · Martin van Duren · Johnny Dusbaba · Wim Dusseldorp · Donny van der Dussen · Henk Duut · Orhan Džepar
E.
Arjan Ebbinge · Kyle Ebecilio · Lorenzo Ebecilio · Joost Ebergen · Tyronne Ebuehi · Soufian Echcharaf · Lee-Roy Echteld · Jos van Eck · René van Eck (1939) · René van Eck (1966) · Jan Willem van Ede · Tonny van Ede · Jack Edelbloedt · Steven Edwards · Herman van Eekeres · Tim Eekman · Tom van Eenennaam · Kingsley Ehizibue · Leo Ehlen · Rens van Eijden · René Eijer · Collin van Eijk · Marc van Eijk · René Eijkelkamp · Hans Eijkenbroek · Emiel van Eijkeren · Irvingly van Eijma · Frank van Eijs · Carel Eiting · Jurgen Ekkelenkamp · Karim El Ahmadi · Youssef El Akchaoui · Zakaria El Azzouzi · Stanley Elbers · Marcel Elberse · Mario Eleveld · Anwar El Ghazi · Rafik El Hamdi · Mounir El Hamdaoui · Mohamed El Hankouri · Redouan El Hankouri · Eljero Elia · Adham El Idrissi · Mostapha El Kabir · Ali El Khattabi · Juul Ellerman · Ferdi Elmas · Mimoun Eloisghiri · Menno van Elsas · Kurt Elshot · Mitchell Elshot · Richard Elzinga · Wilfried Elzinga · Urby Emanuelson · Raymon van Emmerik · Marvin Emnes · Jan Endeman · Mark Engberink · Kjelt Engbers · Orlando Engelaar · Yvo van Engelen · Frank Ensink · Bjorn Eppenga · Hans Erkens · Dick Ernst · Ronny van Es · Dion Esajas · Etiënne Esajas · Harvey Esajas · Malcolm Esajas · Noud van Esdonk · Silvinho Esajas · Raoul Esseboom · Frans van Essen · Kevin van Essen · Anne Evers · Brenny Evers · Remco Evers · Ties Evers · Jan Everse jr. · Jan Everse sr. · Tarik Evre
F.
Ernest Faber · Robin Faber · Gino Facenna · Karim Fachtali · Winston Faerber · Raymond Fafiani · Hicham Faik · Rodney Falix · Erik Falkenburg · Jorzolino Falkenstein · Mohammed Faouzi · Reginald Faria · Lassana Faye · Haaije Feenstra · Gino Felixdaal · Leroy Fer · Carlito Fermina · Guyon Fernandez · Maickel Ferrier · John Feskens · Jim van Fessem · Peter Feteris · Renze Fij · Sander Fischer · Mark-Jan Fledderus · Marcel Fleer · Melvin Fleur · Niels Fleuren · Frits Flinkevleugel · Sherel Floranus · Jahmill Flu · Ries Fok · Navarone Foor · Jan Formannoy · Carlos Fortes · Jeffry Fortes · Guy François · Purrel Fränkel · Ray Fränkel · Peter Franken · Piet Fransen (Groningen) · Piet Fransen (Vlierden) · Henk Fraser · Fabian de Freitas · Erwin Friebel · Loek Frijns · Robert Fuchs · Grads Fühler · Jeroen Fühler · Johan Fühler · Cerezo Fung a Wing
G.
Jordan van der Gaag · Mitchell van der Gaag · Louis van Gaal · Juriën Gaari · Jan Gaasbeek · Cody Gakpo · Geoffrey Galatà · Barry van Galen · Martijn van Galen · Hans Galgenbeld · Hans Galjé · Joop Gall · Koen Garritsen · Jean-Paul van Gastel · Tigran Gazarjan · Martin van Geel · Peet Geel · Joep van Geelkerken · Ruud Geels · Rick Geenen · John van Geenen · Mike de Geer · Lutsharel Geertruida · Arne van Geffen · Ben van Gelder · Desmond Gemert · Dennis Gentenaar · Marco Gentile · Leroy George · Peter Gerards · Herman Gerdsen · Niels Gerestein · Ben Gerritsen · Dennis Gerritsen · Maico Gerritsen · Patrick Gerritsen · André van Gerven · Jan Gerver · Sander van Gessel · Jan van Gestel · François Gesthuizen · Elden de Getrouwe · Zef Geurten · Mart van de Gevel · Aron Gielen · Roderick Gielisse · Jack de Gier · Piet Giesen · Cor van der Gijp · Dennis van der Gijp · René van der Gijp · Wim van der Gijp · Dyon Gijzen · Tim Gilissen · Hans Gillhaus · Richard van Gils · Wanny van Gils · Marco van Ginkel · Paul Gladon · Ulrich van Gobbel · Gill Göbel · Edwin Godee · Joey Godee · Giovano Gödeken · Aart Goedhart · Ed de Goeij · Fred Goemans · Leendert de Goey · Serdar Gökkaya · Kevin Gomez Nieto · Harrie Gommans · Peter Gommeren · Colin van Gool · Steve Goossen · Jan Goossens · John Goossens · Roy Goossens · Wilbert Goossens · Henk van Goozen · Toine Gorissen · Ferhat Görgülü · Jan van Gorp · Dean Gorré · Kenji Gorré · Coen Gortemaker · Donny Gorter · Edwin Gorter · Kevin Görtz · Rinus Gosens · Bas Gösgens · Jan Gösgens · Erik Gouda · Kenneth Goudmijn · Richard Goulooze · Ninos Gouriye · Raimond van der Gouw · Jeffrey Gouweleeuw · Bert Gozems · Edwin de Graaf · Jaan de Graaf · Roel de Graaff · Ronald Graafland · Raymond Graanoogst · Maurice Graef · Giovanni Gravenbeek · Danzell Gravenberch · Ryan Gravenberch · Serginho Greene · Bart Griemink · Fred Grim · Henk Grim · Jan van Grinsven · Ab Gritter · Eric Groeleken · René Groen · Joey Groenbast · Alfons Groenendijk · Hans Groenendijk · Jan Groenendijk · Piet Groeneveld · Jan Groeneweg · Nicky van de Groes · Cees Groot · Henk Groot · Bart de Groot · Donny de Groot · Pleun de Groot · Ron de Groot · Roy Grootaert · Dammyano Grootfaam · Melvin Grootfaam · Indy Groothuizen · Guillano Grot · Jay-Roy Grot · Sherwin Grot · Gerard Gruisen · René Grummel · Edwin Grünholz · Wouter Gudde · Danny Guijt · Michel van Guldener · Ruud Gullit · Lars Gulpen · Cedric van der Gun · Gert Peter de Gunst · Kees Guijt · Ton Guijt · Jonathan de Guzman · Edwin Gyasi · Raymond Gyasi
H.
Guus Haak · Arie Haan · Christian de Haan · Erik de Haan · Ferry de Haan · Foppe de Haan · Henk de Haan · Michel Haan · Albert van der Haar · Hans van de Haar · Martin Haar · Ramon van Haaren · Ricky van Haaren · Bobby Haarms · Fons van Haastrecht · Winnie Haatrecht · Joost Habraken · Anouar Hadouir · Lex van Haeften · Giel Haenen · Erik ten Hag · Hanne Hagary · Arjen Hagenauw · Warner Hahn · Richard Haklander · Arsenio Halfhuid · Jan Halle · Leo Halle · Jan van Halst · Harry van den Ham · Maurice van Ham · Piet Hamberg · Mohamed Hamdaoui · Ronald Hamming · Ype Hamming · Gert van Hanegem · Willem van Hanegem · Huub Hanneman · Johan Hansma · Eugène Hanssen · Nico Hanssen · Ridgeciano Haps · Bertus de Harder · Jeff Hardeveld · Cor van der Hart · Mickey van der Hart · Chris Hartjes · Doğucan Haspolat · Carlos Hasselbaink · Jimmy Floyd Hasselbaink · Marvin Hasselbaink · Nigel Hasselbaink · Hans Hateboer · Stevie Hattu · Pantelis Hatzidiakos · Mike Havekotte · Dido Havenaar · Ben Haverkort · Johan Havermans · Thom Haye · Gerdo Hazelhekke · Puck van Heel · Hans Heeren · Henri Heeren · Marco Heering · Kai Heerings · Freek Heerkens · Remco Heerkens · Ron Heesakkers · Sander Heesakkers · Willie Heesakkers · Dirk Heesen · Roy Heesen · Joop Heezen · Marc Hegeman · Frans van der Heide · Joop van der Heide · Marco van der Heide · Ruud ter Heide · Sandor van der Heide · Erik Heijblok · Ted Heijckmann · Dennis van der Heijden · Jan-Arie van der Heijden · Pascal Heije · Nol Heijerman · Harrie Heijnen · John Heijster · John Heitinga · Jan van 't Hek · Glenn Helder · Eric Hellemons · Dick Helling · Wilco Hellinga · Sergio Hellings · Marcel van Helmond · Albert Helsper · Roel van Hemert · Michiel Hemmen · Rick Hemmink · Raoul Henar · Joop Hendricks · Bas Hendriks · Jos Hendriks · Jurgen Hendriks · Peter Hendriks (voetballer, 1958) · Peter Hendriks · Reinder Hendriks · Ronald Hendriks · Sam Hendriks · Terry Hendriks · Thijs Hendriks · Jan Hendriksen · Roy Hendriksen · Jorrit Hendrix · Nick Hengelman · Peter van der Hengst · Francois Herben · Edwin Hermans · Jacques Hermans · Erwin Hermes · Ferdino Hernandez · Jos van Herpen · Youssouf Hersi · Damien Hertog · Kai van Hese · Léon Hese · Danny Hesp · Ruud Hesp · Willem Hesselink · Jeroen Heubach · Richard van Heulen · Ruud Heus · Arjan van Heusden · Jasper Heusinkveld · Arafath Heuvel · Arturo ten Heuvel · Jan van den Heuvel · Laurens ten Heuvel · Hector Hevel · Jelle van der Heyden · Tom Hiariej · Guus Hiddink · Karel Hiddink · René Hiddink · Joop Hiele · Cor Hildebrand · Edwin Hilgerink · Rick Hilgers · Delano Hill · Bart van Hintum · Marc van Hintum · Giovanni Hiwat · Patrick Hobbelen · Marc Höcher · Davy Hodselmans · Wesley Hoedt · Jergé Hoefdraad · Frans Hoek · Hans van der Hoek · Milan Hoek · Oeki Hoekema · Danny Hoekman · André Hoekstra · Koko Hoekstra · Peter Hoekstra · Sape Hoekstra · Danny Hoesen · Coen van der Hoeven · Jochem van der Hoeven · Wim Hofkens · Kevin Hofland · Maurice Hofman · René Hofman · Bennie Hofs · Henk Hofs · Nicky Hofs · Arno Hofstede · Bernard Hofstede · Peter Hofstede · Tim Hofstede · Thijs van Hofwegen · Jesper Hogedoorn · Frank Hol · Grafton Holband · Robby Holder · Danny Holla · Dick Hollander · Dave Hollanders · Dennis Hollart · Ruben Hollemans · John Holshuijsen · Marco Holster · Edwin van Holten · Wout Holverda · Melvin Holwijn · Patrick Hondeveld · Robert Hoofs · Johan van der Hooft · Marco van Hoogdalem · John van den Hoogenband · Rick Hoogendorp · Jeffrey Hoogervorst · Adrie Hoogesteger · Berry Hoogeveen · Justin Hoogma · Nico-Jan Hoogma · Jordi Hoogstrate · Geraldo Hoogvliets · Elson Hooi · Pierre van Hooijdonk · Sydney van Hooijdonk · Jos Hooiveld · Ronald Hoop · Fred van der Hoorn · Mike van der Hoorn · Jizz Hornkamp · Olivier ter Horst · Wim van der Horst · Eelco Horsten · Thomas Horsten · Brutil Hosé · Roald van Hout · Thomas van den Houten · Xander Houtkoop · Peter Houtman · Max Houttuin · Henk Houwaart · Thijs Houwing · Hugo Hovenkamp · Arthur Hoyer · Piet Hubers · Max Huiberts · Thomas Huijben · Piet Huijg · Mats van Huijgevoort · Sander van Huijksloot · Kevin Huijsman · Daan Huiskamp · Marcel Huisman · Robin Huisman de Jong · Pieter Huistra · Toine van Huizen · Willem Huizing · Harris Huizingh · Gerard Hullegie · Barry Hulshoff · Ben Hulshoff · Dennis Hulshoff · André Hulshorst · Santy Hulst · Luuk Hultermans · Arjan Human · Torino Hunte · Klaas-Jan Huntelaar · Enzo Huntink · Willem Hupkes · Guus Hupperts · Anthony van den Hurk · Ton van den Hurk · Theo Husers · Lars Hutten · Leon Hutten · Rob Hutting · Johan Huybregts · Dave Huymans · Donny Huijsen
I.
Daan Ibrahim · Fouad Idabdelhay · Oussama Idrissi · Kees van Ierssel · Raily Ignacio · Mohamed Ihattaren · Cedric Ihalauw · Tom IJzerman · René IJzerman · Lex Immers · Silvan Inia · Milad Intezar · Ricardo Ippel · Shabir Isoufi · Rinus Israël
J.
Bas Jacobs · Brian Jacobs · Jaap Jacobs · Regilio Jacobs · Toon Jacobs · Ves Jacobs · Wim Jacobs · Kew Jaliens · Nico Jalink · Gaby Jallo · Rangelo Janga · Daryl Janmaat · Paul Jans · Ron Jans · Jens Janse · Anco Jansen · Bart Jansen · Bert Jansen · Frans Jansen · Geert Jansen · Jochem Jansen · Johan Jansen · Johnny Jansen · Kees Jansen · Kevin Jansen · Michael Jansen · Nico Jansen · Richard Jansen · Roland Jansen · Rudy Jansen · Ruud Jansen · Stefan Jansen · Wim Jansen · Anton Janssen · Bert-Jan Janssen · Dennis Janssen · Frans Janssen · Henk Janssen · Joop Janssen · Joris Janssen · Mark Janssen · Noud Janssen · Paul Janssen · Roel Janssen (1975) · Roel Janssen (1990) · Simon Janssen · Theo Janssen · Tim Janssen · Vincent Janssen · Willem Janssen · Willy Janssen · Cas Janssens · Felino Jardim · Fred Jaski · Noah Jaspers · Julian Jenner · Jan Jeuring · Arco Jochemsen · Collins John · Joshua John · Ola John · Paddy John · Martin Jol · Shalimar Jones · André de Jong · Dave de Jong · Frenkie de Jong · Jan de Jong · Jean-Paul de Jong · Jerry de Jong · John de Jong (1966) · John de Jong (1977) . Kees de Jong · Luuk de Jong · Maarten de Jong · Marco de Jong · Max de Jong · Nick de Jong · Nigel de Jong · Siem de Jong · Theo de Jong · Calvin Jong-A-Pin · Jan Jongbloed · Renaldo Jongebloet · Gerrie de Jonge · Jan de Jonge · Diego Jongen · Ricardo de Jongh · Anton Jongsma · Pascal Jongsma · Jaap Jonk · Wim Jonk · Jos Jonker · Yvo Joordens · Anton Joore · Dave Joosten · Patrick Joosten · Guus Joppen · Florian Jozefzoon · Peter Jungschläger · Jurrick Juliana · Hidde Jurjus · Gillian Justiana
K.
Arjan van der Kaaij · Lion Kaak · Tom Kaak · Daniël van Kaam · Rob van der Kaay · Tarik Kada · Ferdi Kadıoğlu · Ekrem Kahya · Ruud Kaiser · Anouar Kali · Moussa Kalisse · Tom Kalkhuis · Issa Kallon · Lloyd Kammeron · Guido van de Kamp · Ton Kamphues · Joeri de Kamps · Alex Kamstra · Jan Kan · Piet de Kant · Piet Kantebeen · Leon Kantelberg · Johan Kappelhof · Mitchell Kappenberg · Khalid Karami · John Karelse · Diego Karg · André Karnebeek · Frank Karreman · Rick Karsdorp · Gervane Kastaneer · Omar Kavak · Sergio Kawarmala · Cees Keizer · Gerrit Keizer · Marcel Keizer · Piet Keizer · Orpheo Keizerweerd · Rob Kelderman · Sander Keller · André Kemper · Jack Kemper · Peter Kemper · Ab Kentie · Gyrano Kerk · Bram van Kerkhof · Gerard van de Kerkhof · René van de Kerkhof · Sven van de Kerkhof · Willy van de Kerkhof · Pierre Kerkhoffs · Gerard Kerkum · Dolf Kerklaan · Benny Kerstens · Leo Kerstges · Sinan Keskin · Eric van Kessel · Gino van Kessel · Jeffrey Ket · Jeroen Ketting · Rick Ketting · Theo Keukens · Piet Keur · Tim Keurntjes · Cees Kick · Maik van den Kieboom · Ricardo Kieboom · Robbin Kieft · Wim Kieft · Maikel Kieftenbeld · Aad Kila · Hasan Kiliç · Ricardo Kip · Rob de Kip · Kevin van Kippersluis · Ricardo Kishna · Kees Kist · Teun Kist · Dominique Kivuvu · Robert Klaasen · Davy Klaassen · Jan Klaassens · Sean Klaiber · Ruben Klaver · Frenk van der Kleij · Harry Klein · Marcel Kleizen · Joop de Klerk · Gerrie Kleton · Jan Klijnjan · Frans van der Klink · Daan Klinkenberg · Ronald Klinkenberg · Gersom Klok · Marc Klok · René Klomp · Tieme Klompe · Alex Klompstra · Wilco Klop · Oger Klos · Jan Klouwer · Gerrit Kluin · Pepijn Kluin · Patrick Kluivert · Andro Knel · Alfred Knippenberg · Mats Knoester · Ruud Knol · Abe Knoop · Richard Knopper · Kjell Knops · Glenn Kobussen · Serhat Koç · Menno Koch · Johan de Kock · Erwin Koeman · Martin Koeman · Ronald Koeman · Erwin Koen · Henk Koenders · Joop Koenders · Milano Koenders · Frans Koenen · Maurice Koenen · Herman Koers · Melvin Koetsier · Danny Koevermans · Wim Koevermans · Leon de Kogel · Ruben Kogeldans · Paul Kok · Robert Kok · Orkun Kökçü · Niels Kokmeijer · Marnix Kolder · Melvin Kolf · Santi Kolk · René Kolmschot · Rodney Kongolo · Terence Kongolo · Gerry Koning · Hans de Koning · Marcel Koning · Joey Konings · Ties Konings · Tim Konings · Bert Konterman · Dick Kooijman · Frank Kooiman · Wim Kooiman · Jeffrey Kooistra · Werner Kooistra · Ruud Kool · Patrick Koolen · Dean Koolhof · Jurrie Koolhof · Ryan Koolwijk · Coy Koopal · Martin Koopman · Tjeerd Koopman · Luuk Koopmans · Teun Koopmeiners · Rogier Koordes · Marco Koorman · Adick Koot · Marc Koot · Cees van Kooten · Mike van der Kooy · Dico Koppers · Joop Korebrits · Joop Korevaar · Tjeerd Korf · Cees Kornelis · Frank Korpershoek · Michel van de Korput · Willem Korsten · Geert de Kort · Giovanni Korte · Jan Korte · Roy Kortsmit · Romario Kortzorg · Bok de Korver · Frans Körver · Jo Körver · Adrie Koster · Ewald Koster · Badre Kotbani · Youssef Koubali · Aad Koudijzer · Kees Koudstaal · Jack Koumans · Wilmer Kousemaker · Frank van Kouwen · Piet Kraak · Eddy Kraal · Adrie van Kraaij · Hans Kraay jr. · Hans Kraay sr. · Jordy van de Kracht · Chiel Kramer · Frank Kramer · Gerrit Kramer · Michiel Kramer · Ruud Kras · Wim Kras · Michel Kreek · Bertram Kreekels · Reinier Kreijermaat · Kees Krijgh (senior) · Kees Krijgh (junior) · Dennis Krijgsman · Ad Krijnen · Wilco Krimp · Dennis Krohne · Ruud Krol · Elroy Kromheer · Jan Kromkamp · Tom Krommendijk · Jack de Kroon · Michel Kruijer · Ton de Kruijk · Quin Kruijsen · Jelle van Kruijssen · Michel Kruin · Michael van der Kruis · Sander Kruis · Arnold Kruiswijk · Piet Kruiver · André Krul · Tim Krul · Edwin de Kruyff · Gert Kruys · Rick Kruys · Hendrie Krüzen · Willy van der Kuijlen · Kees Kuijs · Dirk Kuijt · Piet van der Kuil · Jessey Kuiper · Martijn Kuiper · Nicky Kuiper · Bas Kuipers · Michel Kuipers · Nick Kuipers (1988) · Nick Kuipers (1992) · Johan Kulhan · Theo Kulsdom · Christian Kum · Jorrit Kunst · Harmen Kuperus · Gerard Kuppen · Koos Kuut · Brandley Kuwas · Kees Kwakman · Klaas Kwakman · Wim Kwakman · Derre Kwee
L.
Tscheu La Ling · Koen van de Laak · Martin Laamers · Arjan van der Laan · Dirk van der Laan · Harry van der Laan · Martijn van der Laan · Robin van der Laan · Marco de Laat · Zakaria Labyad · Darryl Lachman · Jo Lacroix · Piet Lagarde · Wim Lagendaal · Heimen Lagerwaard · Soufiane Laghmouchi · Vladimir Laisina · Hannes Lalopua · Jeroen Lambers · Hay Lamberts · Lars Lambooij · Michael Lamey · Dirk Lammers · Gregory Lammers · Jan Lammers · John Lammers · Sam Lammers · Roberto Lanckohr · Tjeerd van 't Land · Wim Landman · Rob Landsbergen · Denny Landzaat · Noa Lang · Jelle de Lange · Paul de Lange · Pieter Langedijk · Rik van de Langenberg · Michel Langerak · Joop Lankhaar · Dyllan Lanser · Quido Lanzaat · John Laponder · Louis Laros · Terry Lartey Sanniez · Theo Laseroms · Bart Latuheru · Caifano Latupeirissa · Marc Latupeirissa · Rik Laurs · Jan Lecker · Urvin Lee · Patrick Leeflang · Tommie van der Leegte · Ad Leemans · Clint Leemans · Frank van Leen · Pieter van Leenders · Aad Leenheer · Benjamin van Leer · Ilja van Leerdam · Kelvin Leerdam · Carlo de Leeuw · Leo de Leeuw · Melvin de Leeuw · Michael de Leeuw · Marcellino van der Leeuw · Henk van Leeuwen · Timon van Leeuwen · Tonny van Leeuwen · Peter Leeuwenburgh · John Leeuwerik · Ramon Leeuwin · Bas Leferink · Niki Leferink · Richal Leitoe · Jeffrey Leiwakabessy · Julian Lelieveld · Henk Lelieveld · Jeroen van der Lely · Gerard van der Lem · Cor Lems · Ronald Lengkeek · Jeremain Lens · Sigi Lens · Abe Lenstra · Arie van Lent · Raymond Lenting · Willem Letemahulu · Timo Letschert · Sjaak Lettinga · Gerard van Leur · Erwin Leurink · Willem Leushuis · Fred Leusink · Tobias Levels · Fernando Lewis · Peter van der Leij · André van der Ley · Alwin Leysner · Raymond Libregts · Thijs Libregts · Mart Lieder · Roël Liefden · Marcel Liesdek · Ruben Ligeon · Matthijs de Ligt · Stefano Lilipaly · Josimar Lima · Dominggus Lim-Duan · Antoine van der Linden · Cees van der Linden · Jop van der Linden · Tonny van der Linden · Marcel Lindenaar · Björn Lindenbergh · Olaf Lindenbergh · Hans Linders · Bob Lindhout · Evert van Linge · Ortwin Linger · Edward Linskens · Bryan Linssen · Edwin Linssen · Jan Linssen · Sjoerd Linssen · Evert Linthorst · Patrick Lip · Willi Lippens · Junior Livramento · Jürgen Locadia · Hugo Lochtenbergh · Patrick Lodewijks · Huub Loeffen · Robbert te Loeke · John van Loen · Youri Loen · John van Loenhout · Jan Lohman · Cees Lok · Ton Lokhoff · Theo van Londen · Didi Longuet · Mat Loo · Brian van Loo · Augustine Loof · Niek Loohuis · Erwin van de Looi · Marcel Looijer · Stijn de Looijer · Erwin Looms · Mark Looms · Jack van Loon · Winand van Loon · Robert Loontjens · Mark de Loor · Glenn Loovens · Hans Loovens · Cecilio Lopes · Patrick Lopes Martins da Veiga · Santinho Lopes Monteiro · Tyrone Loran · Dirk Lotsij · Frits Louer · Eli Louhenapessy · Oni Louhenapessy · Jelle de Louw · Jan Louwers · Harry Lubse · Derrick Luckassen · Kevin Luckassen · Theo Lucius · Eric van der Luer · Klaas Lugthart · Jos Luhukay · Kees Luijckx · Mark Luijpers · Ramon Luijten · Gijs Luirink · Cor Luiten · Ramon Lujano Benavides · Frank Lukassen · Jody Lukoki · Jeroen Lumu · Anthony Lurling
M.
Nassir Maachi · Mark van der Maarel · Jean Maas · Pascal Maas · Rob Maas · Robert Maaskant · Lambert Maassen · Darren Maatsen · Ingmar Maayen · Sherjill Mac-Donald · Stanley MacDonald · Calvin Mac-Intosh · Hedwiges Maduro · Coen Maertzdorf · Luuk Maes · René Maessen · Arjan Magielse · Barry Maguire · Aschraf El Mahdioui · Adam Maher · Mimoun Mahi · Roy Makaay · Josemar Makiavala · Mohamed El Makrini · Tyrell Malacia · Adri van Male · Donyell Malen · Fons Mallien · Dion Malone · Erik Manders · Jurjan Mannes · Miel Mans · Aad Mansveld · Elvis Manu · Bram Marbus · Cees Marbus · Dirk Marcellis · Levi Marengo · Ludcinio Marengo · Luc Mares · Nico Mares · Richonell Margaret · Gianluca Maria · Eugène Marijnissen · Ton Marijt · Wouter Marinus · Gévero Markiet · Gerard Marsman · Nick Marsman · Theo Martens · Angelo Martha · Benjamin Martha · Cuco Martina · Derwin Martina · Javier Martina · Shermaine Martina · Shermar Martina · Bruno Martins Indi · Quenten Martinus · Shelton Martis · Robbert Maruanaya · Bert van Marwijk · Peter Maseland · Jethro Mashart · Milan Massop · Pierre Massy · Patrick ter Mate · Peter Matena · Justin Mathieu · Joris Mathijsen · Danny Mathijssen · Jurgen Mattheij · Paul Matthijs · Joop van Maurik · Jessy Mayele · Kelvin Maynard · Noussair Mazraoui · Henk Medik · Haris Međunjanin · Ben Meedendorp · Dave van der Meer · Erik van der Meer · Nico van der Meer · Richard van der Meer · Rick van der Meer · Robin van der Meer · Martijn Meerdink · Toon Meerman · Marcel Meeuwis · Hans Meeuwsen · Andy van der Meijde · Wim van der Meijden · Erik Meijer · Geert Meijer · Henny Meijer · Jan Meijer · Rogier Meijer · Bert de Meijer · Henry Meijerman · Aaron Meijers · Pauke Meijers · Paul Meijers · Wim Meijers · Léon Meys · Danny van den Meiracker · Mario Melchiot · Eef Melgers · Harry Melis · Noud van Melis · David Mendes da Silva · Ahmad Mendes Moreira · Garry Mendes Rodrigues · Queensy Menig · Kofi Mensah · Bertus Mensert · Danny Menting · Tom Menting · Damiën Menzo · Stanley Menzo · Papito Merencia · Hurşut Meriç · Leen van de Merkt · Dylan Mertens · Jef Mertens · Eric van de Merwe · Peter van de Merwe · Fouzi Mesaoudi · Ferry Mesman · Ali Messaoud · Shkodran Metaj · Abdel Metalsi · Edward Metgod · John Metgod · Rudolf Metz · Cor de Meulemeester · Timothy van der Meulen · Erik Meulendijk · Rihairo Meulens · John Meuser · Melle Meulensteen · Wim Meutstege · Geoffrey Meye · Jan Michels · Rinus Michels · Diego Michiels · Hennie Michielsen · Daryl van Mieghem · Ken van Mierlo · Toine van Mierlo · Piet van Miert · Theo Migchelsen · Hilmi Mihci · Humphrey Mijnals · Dustin Mijnders · Gerrit Mintjes · Damon Mirani · Cendrino Misidjan · Virgil Misidjan · Kevin Moeliker · Oscar Moens · Zain Moghal · Youness Mokhtar · Beau Molenaar · Johan Molenaar · Keje Molenaar · Mario Molenaar · Robert Molenaar · Rogier Molhoek · Alexander Mols · Michael Mols · Michel Mommertz · Ricardo Moniz · Kenneth Monkou · Jan Monster · Sanny Monteiro · Wim Moorman · Paco van Moorsel · Gerard van Moorst · Dani van der Moot · Jos Mordang · Soufian Moro · Egbert ter Mors · Aad de Mos · Karim Mossaoui · Frank van Mosselveld · Coen Moulijn · Samir El Moussaoui · Hawbir Moustafa · Ibad Muhamadu · Arnold Mühren · Gerrie Mühren · Robert Mühren · Anne Mulder · Bob Mulder · Dustley Mulder · Erwin Mulder · Hans Mulder (1954) · Hans Mulder (1987) ·Jan Mulder (1945) · Jan Mulder (1961) · Jan Mulder (1964) · Justin Mulder · Nick Mulder · Youri Mulder · Dick Mulderij · Eef Mulders · Paul Mulders · Bennie Muller · Danny Muller · Wim Muller · Robin Muller van Moppes · Frans de Munck · Cees van de Munnik · Richie Musaba · Kiki Musampa · Riga Mustapha · John Mutsaers · Bart van Muyen
N.
Junas Naciri · Lesley Nahrwold · Muslu Nalbantoğlu · Adri Nanlohy · Dick Nanninga · Furdjel Narsingh · Luciano Narsingh · David Nascimento · Gijs Nass · Jan Nederburgh · Hennie van Nee · Wilburt Need · Jef de Neeling · Armand Neeskens · Hans Neeskens · Johan Neeskens · John Neijenhuis · Tim Nelemans · Toon Nelemans · Casper Nelis · Robin Nelisse · Miquel Nelom · Gregory Nelson · Gevaro Nepomuceno · Jeffrey Neral · Marcel van der Net · Peter Netten · Yoëll van Nieff · John van Nielen · Reuven Niemeijer · Leonard Nienhuis · Dave Nieskens · Norichio Nieveld · John Nieuwenburg · Steef Nieuwendaal · Jörg van Nieuwenhuijzen · Kees van Nieuwenhuizen · Leon van Nieuwkerk · Bart Nieuwkoop · Thijs Nieuwland · Lars Nieuwpoort · Sven Nieuwpoort · Jos van Nieuwstadt · Boy Nijgh · Daniël Nijhof · Boy Nijholt · Gianluca Nijholt · Luc Nijholt · Alfred Nijhuis · Ben Nijhuis · René Nijhuis · Arnold Nijkamp · Stefan Nijland · Pascal de Nijs · Angelo Nijskens · Frans Nijssen · Makkie Nijssen · Toon Nijssen · Ruud van Nistelrooij · Michel Nok · Frits Nöllgen · Dennis de Nooijer · Gérard de Nooijer · Jeremy de Nooijer · Regillio Nooitmeer · Farshad Noor · Tom Noordhoff · Mark Noorlander · Bas van Noortwijk · Paul Nortan · Jan Notermans · René Notten · Abdelhak Nouri · Henny Noyen · Jeffrey van Nuland · Arthur Numan · Klaas Nuninga · Bram Nuytinck · Erwin Nuytinck
O.
Arie Obdam · Joop Odenthal · Marcel Oerlemans · Rick van den Oever · Ronald van Oeveren · Rachid Ofrany · Martin Okhuijsen · Edwin Olde Riekerink · Jan Olde Riekerink · Steve Olfers · Robbert Olijfveld · Frank Olijve · Ron Olyslager · Sergio Ommel · Murat Önal · Terell Ondaan · Rienk Onsman · Peter van Ooijen · André Ooijer · Ab van Oorschot · Jason Oost · Marcel Oost · Albert van Oosten · Leen van Oosten · Mark Oosterhof · René Oosterhof · Jan Oosterhuis · Ard Oosterlee · Ron van Oosterom · Arnold Oosterveer · Jari Oosterwijk · Henk Oosterwold · Ceriel Oosthout · Joseph Oosting · André Oostrom · Sander Oostrom · Michel van Oostrum · Barry Opdam · Edo Ophof · Martin van Ophuizen · Johnatan Opoku · Eric Orie · Yanick van Osch · Paul Oschner · Jan van Osenbruggen · Mohammed Osman · Lou Otten · Mark Otten · Bryan Ottenhoff · Heini Otto · Arie de Oude · Niels Oude Kamphuis · Thomas Oude Kotte · Danny den Ouden · Geert den Ouden · Piet van Oudenallen · Piet Ouderland · John Oude Wesselink · Bilal Ould-Chikh · Tarik Oulida · Rob Ouwehand · Thomas Ouwejan · Charlie van den Ouweland · Joep van den Ouweland · Elvio van Overbeek · Piet van Overbeek · Louis Overbeeke · Joris van Overeem · Sjoerd Overgoor · Tomas Overhof · Edwin Overmars · Marc Overmars · Tom Overtoom · Willie Overtoom · Niels Overweg · Segun Owobowale · Leeroy Owusu · Quincy Owusu-Abeyie · Okan Özçelik · Serdar Öztürk · Oğuzhan Özyakup
P.
Kenneth Paal · René Paardekooper · Daan Paau · Bas Paauwe · Cees Paauwe · Patrick Paauwe · Dave Padding · Sergio Padt · Ton van der Padt · Maarten Paes · Boudewijn Pahlplatz · Theo Pahlplatz · Ronnie Pander · Elroy Pappot · Sjors Paridaans · Rajiv van La Parra · Shane Parris · Jacques van der Pas · Ferd Pasaribu · Eric te Paske · Alex Pastoor · Eddie Pasveer · Remko Pasveer · Johan Pater · Kevin Patijn · Fred Patrick · Edinho Pattinama · Jordão Pattinama · Ton Pattinama · Mitchel Paulissen · André Paus · Ted van de Pavert · Frans Paymans · Desevio Payne · Zeus de la Paz · Luís Pedro · Patrick Peelen · Marcel Peeper · Maarten Peijnenburg · Cor Peitsman · Johan Pelk · Henry Pelleboer · Jos Peltzer · Joey Pelupessy · Guido Pen · Dennis van der Pennen · Rinke Pennings · Rob Penders · Jo Pepels · Ard van Peppen · Fabian Peppinck · Marlon Pereira · Steven Pereira · Robin van Persie · Ab Persijn · Cas Peters · Jan Peters (Feyenoord) · Jan Peters (NEC, AZ'67) · Jordens Peters · Marcel Peters · Tim Peters · Peet Petersen · Bobby Petta · Rob Philippen · Guyon Philips · Henk Pieneman · Milco Pieren · Kik Pierie · Erik Pieters · Eddy Pieters Graafland · Arië Pietersma · Kees Pijl · Alex Pijper · Peter Pijpers · Miel Pijs · Hayri Pinarci · Brian Pinas · Toevarno Pinas · Lorenzo Piqué · Mario Piqué · Mitchell Piqué · Everon Pisas · Roy Pistoor · Johan Plageman · Pablo Plak · Arjan van der Plas · Rini Plasmans · Johan Plat · Stefan Plat · Melvin Platje · Timo Plattel · Rik Platvoet · Gregory Playfair · Gilbrano Plet · Glynor Plet · Melvin Plet · Peter Pleumeekers · Nick van der Ploeg · Gerrit Plomp · Richard Plug · Ab Plugboer · Marvin van der Pluijm · Wiljan Pluim · Rick Plum · Hans van der Pluym · Romeo Pocorni · Rob Poell · Rydell Poepon · Bert van de Pol · Sjaak Polak · Bram van Polen · Michel Poldervaart · Wesley Pollemans · Roger Polman · René Ponk · Jan Poortvliet · Bert van der Poppe · Danny Post · Edwin Post · Hans Posthumus · Stefan Postma · Paul Postuma · Cor Pot · Joran Pot · Marthijn Pothoven · Patrick Pothuizen · Michael Potkamp · Jan Pouls · Coen Poulus (voetballer) · Coen Poulus (1944) · Berry Powel · Alexander Prent · Co Prins · Lesmond Prinsen · Jerold Promes · Marino Promes · Quincy Promes · Geoffrey Prommayon · Marcel Pronk · Ton Pronk · Ton Pronk · Davy Pröpper · Robin Pröpper · Anduele Pryor · Dennis Purperhart · Djimmie van Putten · Peter van Putten · Eddy Putter
Q.
Bertus Quaars · Willy Quaedackers · Coen Quaden · Jo Quaden · Sanny Quaden · Paul Quasten · Erik Quekel · Bernard Quinoo
R.
Herman van Raalte · Jan van Raalte · Evert Radstaat · Roger Raeven · Levi Raja Boean · Prince Rajcomar · Rewien Ramlal · Carlos Ramos · Guy Ramos · Bart Ramselaar · Kaj Ramsteijn · Oscar van Rappard · Robert-Jan Ravensbergen · André Ravestijn · Maurice Rayer · Mohamed Rayhi · Tim Receveur · Iwan Redan · Eric Redeker · Bennie Redel · Dennis van der Ree · Peter Reekers · Rob Reekers · Piet van Reenen · Errol Refos · Ferry de Regt · Erik Regtop · Hans Reijnders · Etiënne Reijnen · Roger Reijners · Jules Reimerink · Koen Reinerink · Michael Reiziger · Karim Rekik · Peter Remie · Jan Renders · Maikel Renfurm · Ronnie Reniers · Jesse Renken · Sjoerd Rensen · Rob Rensenbrink · Jan van Renswouw · Johnny Rep · Leandro Resida · Leroy Resodihardjo · Stan Respen · Peter Ressel · Martijn Reuser · Carlo de Reuver · Marwin Reuvers · Martin Reijnders · Remy Reijnierse · Ricardo van Rhijn · Hans Ribberink · Jerson Anes Ribeiro · Fernando Ricksen · André de Ridder · Daniel de Ridder · Eddy Ridderhof · Jaïro Riedewald · Chris Riemens · Ben Rienstra · Daan Rienstra · Ton Rietbroek · Bert Riether · Ben Rietveld · Oliver Rifai · Maceo Rigters · Daniël Rijaard · Frank Rijkaard · Cock Rijkens · Laurens Rijnbeek · Nico Rijnders · Donny Rijnink · Rob Rijnink · Wim Rijsbergen · Henk van Rijnsoever · Lex Rijnvis · Jeffrey Rijsdijk · Jelle van Rijswijk · René van Rijswijk · Ruud van der Rijt · Kees Rijvers · Lorenzo Rimkus · Niek Ripson · Levi Risamasu · Reinier Robbemond · Arjen Robben · Jonathan Robertson · Marco Roelofsen · Richard Roelofsen · Lody Roembiak · Renzo Roemeratoe · Edgar van der Roer · Jan van Roessel · Robert Roest · Sjaak Roggeveen · Eldridge Rojer · Dolf Roks · Piet Romeijn · Arie Romijn · Hennie de Romijn · Wim de Ron · Thomas Rongen · Bram Rontberg · Peter de Roo · Ron de Roode · Frans van Rooij · Jan den Rooijen · Mischa Rook · Eloy Room · Marten de Roon · Rini van Roon · René Roord · Bas Roorda · Geert Arend Roorda · Ed Roos · John Roos · Kelle Roos · Frank Roosa · Frans Roosen · André Roosenburg · Harm Roossien · Jos Roossien · John Roox · Henk van Rooy · Toine Rorije · Revy Rosalia · Pablo Rosario · Elson Rosario Almeida · Raies Roshanali · Yuri Rose · Ton Rosendaal · Darren Rosheuvel · Mikhail Rosheuvel · Ger van Rosmalen · Ivo Rossen · Eric van Rossum · Demen Roumen · Jelle ten Rouwelaar · Bryan Roy · Sander Rozema · Humphrey Rudge · Tini Ruijs · Marco Ruitenbeek · Jan Ruiter · Robbin Ruiter · Roy de Ruiter · Wesley de Ruiter · Nico Runderkamp · Randy Rustenberg · Mark Rutgers · Graeme Rutjes · Nathan Rutjes · Frans Rutten · Fred Rutten · Jos Rutten · Moreno Rutten
S.
Lesly de Sa · Driess Saddiki · Jan-Paul Saeijs · Gaston Salasiwa · Misha Salden · Ricardo Samoender · Emilio Samsey · Jort van der Sande · Roel van de Sande · Gerald Sandel · Tim Sanders · Philippe Sandler · Henk van Santen · Dabney dos Santos · Edwin van der Sar · Resham Sardar · Jeffrey Sarpong · Marco Sas · Mauro Savastano · Mustafa Saymak · Remco van der Schaaf · Eddy Schaafstra · Arno Schaap · Gerrie Schaap · Rinus Schaap · Stijn Schaars · Wout Schaft · Gregory Schaken · Ruben Schaken · Alex Schalk · Cees Schapendonk · Andy Scharmin · Dennis Scharrenburg · Jan Schatorjé · Twan Scheepers · Willy Scheepers · Harry Schellekens · Leo Schellevis · Xandro Schenk · Danny Schenkel · Dick Schenkel · Bart Schenkeveld · Mark Schenning · Bob Schepers · Ruud Schepers · Edy de Schepper · Kjell Scherpen · Damiano Schet · Mitchell Schet · Siebe Schets · Anton Scheutjens · John Scheve · Guus van Schijndel · Jan van Schijndel · Louis van Schijndel · Jelle Schijvenaars · Frank Schilder · Henny Schilder · Jaap Schilder · Robbert Schilder · Frank Schinkels · John van 't Schip · Sidney Schmeltz · Doke Schmidt · Robin Schmidt · Maurits Schmitz · Dick Schneider · Dick Schoenaker · Lex Schoenmaker · Melchior Schoenmakers · Jan Schokker · Oebele Schokker · Remco Schol · Arnold Scholten · Dominique Scholten · Mike Scholten · Bobby Schoonens · Henny van Schoonhoven · John Schot · Sam van der Schot · Erik Schouten · Henk Schouten · Jerdy Schouten · Rik Schouw · Roger Schouwenaar · Pieter Schrassert Bert · Alfred Schreuder · Dick Schreuder · Danny Schreurs · Harrie Schreurs · Gerrie Schrijnemakers · Hans Schrijver · Daan Schrijvers · Danny Schrijvers · Piet Schrijvers · Piet Schroemges · Joeri Schroijen · Bernard Schuiteman · Dennis Schulp · Jan Schulting · Marchanno Schultz · Ger Schuman · Joop Schuman · Alje Schut · Robert Schutz · John Schuurhuizen · Carol Schuurman · Resit Schuurman · Jaap Schuurmans · Jari Schuurman · Huub Schuurs · Perr Schuurs · Levi Schwiebbe · Rik Sebens · Valéry Sedoc · Cain Seedorf · Chedric Seedorf · Clarence Seedorf · Stefano Seedorf · Jan Seelen · Hans Segers · Boy Seijkens · Marcel Seip · Peter Selbach · Ger Senden · Willy Senders · Juanito Sequeira · Fabian Serrarens · Mats Seuntjens · Ralf Seuntjens · Xander Severina · Selman Sevinç · Randel Shakison · Esmat Shanwary · Qays Shayesteh · Gerson Sheotahul · Etienne Shew-Atjon · Joas Siahaija · Rocky Siberie · Gerald Sibon · Bas Sibum · Tim Siekman · Tom Sier · Mees Siers · Yoeri Sijbers · Victor Sikora · Sonny Silooy · Shaquille Simmons · Jerry Simons · Jimmy Simons (Sparta) · Jimmy Simons (o.a. Feyenoord, RBC, Excelsior) · Jos Simons · Regillio Simons · Daley Sinkgraven · Harry Sinkgraven · Romano Sion · André Sitek · Bennie Slaats · Gerrie Slagboom · Denzel Slager · Luciano Slagveer · Joey Sleegers · Albert van der Sleen · Donovan Slijngard · Marcel van der Sloot · Rick Slor · Andwelé Slory · Arne Slot · Rob van der Sluijs · Thijs Sluijter · Walter Smak · Orlando Smeekes · Bryan Smeets · Huub Smeets · Jorg Smeets · Raymond Smeets · Jan Smid · Arvid Smit · John Smit · Kick Smit · Marnix Smit · René Smit · Daan Smith · Guy Smith · Jerry Smith · Dave Smits · Jos Smits · Joshua Smits · Piet Smits · Tom Smits · Twan Smits · Werner Smits · Eddy Smook · Richard Sneekes · Jeffrey Sneijder · Rodney Sneijder · Wesley Sneijder · Theo Snelders · Arsenio Snijders · Genaro Snijders · Mark Snijders · Oswald Snip · Evander Sno · Shaquill Sno · Keesjan Snoeck · Mike Snoei · Dick Snoek · Ferne Snoyl · Jan Soers · Frits Soetekouw · Ton Soffers · Jens van Son · Rob van Sonsbeek · Nick Soolsma · Wouter Soomer · Sylla Sow · Kees Spaan · Erwin Sparendam · Bert Spee · Johan van der Spek · Ronald Spelbos · Stijn Spierings · Hennie Spijkerman · Arno Splinter · Ben Spork · Fabian Sporkslede · Ton Sprangers · Civard Sprockel · Jan van Staa · André Stafleu · Jaap Stam · Koen Stam · René Stam · Ronnie Stam · Stefan Stam · Jeff Stans · Flip Stapper · Jordi van Stappershoef · Ayrton Statie · Adri van Staveren · Henk van Stee · Henk van Steeg · Harrie Steegh · Henk Steeman · Jeffrey van der Steen · Jop van Steen · Wouter van der Steen · Piet Steenbergen · Wim van der Steene · Ronald Steenge · Koen van Steensel · Leen van Steensel · Wout van Steenveldt · Matthew Steenvoorden · John Stegeman · Maurice Steijn · Sem Steijn · Carry Steinvoort · Maarten Stekelenburg · Bart Steltenpool · Eric Steltenpool · Calvin Stengs · Marijn Sterk · Johan Steur · Sebastiaan Steur · Huub Stevens · Ron Stevens · Sonny Stevens · Jerry St. Juste · Mitch Stockentree · Romano van der Stoep · Roel Stoffels · Finn Stokkers · Richard Stolte · Cees Storm · Jacques Storm · Harald Stoter · Co Stout · Hans Stout · Bart Stovers · Roberto Straal · Frank van Straalen · Bart Straalman · Daniël van Straaten · Sander van de Streek · Jurgen Streppel · Jan Streuer · Jens Jurn Streutker · Richard Stricker · Martijn van Strien · Hans Strijbosch · Remond Strijbosch · Bert Strijdveen · Pleun Strik · Roy Stroeve · Jan Stroomberg · Kevin Strootman · Frank van der Struijk · Frans Struis · Edward Sturing · Heinz Stuy · Rick Stuy van den Herik · Hesdey Suart · Joey Suk · Christian Supusepa · Kürşad Sürmeli · Wim Suurbier · Ruud Suurendonk · Harry Suvee · Wilbert Suvrijn · Aldo Swager · Leen Swanenburg · Sjaak Swart · Theo Swart · Jacques Sweres · Cor Swerissen · Arjan Swinkels · Frans Swinkels · Ruud Swinkels
T.
Bertram Tabbernee · Khalid Tadmine · Simon Tahamata · Justin Tahapary · Jerry Taihuttu · John Taihattu · Stanley Tailor · Jasar Takak · Jeffrey Talan · Ricky Talan · Abel Tamata · Koos van Tamelen · Gertjan Tamerus · Erik Tammer · Dario Tanda · Oussama Tannane · Kevin Tano · Wim Tap · Hans Tassenaar · Gaston Taument · Gilbert Taument · Chakib Tayeb · Frans Tebak · Zier Tebbenhoff · Herman Teeuwen (1930) · Herman Teeuwen (1958) · Virgilio Teixeira · Kenny Teijsse · Dennis Telgenkamp · Henk Temming · Cees Tempelaar · Rinus Terlouw · Michael Termijn · Joost Terol · Roy Terschegget · Gerard Tervoort · Jeroen Tesselaar · Kenny Tete · Hans Tetzner · Max Tetzner · Tjapko Teuben · Brian Tevreden · Reginald Thal · Michel Thal · Randy Thenu · Bert Theunissen · Jozef Theuws · Ton Thie · Frans Thijssen · Mike Thijssen · Sander Thomas · Jordy Thomassen · Martijn Thomassen · Jan Thomée · Freek Thoone · Dwight Tiendalli · Adri van Tiggelen · Adnane Tighadouini · Roelf-Jan Tiktak · Guus Til · Wim van Til · Gerrit van Tilburg · René van Tilburg · Marty van den Tillaar · Joel Tillema · Michael Timisela · Henk Timmer · Piet Timmermans · Reinder Timmermans · Theo Timmermans (1926) · Theo Timmermans (1989) · Gieljan Tissingh · Jo Toennaer · Cees Toet · Martin Toet · Danny Tol · Dick Tol · Jack Tol · Kees Tol · Leon Tol · Nick Tol · Pier Tol · René Tol · Wim Tol · Zeger Tollenaar · Johan Toonstra · Arnoud van Toor · Matthijs van Toorn · Jens Toornstra · Remco Torken · Carlo van Tour · Karim Touzani · Peter Treffers · Eddy Treijtel · Chris Treling · Chris Trentelman · John Trentelman · Renee Troost · Sjaak Troost · William Troost-Ekong · René Trost · Giovanni Troupée · Orlando Trustfull · Ignacio Tuhuteru · Jack Tuijp · André van Tuinen · Johan Tukker · Roy Tular · Mijo Tunjić · Oğuzhan Türk · Dennis den Turk · Rody Turpijn · Deniz Türüç · Jordy Tutuarima · Ad van Tuyl · Cock van der Tuijn · Klaas Tuyp
U.
Rodney Ubbergen · Guus Uhlenbeek · Rafael Uiterloo · Reza Uitman · Ali Ulusoy · Han Unaola · Peter Uneken · Loek Ursem · Leonard van Utrecht
V.
Rafael van der Vaart · Etienne Vaessen · Jack Vaessen · Stan Valckx · Marcel Valk · Michel Valke · Kick van der Vall · Arsenio Valpoort · Erwin Vanderbroeck · Gerald Vanenburg · Bob Vankan · Thiemo Vanmaris · Toni Varela · Cor Varkevisser · Sietze Veen · Kevin van Veen · Leo van Veen · Jan van der Veen · Stephan Veenboer · Keziah Veendorp · Jan Veenhof · Rogier Veenstra · Wietse Veenstra · Eric Veerman · Gerrie Veerman · Henk Veerman · Pepijn Veerman · Henry van der Vegt · Marko Vejinović · Kay Velda · Nick van der Velden · Cor Veldhoen · Harm van Veldhoven · John Veldman · Henk Veldmate · Jeroen Veldmate · Mark Veldmate · Frank Veldwijk · Lars Veldwijk · Folkert Velten · Piet Velthuizen · Joël Veltman · Niek te Veluwe · Gyliano van Velzen · Peter van Velzen · Dirk van der Ven · Erik van der Ven · Mitch van der Ven · Peter van de Ven · Ton van de Ven · Ronny Venema · Jan Vennegoor of Hesselink · Hans Venneker · Richard Vennema · Dylan Vente · Leen Vente · Danny Verbeek · Frank Verbeek · Gertjan Verbeek · Pim Verbeek · Rick Verbeek · Robert Verbeek · Aart Verberne · Juno Verberne · Maurice Verberne · Jan Verbong · Huub Vercoulen · Sjors Verdellen · Calvin Verdonk · Lambert Verdonk · Dominik Vergoossen · Sef Vergoossen · Thomas Verhaar · Paul Verhaegh · Bert Verhagen · Roberto Verhagen · Ruud Verhappen · Jan Verheijen · John Verhoek · Wesley Verhoek · Jeroen Verhoeven · Mark Verhoeven · Tim Verhoeven · Chris Verkaik · Ton Verkerk · Maikel Verkoelen · Mark Verkuijl · Sven Verlaan · Frank Verlaat · Antoon Verlegh · Mario Verlijsdonk · Kenneth Vermeer · Vinnie Vermeer · Vincent Vermeij · Arjan Vermeulen · Kevin Vermeulen · Pierre Vermeulen · René Vermunt · Herman Verrips · Marc Verroen · Henny Verschoor · John Verschoor · Otto Versfeld · John Versleeuwen · Johan Versluis · Rick Versteeg · Wouter Verstraaten · Etienne Verveer · Bastin Verweij · Mark Verzijlberg · Paul Vet · Charlton Vicento · Raymond Victoria · Juan Viedma · Nick Viergever · Ferdi Vierklau · John Vievermans · Ed Vijent · Kevin Vijgen · Tonny Vilhena · Jan Villerius · Hans Vincent · Tim Vincken · Kevin Vink · Klaas Vink · Marciano Vink · Wimilio Vink · Eric Viscaal · Gerrit Visscher · Jeffrey de Visscher · Jacques Visschers · Dries Visser · Hans Visser · Jaap Visser · Jan de Visser · Jelle Visser · Kevin Visser · Sije Visser · Wim Visser · Melvin Vissers · Ron Vlaar · Henk van der Vlag · Peter van der Vlag · Gerry Vlak · Michel Vlap · Björn Vlasblom · Leon Vlemmings · Bram van Vlerken · Ferry van Vliet · Simon van Vliet · Gavin Vlijter · Rai Vloet · Jeffrey Vlug · Mitchell de Vlugt · Gerrie Voets · Wouter de Vogel · Gerrit Voges · Wilko de Vogt · Daniël Voigt · Wim Volkerink · Wim Volkers · Joost Volmer · Jos Vonhof · Hans Vonk · Michel Vonk · Theo Vonk · Rick ten Voorde · Lance Voorjans · Ramon Voorn · Edwin Vork · Gerrit Vooys · Eddy Vorm · Michel Vorm · Ruud Vormer · Ismo Vorstermans · Niels Vorthoren · Harry Vos · Henk Vos · John Vos · Ralph Vos · Robbert de Vos · Hans Voskamp · Johan Voskamp · Bobby Vosmaer · Mark Voss · Paul Voss · Niek Vossebelt · Jonathan Vosselman · Peter van Vossen · Manus Vrauwdeunt · Mitchell te Vrede · Regilio Vrede · Gerard Vredenburg · Gerrit Vreken · Martien Vreijsen · Jan Vreman · Bart Vriends · Henk Vriens · Ale Geert de Vries · Chris de Vries · Dorus de Vries · Geert-Jelle de Vries · Guus de Vries · Johnny de Vries · Mark de Vries · Martijn de Vries · Pascal de Vries · Piet de Vries · Raymond de Vries · Remon de Vries · Richard de Vries · Willem de Vries · Anton Vriesde · Edmund Vriesde · Stefan de Vrij · Marco de Vroedt · Roland Vroomans · Edwin Vurens
W.
Walter Waalderbos · Jasper Waalkens · Ardon de Waard · Raymond de Waard · Peter van der Waart · Jelle Wagenaar · Chris de Wagt · Tobias Waisapy · Wesley Wakker · Dennis van der Wal · Rence van der Wal · Stef Walbeek · Sandy Walsh · Hans Wanders · Carlos van Wanrooij · Harald Wapenaar · Django Warmerdam · Henk Warnas · André Wasiman · Steve Wasiman · Koos Waslander · Marco Waslander · Thijs Waterink · Boy Waterman · Ronald Waterreus · Jamie Watt · Kevin Wattamaleo · Zephnad Wattimury · Michel van Wattum · Warry van Wattum · Nuelson Wau · Nyron Wau · Chris van der Weerden · Leen van der Weel · Gerben van der Weerd · Frank Weerdenburg · Jochem de Weerdt · Paul Weerman · Ingo van Weert · Robert van der Weert · Tom van Weert · Kenny van der Weg · Bas van Wegen · Jan Weggelaar · Erik Wegh · Wout Weghorst · Albert van der Weide · Frank Weijers · Vincent Weijl · Ronald Weijsters · Arend van der Wel · Theo van Well · Niels Wellenberg · Ruud Wellenberg · John van Wensveen · Hans Werdekker · Johan van der Werff · Maikel van der Werff · Daryl Werker · Ad de Wert · Henk Wery · René Wessels · Hans Westerhof · Robert van Westerop · Sander Westerveld · André Wetzel · Sies Wever · Jurgen Wevers · Ton Wickel · Bert Wiebing · Arjan Wiegers · Gerard Wiekens · Ad van de Wiel · Gregory van der Wiel · Jaap van der Wiel · Rob Wielaert · Leon ter Wielen · Mike te Wierik · Pieter Wiersma · Roel Wiersma · Ruud Wierts · Martin Wiggemansen · Johan Wigger · Dennis van Wijk · Peter Wijker · Marvin Wijks · Stef Wijlaars · Georginio Wijnaldum · Giliano Wijnaldum · Robert Wijnands · Piet Wijnberg · Owen Wijndal · Bas Wijnen · Clyde Wijnhard · Frank Wijnhoven · Ben Wijnstekers · Edwin de Wijs · Jordy de Wijs · John van den Wildenberg · Piet Wildschut · Yanic Wildschut · Oscar Wilffert · Faas Wilkes · Nathaniel Will · Erik Willaarts · Julius Wille · Jetro Willems · John Willems · Menno Willems · Ron Willems · Anton Willemse · Marien Willemsen · Fabian Wilnis · John Wilschut · Ulrich Wilson · Brian Wilsterman · Jordy van der Winden · Gerrie de Winkel · Sjoerd Winkens · Aron Winter · Danny Wintjens · Peter Wisgerhof · Fons van Wissen · Arjan Wisse · Sacha van Wissen · Dani de Wit · Monne de Wit · Peter de Wit · Rob de Wit · Sem de Wit · Yannick de Wit · Ton Witbaard · Henk Witjes · Richard Witschge · Rob Witschge · Hans Witteveen · Mendel Witzenhausen · Bart Woering · Sem Wokke · John de Wolf · René Wolffs · Jerrel Wolfgang · Jerry van Wolfgang · Ricky van Wolfswinkel · Jannes Wolters · Randy Wolters · Rico Wolven · Kees van Wonderen · Stephano Wooding · Nordin Wooter · Rutger Worm · Nando Wormgoor · Vito Wormgoor · Allon Worms · Mark Wotte · Hans van der Woude · Romeo Wouden · Lucas Woudenberg · Maarten Woudenberg · Wim Woudsma · Jan Wouters · Peter Wubben
X.
Grad Xhofleer
Y.
Abdeloehap Yahia · Cihan Yalcin · Johannes Yarbug · Erdem Yeni · Atilla Yıldırım · Ismaïl Yıldırım · Uğur Yıldırım
Z.
Melvin Zaalman · Rowin van Zaanen · Brahim Zaari · Dave Zafarin · Ilias Zaimi · Wesley Zandstra · Rini van Zanten · Hans van der Zee · Deyovaisio Zeefuik · Género Zeefuik · Marvin Zeegelaar · Simon van Zeelst · Arjan de Zeeuw · Demy de Zeeuw · Mark Zegers · Rob Zegers · Harm Zeinstra · Furhgill Zeldenrust · Migiel Zeller · Boudewijn Zenden · Sergio Zijler · Oscar Zijlstra · Sieme Zijm · Angelo Zimmerman · Wim van Zinnen · Richairo Živković · Hakim Ziyech · Joh van Zoest · Jeroen Zoet · Piet de Zoete · Edwin Zoetebier · Robert-Jan Zoetmulder · Nico van Zoghel · Ramon Zomer · Romeo Zondervan · Cor Zonneveld · Mike Zonneveld · Wesley Zonneveld · Glenn van Zoolingen · Tom Zoontjes · Felitciano Zschusschen · Jordy Zuidam · Johan Zuidema · Hans Zuidersma · Daniël Zuiverloon · Gianni Zuiverloon · Michel van Zundert · Patrick van Zundert · Bert Zuurman · Gijs Zwaan · Patrick Zwaanswijk · Arno van Zwam · Kees Zwamborn · Arie van der Zwan · Dennis van der Zwan · Frank van der Zwan · Fokke Zwart · Martijn de Zwart · Nico Zwarthoed · Theo Zwarthoed · Joep Zweegers · Clemens Zwijnenberg · Robert Zwinkels

</doc>
<doc id="23529" url="https://nl.wikipedia.org/wiki?curid=23529" title="Vleugel (muziekinstrument)">
Vleugel (muziekinstrument)

Een vleugel, ook wel concertvleugel of vleugelpiano genoemd, is een slag-, toets- en snaarinstrument met horizontaal gespannen snaren, dat via een klavier (toetsenbord) wordt bespeeld. De hamers raken de snaren vanonder. Bij een piano (ook wel "buffetpiano" genoemd) zijn de snaren verticaal bevestigd, en raken de hamers de snaren van opzij. Met 88 toetsen is de toonomvang van de vleugel doorgaans gelijk aan die van de piano; bij oudere vooroorlogse modellen ziet men vaak 85 toetsen, bij sommige moderne vleugels is de bas uitgebreid met extra toetsen.
Het geluid, het "timbre", is vooral in de laagste octaven voller, doordat de snaren langer en dunner kunnen zijn en daarmee veel minder last hebben van allerlei onharmonische klanken van de (te) dikke snaren. Er bestaan vleugels in verschillende lengten, variërend van ongeveer 1,40 meter tot 3,10 meter. De lengte van een vleugel wordt gemeten aan de linkerzijde van de vleugel (de lange rechte kant). Over het algemeen geldt dat de klank beter wordt naarmate de lengte van de vleugel toeneemt. Met het toenemen van de lengte neemt ook het volume toe.
Doordat het repetitiemechaniek van de vleugel iets anders in elkaar zit dan dat van een piano, zal men op een vleugel over het algemeen beter kunnen repeteren (snel dezelfde toets achter elkaar spelen). Bij een pianorecital of bij een pianoconcert maakt de solist vrijwel altijd gebruik van een vleugel. De vleugel wordt dan ook als de professionele versie van de piano beschouwd.
Enkele bekende zijn Bechstein, Blüthner, Bösendorfer, Fazioli, Grotrian-Steinweg, Ibach, Kawai, Pleyel, Schimmel, Erard, Seiler, Gaveau, Steinway en Yamaha.
Pedalen.
Een vleugel beschikt in het algemeen over drie pedalen (soms zelfs vier). De functie van de pedalen op een vleugel verschilt vaak van die op een piano.
Op beide instrumenten zorgt het rechterpedaal voor het doorklinken: alle dempers worden gelijktijdig van de snaren gelicht. Op een vleugel gaan de dempers (die boven de snaren zijn gemonteerd) omhoog; op een piano bewegen de dempers, die ten opzichte van de speler vóór de snaar zijn gemonteerd, naar voren van de snaar af.
Vleugel versus piano.
Volgens sommigen zijn piano en vleugel verschillende instrumenten. In winkels verkoopt men bijvoorbeeld "piano's en vleugels". In zijn algemeenheid gebruikt men echter "piano" als overkoepelende term (en "pianist", "pianoconcert", "pianowerk", "pianokruk" enzovoorts). 
In België zijn de woorden vleugelpiano en buffetpiano meer gangbaar voor respectievelijk de vleugel en de piano.
Luthéal.
De Luthéal is een soort geprepareerde pianovleugel waarmee de klankkleur veranderd kan worden. Die klankkleur ligt qua geluid zo'n beetje tussen een harp, een klavecimbel en een fortepiano in.

</doc>
<doc id="23530" url="https://nl.wikipedia.org/wiki?curid=23530" title="Karmen Stavec">
Karmen Stavec

Karmen Stavec (Berlijn, 21 december 1973) is een Sloveens muzikante en popzangeres. 
Karmen werd geboren in West-Berlijn in het toenmalige West-Duitsland uit Sloveense ouders. Nadat ze afstudeerde kwam ze naar Domžale, Slovenië, waar ze het dance-duo "4 Fun" vormde. Ze begon ook met een studie Duits aan de Filosofische Faculteit aan de Universiteit van Ljubljana. In 1998 begon ze een solocarrière.
Drie maal deed ze mee aan EMA, de Sloveense nationale finale voor het Eurovisiesongfestival: in 2001, 2002 en 2003. 
In 2002 werd ze tweede op EMA achter het travestietentrio Sestre, hoewel de televisiekijkers haar als winnares aanwezen. In 2003 won ze wel en mocht Slovenië vertegenwoordigen op het Eurovisiesongfestival, waar ze het Engelstalige "Na na na" naar een drieëntwintigste plaats zong. Er was ook een Sloveense versie van, getiteld "Lep poletni dan" (een fijne zomerdag). Na het festival kwam ze aan op het vliegveld van Ljubljana en zei: "We weten niet waar het is misgegaan. De directrice van het festival zei dat we het meest professionele team waren". Stavec had wel een troostprijs, haar liedje was de grootste hit van dat jaar in haar thuisland.

</doc>
<doc id="23531" url="https://nl.wikipedia.org/wiki?curid=23531" title="Beth (zangeres)">
Beth (zangeres)

Elisabeth Rodergas Cols (Súria, 23 december 1981), beter bekend onder haar artiestennaam Beth, is een Spaans zangeres.
Biografie.
Ze werd geboren in Súria, een dorpje in de buurt van Barcelona, op 23 december 1981 en bracht daar haar kindertijd door. Haar wens de wereld te ontdekken en kennis te maken met andere culturen bracht haar naar vele verre gebieden, waaronder Afrika waar ze deelnam aan een humanitair hulpprogramma. Ook woonde ze enkele maanden in Engeland nadat ze haar studie had afgerond. Terug in Spanje woont ze opnieuw in Barcelona, waar ze haar zangcarrière combineert met een studie theaterwetenschappen.
Ze deed mee aan de Spaanse versie van Idols, Operación Triunfo, en werd door het publiek tot winnares uitgeroepen. Sindsdien nam ze in Londen haar eerste album op en nam deel aan het Eurovisiesongfestival 2003. Haar inzending "Dime", was een grote hit in de Spaanse hitparade. Uiteindelijk werd ze gedeeld achtste met IJsland met 81 punten.

</doc>
<doc id="23532" url="https://nl.wikipedia.org/wiki?curid=23532" title="Sertab Erener">
Sertab Erener

Sertab Erener (Istanbul, 4 december 1964), ook wel Sertab, is een Turkse artieste. Zij was de winnaar van het Eurovisiesongfestival 2003 met het liedje "Everyway That I Can", dat geschreven en geproduceerd is door Demir Demirkan, haar vriend.
Biografie.
Sertab Erener is geboren in Istanbul. Ze heeft gestudeerd aan de "Işık Lisesi" en aan het conservatorium "Istanbul Devlet Konservatuvar'ı" (conservatorium van Istanboel). Na haar afstuderen begon ze als achtergrondvocaliste van Sezen Aksu, een artiest-songwriter in de Turkse popmuziek. Met de hulp en steun van Aksu nam haar bekendheid toe.
In 1992 bracht ze haar eerste album "Sakin Ol" uit, gevolgd door "Lal" (1994), "Sertab Gibi" (1996), "Sertab" (1999) en "Turuncu" (2001). "Lal" was ook onderdeel van "Soundtrack For A Century", een compilatie van Sony Music. In 1999 nam Sertab de single "Zor Kadin" op met de Vlaamse a-capella-groep Voice Male. In België werd het geen hit maar in Turkije stond het nummer drie maanden in de hitlijsten.
Sertab Erener nam ook duetten op met José Carreras, en met Ricky Martin nam ze het liedje "Private Emotion" op, en met de Griekse zangeres Mando het liedje "Ask/Fos". Voor de film "" coverde ze het nummer "Music" van Madonna. Na deze soundtrack, de showcase in Brussel en het duet met Ricky Martin nam haar bekendheid in Europa toe.
Na het winnen van het Songfestival en het succes van "Everyway That I Can" in 2003 trok Sertab de studio in voor haar allereerste Engelstalige album. "No Boundaries" bevatte popsongs met oosterse invloeden en ballads als "Leave" en "Storms". De opvolger van "Everyway That I Can" werd "Here I Am". Dit nummer lijkt veel op "Everyway That I Can". De single evenaarde niet het succes van de vorige single maar werd wel een radiohit voor Sertab.
In mei 2007 bracht Sertab een compilatiealbum uit: "Sertab Goes to the Club". Zo is "Yanarim" een van haar grootste successen. Twee dj's hebben een beat onder de nummers geplaatst om de nummers in een dansbaar jasje te steken. Deze dj's zijn erg bekend in Turkije, minder in Europa: Murat Uncuoglu en Aytekin Kurt. "Everyway That I Can" is het enige Engelstalige lied op de cd. In 2007 vierde ze haar 15-jarig jubileum. Ze trad in Turkije op met artiesten met wie ze in het verleden samenwerkte. 
Eveneens in 2007 werkte ze mee aan "Drum For World", een muzikaal project dat ontstaan is in Turkije. De muziek bestaat voornamelijk uit drums met Sertab als zangeres. Het eerste nummer dat ontstaan is heet "I Remember Now", gemaakt door Demir Demirkan en Sertab Erener.
In 2009 bracht ze het album "Painted On Water" uit. Enkele nummers van het album zijn "Ha Bu Diyar" en "Madimak".

</doc>
<doc id="23534" url="https://nl.wikipedia.org/wiki?curid=23534" title="386 v.Chr.">
386 v.Chr.

Het jaar 386 v.Chr. is een jaartal volgens de christelijke jaartelling.

</doc>
<doc id="23535" url="https://nl.wikipedia.org/wiki?curid=23535" title="362 v.Chr.">
362 v.Chr.

Het jaar 362 v.Chr. is een jaartal volgens de christelijke jaartelling. 

</doc>
<doc id="23537" url="https://nl.wikipedia.org/wiki?curid=23537" title="Fame (Zweedse band)">
Fame (Zweedse band)

Fame is een Zweeds duo en bestaat uit Jessica Andersson (Stockholm, 27 oktober 1973) en Magnus Bäcklund (Kristinehamn, 16 november 1965).
Het duo leerde elkaar in 2002 kennen bij de Zweedse versie van Starmaker, Fame Factory. Magnus Bäcklund won de show, terwijl Jessica Andersson vrijwillig opgaf om te bevallen van een zoon.
Andersson is een voormalig fotomodel en Bäcklund is piloot. Beiden zien Stevie Wonder als hun grote voorbeeld. Fame won de gunst van het Zweedse publiek dat massaal voor "Give Me Your Love" koos tijdens Melodifestivallen, de Zweedse voorronde voor het Eurovisiesongfestival in de Ericsson Globe in Stockholm. Zo mochten ze Zweden op het Eurovisiesongfestival 2003 vertegenwoordigen. Het duo wist een vijfde plaats in de wacht te slepen.

</doc>
<doc id="23538" url="https://nl.wikipedia.org/wiki?curid=23538" title="367 v.Chr.">
367 v.Chr.

Het jaar 367 v.Chr. is een jaartal volgens de christelijke jaartelling. 

</doc>
<doc id="23539" url="https://nl.wikipedia.org/wiki?curid=23539" title="262 v.Chr.">
262 v.Chr.

Het jaar 262 v.Chr. is een jaartal volgens de christelijke jaartelling. 

</doc>
<doc id="23540" url="https://nl.wikipedia.org/wiki?curid=23540" title="Zeno van Citium">
Zeno van Citium

Zeno van Citium (Oudgrieks: Ζήνων ὁ Κιτιεύς, "Zēnōn ho Kitieŭs") (Citium op Cyprus, ca. 335 v.Chr. – Athene ca. 262 v.Chr.), was de stichter van het stoïcisme, de overheersende filosofische school van het hellenisme en het Romeinse Rijk.
Leven.
De weinige details die bekend zijn over zijn leven komen voornamelijk uit de biografie en anekdotes die bewaard zijn gebleven door Diogenes Laërtius' Leven en leer van beroemde filosofen, geschreven in de 3e eeuw na Christus.
Zeno leed schipbreuk op reis van Phoenicië naar Peiraeus met een lading purper. Hij ging naar Athene en bezocht een boekhandel. Daar stuitte hij op de "Memorabilia" van Xenophon. Hij was zo onder de indruk over de beschrijving van Socrates dat hij de boekhandelaar vroeg waar zulke filosofen te vinden waren. Op dat moment liep juist Krates van Thebe voorbij, waarop de boekhandelaar naar hem verwees.
Zeno werd een leerling van Krates. Verder studeerde hij bij filosofen van de Megarische school waaronder Stilpo, alsmede de dialectici Diodorus Cronos en Philo. Daarnaast zou hij lezingen hebben bijgewoond van Polemon en Xenocrates.
Zeno stierf rond 262 voor Christus. Laërtius bericht over zijn dood:
"De manier waarop hij stierf was als volgt. Bij het verlaten van de school struikelde hij en viel, waarbij hij een teen brak. Terwijl hij met zijn vuist op de grond sloeg, citeerde hij de regel uit de "Niobe" van Aeschylus:Ik kom, ik kom, waarom roept gij mij? en stierf ter plekke doordat hij zijn adem inhield."
Stoïcisme.
Zeno wilde een filosofie ontwikkelen, het stoïcisme, voor de concrete, materiële en lichamelijke mens. Alles gebeurt volgens strikte natuurwetten, toeval bestaat niet. Oorspronkelijk bestond alles uit vuur, lucht, water en aarde. Deze cyclus keert terug en duurt 3.942.000 jaar, na iedere bijna 4 miljoen jaar wordt alles weer vuur (kosmisch determinisme). Dit proces wordt gestuurd door de wetgever (~God) en dit verloop staat volledig in dienst van de mens, met andere woorden alles wat bestaat is één omvattend geheel: de natuur. De uitdaging bestaat erin om in harmonie te leven. Het stoïcisme legde de nadruk op het in alle rust aanvaarden van wat het universum – dat een goddelijk wezen met een eigen wil en ziel was – in petto had. Om gelukkig te zijn moest je immers in harmonie leven aan de hand van de harmoniewetten. "Alles in de natuur gebeurt volgens bepaalde wetten", "Je moet willen wat is!" Deze wetten hebben te maken met de stand van de planeten (kosmisch determinisme). Alles is verklaarbaar door materiële processen. Ieder mens is vrij (vrij zijn is willen wat de natuur je voorschrijft) in de mate dat hij zich kan losmaken van concrete omstandigheden.

</doc>
<doc id="23541" url="https://nl.wikipedia.org/wiki?curid=23541" title="325 v.Chr.">
325 v.Chr.

Het jaar 325 v.Chr. is een jaartal volgens de christelijke jaartelling.

</doc>
<doc id="23542" url="https://nl.wikipedia.org/wiki?curid=23542" title="Pols (anatomie)">
Pols (anatomie)

De pols of carpus is het gewricht dat de hand met de arm verbindt.
De pols is een tweeassig eivormig gewricht, wat betekent dat het eigenlijk uit twee gewrichten bestaat. Enerzijds maakt de pols palmair- en dorsaalflexie mogelijk, en anderzijds radiaal- en ulnairabductie. Palmair is de buiging richting de handpalm, dorsaalflexie is de strekking richting de rug. Radiaalabductie is een beweging van de duim naar de pols, ulnairabductie een beweging van de pink naar de pols.
De naam van het lichaamsdeel pols is een verbastering van het Latijnse "pulsus", dat op dezelfde stam teruggaat en in verband moet worden gebracht met de voelbare klopping van het bloed aldaar.
Omdat aan de binnenzijde de slagader die naar de hand leidt hier dicht aan de oppervlakte ligt, is de hartslag hier goed waarneembaar. Rond 325 v.Chr. ontdekte Praxagoras van Cos dat het opnemen van de polsslag een nuttig hulpmiddel was voor de diagnose van diverse ziekten.

</doc>
<doc id="23543" url="https://nl.wikipedia.org/wiki?curid=23543" title="219">
219

Het jaar 219 is het 19e jaar in de 3e eeuw volgens de christelijke jaartelling.

</doc>
<doc id="23544" url="https://nl.wikipedia.org/wiki?curid=23544" title="34">
34

Het jaar 34 is het 34e jaar in de 1e eeuw volgens de christelijke jaartelling.

</doc>
<doc id="23545" url="https://nl.wikipedia.org/wiki?curid=23545" title="Geschiedenis van Egypte">
Geschiedenis van Egypte

Egypte heeft een lange geschiedenis als staat. De Nijl is sinds de oudheid een natuurlijke levensader en belangrijke economische factor. De Nijl stroomt uit het zuiden via diverse cataracten naar het noorden en mondt daar uit in een delta in de Middellandse Zee.
Prehistorie.
Rond 8000 à 7000 v.Chr. migreerden groepen vanuit Noord-Afrika (Libië) en de Levant naar Egypte. De rivier de Nijl, die met jaarlijkse overstromingen het land zeer vruchtbaar maakte, zou altijd van centrale betekenis zijn voor Egypte, dat dan ook de bijnaam ‘geschenk van de Nijl’ kreeg.
De Badaricultuur, rond 4700 v.Chr. in Midden-Egypte, vervaardigde al aardewerk en er zijn resten van hun begraafplaatsen gevonden. Noordelijker vindt men de Fajoemcultuur.
Tot 3500 v.Chr. zijn er slechts sporen van eenvoudige dorpscultuur. Tussen 3500 en 3300 v.Chr. ontstonden enkele steden; er was sociale stratificatie (verschillen in sociale status); er waren contacten met het buitenland, met name Mesopotamië; en er was een begin van centralisatie van staatsmacht.
Oude Egypte.
De periode van 3300 v.Chr. tot 332 v.Chr. wordt het Oude Egypte genoemd. In die periode was Egypte soms verenigd in één rijk onder een koning (farao), soms verdeeld in een aantal heerschappijen. Vanaf circa 2680 v.Chr. was het duizend jaar de gewoonte van koningen om al tijdens hun leven een piramide, of meer dan één, te laten bouwen als grafmonument voor zichzelf. De Egyptenaar vereerde doorgaans een groot aantal goden. Rond 1700-1600 v.Chr heersten Aziatische nomaden over een deel van Egypte, rond 667 v.Chr. Assyriërs enkele jaren.
Tussen 525 en 404 v.Chr. heersten de Perzen over Egypte; vanaf 343 v.Chr. opnieuw.
Macedonische en Ptolemeïsche periode.
Nadat de Macedoniër Alexander de Grote in 332 v.Chr. Egypte veroverde viel het land tussen 323 en 30 v.Chr. onder de heerschappij van de Macedonische generaal Ptolemeus en diens nakomelingen. De nieuw gebouwde stad Alexandrië groeide uit tot commercieel en cultureel centrum van de hele hellenistische wereld. De boeren op het platteland werden zware belastingen in natura, met name graan, opgelegd, ter verrijking van het koningshuis.
Romeins Egypte.
Ook onder de Romeinen (30 v.Chr. – 640 n.Chr.) werd Egypte uitgebuit en hadden boeren het vaak zwaar. Net als de Grieken voor hen respecteerden de Romeinen, althans aanvankelijk, de oude Egyptische religie. Vanaf 381 echter verboden de christelijke Romeinse keizers de Egyptische godenverering.
In 451 ontstaat een theologische breuk in het christendom tussen enerzijds de Egyptische Koptische kerk en anderzijds de machtiger kerken van onder andere Rome en Constantinopel. Met name vanaf 565 leidt dit tot vervolging van de andersdenkende, volgens hoofdstad Constantinopel ‘ketterse’, christelijke Egyptenaren.
Vroeg-islamitisch Egypte.
Arabieren.
Rond 640 veroveren de islamitische Arabieren Egypte. Constantinopel deed geen poging de aanval op Alexandrië af te slaan. Misschien was men in Constantinopel blij, van die ‘ketterse’ Egyptische christenen verlost te zijn; in ieder geval, zo stellen sommige historici, waren de Egyptenaren blij, van de Byzantijnen verlost te zijn. De eerste tijd was het Arabische bewind minzaam. Vanaf 658 werd het tegenover de kopten (Egyptische christenen) onderdrukkender. Deels kwamen de kopten daartegen in opstand, deels gingen ze over tot de islam.
Fatimiden.
In 969 verovert een sjiitisch Tunesisch vorstenhuis van Fatimiden Egypte. Ze bouwen de provinciehoofdstad Fustat uit tot het nieuwe
"al-Medina al-Qahira" (= Caïro), dat zich geleidelijk ontwikkelde tot een intellectueel en commercieel centrum van de moslimwereld.
Ajjoebiden.
In 1171 neemt Saladin Egypte in, en vestigt er de dynastie van de Ajjoebiden, waarmee Egypte terugkeert tot de soennitische islam.
Tussen 1167 en 1250 wordt Egypte drie keer aangevallen door kruisvaarders.
Mamlukken.
In 1250 veroveren de Mamlukken Egypte. Caïro wordt het belangrijkste centrum van de moslimwereld, en Egypte bloeit. Na 1380 echter wordt het Mamlukse bewind roofzuchtig, en Egypte verarmt.
Ottomaans Egypte.
In 1517 veroveren de Ottomaanse Turken onder Sultan Selim I het Mamlukse rijk. Istanbul overvleugelde Caïro als "the place to be" in het Midden-Oosten. De ontdekking door West-Europeanen van de zeeroute om Kaap de Goede Hoop (1488) en van de Amerika´s (1492) maakte Egypte voor hen minder onmisbaar op de Europees-Aziatische handelsroute. Het Ottomaanse systeem om belastinginning te verpachten aan Mamlukken en "oelema" (moslimgeleerden) leidde tot uitbuiting van Egyptenaren. Egypte verarmde, maar Caïro bleef altijd toch wel een commercieel centrum van aanzienlijk belang.
Van 1798 tot 1801 bezet Frankrijk Egypte. Dan lukt het een Brits-Ottomaanse legermacht de Fransen te verdrijven.
Modern Egypte.
Semiautonome provincie (1801-1882).
Tussen 1801 en 1882 functioneerde Egypte als Ottomaanse provincie met grote mate van autonomie, onder een erfelijke dynastie van pasja’s (gouverneurs), later kediven (prinsen). Egypte moderniseerde zich, met Europese hulp. De staatsschuld van de kedive aan Europese staten liep echter, naar mening van vooral Engeland en Frankrijk, té hoog op.
Britse overheersing (1882-1952).
Om de noodzakelijk geachte Egyptische binnenlandse bezuinigingen en terugbetalingen van staatsschuld af te dwingen bezette Groot-Brittannië in 1882 Egypte. Er ontstond een fragiel machtsspel tussen de Britten, de kedive (later koning), en het parlement. Egyptenaren ervoeren de Britse overheersing echter als uitbuiting. Uit onvrede over ‘Europese democratie’ ontstond in 1928 de Moslimbroederschap. Toen de Britten in 1942 de koning en het parlement volledig monddood maakten verviel Egypte tot chaos.
Vrije Officieren en Nasser (1952-’70).
In 1952 zette een groep Egyptische militaire officieren ('de Vrije Officieren') de koning af, en daarmee de Britse macht. Nasser, informeel leider van de Vrije Officieren, wist zich in drie jaar op te werken tot absolute alleenheerser. Nasser weerstond in 1956 een oorlog begonnen door Engeland, Frankrijk en Israël. Het Egyptische levenspeil steeg sinds 1952. Na Egyptische en Arabische vijandige retoriek jegens Israël versloeg Israël Egypte en Arabische staten in 1967 spectaculair.
Sadat (1970-’81).
Mede doordat Egypte al sinds 1945 de basislevensmiddelen van het volk subsidieerde kwam het in 1977 in betalingsmoeilijkheden, en schroefde de voedselsubsidies terug. Het ‘broodoproer’ dat uitbrak werd door het leger neergeslagen, waarbij het 150 relschoppers doodschoot. Tot onbegrip van vele Egyptenaren sloot de autocratische Sadat in 1978 vrede met Israël. Ontevreden Egyptenaren organiseerden zich opnieuw in islamitische groepen, sommige gewelddadig. Na jarenlange protesten vanuit de bevolking werd Sadat in 1981 doodgeschoten door een legerofficier, lid van de Egyptische Islamitische Jihad.
Mubarak (1981-2011).
Ook Moebarak regeerde met door de Grondwet omschreven vrijwel absolute macht. Politieke partijen gebaseerd op godsdienst waren verboden, waardoor de Moslimbroederschap verboden bleef; desondanks waren Moslimbroeders publiekelijk bekend, en was hun Broederschap geroemd om haar netwerk voor sociale dienstverlening.
Egyptische revolutie (2011).
In enkele weken protestdemonstraties in januari en februari 2011 wisten de opstandigen president Moebarak tot aftreden te dwingen. Inmiddels regeert een militaire raad, is op 30 maart een nieuwe voorlopige grondwet van kracht geworden. Parlementsverkiezingen (Volksassemblee) zijn aangekondigd voor 28 november 2011, en presidentsverkiezingen 1 à 2 maanden later.
Tijdens de Egyptische presidentsverkiezingen 2012 werd de leider van de Moslimbroederschap, Mohamed Morsi tot president verkozen. Een jaar later werd Morsi afgezet door het leger.
Abdul Fatah al-Sisi (2014- ).
Sinds 2014 is de opperbevelhebber van het Egyptische leger, Abdul Fatah al-Sisi, president.

</doc>
<doc id="23546" url="https://nl.wikipedia.org/wiki?curid=23546" title="Pontificaat">
Pontificaat

Een pontificaat is zowel het ambt als de ambtsperiode van een priester of hogepriester, meestal in verbinding met de uitoefening van wereldlijke politieke macht.
Het woord is afgeleid van het Latijnse woord "pontifex" (letterlijk vertaald "bruggenbouwer", nl. tussen de mens en hogere machten, priester), en dan met name van de "pontifex maximus", de Romeinse hogepriester, die in het heidense Rome een zeer belangrijke -vaak ook politieke- rol in het openbare leven vervulde.
Na de val van het Romeinse Rijk nam de paus de titel over en vanaf die tijd wordt het woord vooral voor de regeringsperiode van de leider van de Kerkelijke Staat gebruikt. De regeringstijd van de bisschoppen wordt analoog pontificaat genoemd. Indien de mis wordt gecelebreerd door een bisschop, spreekt men van "pontificeren", men noemt deze mis dan ook wel een "pontificale mis". De liturgie van een gepontificeerde mis wijkt licht af van de gecelebreerde niet-bisschoppelijke mis en vindt men terug in het "Pontificale Romanum".
Men kan het woord echter ook met goed recht voor de kerkvorsten van bijvoorbeeld de Koptische Kerk gebruiken. Ook voor de machtige, regerende hogepriesters van Amon, die lange tijd de politieke macht over het zuiden van het Oude Egypte uitoefenden, wordt het woord wel gebruikt.

</doc>
<doc id="23547" url="https://nl.wikipedia.org/wiki?curid=23547" title="Seltsjoek">
Seltsjoek

Seltsjoek was de stamvader van de Seltsjoeken. Hij was een bey (leider) van de Oghuz-Turken. Seltsjoek ging in ongeveer 960 over tot de islam. Tijdens de migratie vanuit Centraal-Azië waren zijn zonen leiders, en zijn kleinzoon Toghrül Beg veroverde Perzië, bezette Bagdad en wordt beschouwd als de grondlegger van de dynastie van de Seltsjoeken.

</doc>
<doc id="23549" url="https://nl.wikipedia.org/wiki?curid=23549" title="Seldsjoek">
Seldsjoek



</doc>
<doc id="23552" url="https://nl.wikipedia.org/wiki?curid=23552" title="Hypothese">
Hypothese

Een hypothese (van Oudgrieks: ὑπόθεσις (hypóthesis), "veronderstelling") is in de empirische wetenschap een stelling die (nog) niet bewezen is, en die dient als uitgangspunt voor een experiment of voor een gerichte waarneming.
Ongeacht de hoeveelheid aanwijzingen die de hypothese steunen, is één, reproduceerbaar, negatief uitvallend experiment voldoende om de hypothese te falsifiëren (onderuit te halen). Volgens onder anderen Karl Popper moet een wetenschappelijke hypothese in principe falsifieerbaar zijn: er moeten experimenten of gerichte waarnemingen denkbaar zijn die de hypothese zouden falsifiëren als de uitkomsten van dat experiment de hypothese weerspreken. Voor diverse hypothesen is de wetenschap niet ver genoeg gevorderd om experimenteel volledig uitsluitsel te kunnen geven over het wetenschappelijke waarheidsgehalte van de hypothesen.
'Hypothese' wordt in het dagelijks spraakgebruik gebezigd in de zin van 'veronderstelling', 'aanname'.
Voorbeelden.
Enkele voorbeelden van hypotheses of hypothetische vraagstukken zijn:

</doc>
<doc id="23553" url="https://nl.wikipedia.org/wiki?curid=23553" title="Sterke kernkracht">
Sterke kernkracht

De sterke (kern)kracht, sterke interactie of sterke wisselwerking is de sterkste van de vier fundamentele natuurkrachten uit de natuurkunde en is nog ongeveer 100 keer sterker dan de elektromagnetische kracht. Ze is verantwoordelijk voor de stabiliteit van atoomkernen.
Werking.
De sterke kernkracht bindt protonen en neutronen aan elkaar tot atoomkernen, en bindt quarks aan elkaar in het inwendige van protonen en neutronen. Ze wordt voortgebracht door de uitwisseling van gluonen tussen quarks, die beschikken over een interne vrijheidsgraad (kwantumgetal) die "kleur" wordt genoemd.
Atoomkernen.
Een atoomkern bestaat uit protonen en neutronen. Op grond van elektrostatische afstoting tussen de positief geladen protonen zou iedere atoomkern met meer dan één proton, dus gelijk welke kern behalve die van waterstof, op heel korte termijn uiteenvallen. Dat dit klaarblijkelijk niet gebeurt, verraadt de aanwezigheid van een nog sterkere aantrekkingskracht die alleen voelbaar is op de kleine schaal van de diameter van atoomkernen.
Binnen een atoomkern zendt ieder proton en ieder neutron voortdurend pi-mesonen uit, die korte tijd later door een ander proton of neutron worden geabsorbeerd. De levensduur van deze mesonen is kort omdat ze hun massa "ontlenen" aan het vacuüm: ze worden virtuele deeltjes genoemd. Het uitzenden en vervolgens absorberen van een pi-meson veroorzaakt een overdracht aan impuls tussen het uitzendende en het absorberende kerndeeltje, en wel in de zin die tegengesteld is aan de bewegingszin van het pi-meson, dat wil zeggen dat de kerndeeltjes naar elkaar toe worden getrokken.
Het netto-effect van al deze momentoverdrachten kan worden gemodelleerd met de Yukawa-potentiaal.
Inwendige van kerndeeltjes.
De sterke kernkracht beïnvloedt op kleine schaal alleen quarks en antiquarks, en is verantwoordelijk voor het samenbinden van quarks, zodat deze hadronen kunnen vormen (waaronder baryonen, zoals protonen en neutronen, maar ook mesonen). Op "grotere" schaal (ca. 10-15 m) worden ook de nucleonen (protonen en neutronen), waaruit de atoomkern bestaat, door deze kracht bijeengehouden, al is dat eigenlijk maar een zwak neveneffect van de krachten die in de protonen en neutronen werkzaam zijn - enigszins vergelijkbaar met vanderwaalskrachten, die een residu op grotere schaal zijn van elementaire elektromagnetische krachten op kleinere schaal.
Residuele effecten reiken tot buiten het hadron en binden de neutronen en protonen vervolgens tot de kern van het atoom. Dit is de Yukawa-potentiaal die de positief geladen atoomkern bijeenhoudt, tegen de elektrostatische afstoting in.
De sterke kernkracht ontstaat door het continu uitwisselen van krachtvoerende deeltjes tussen de quarks. Deze krachtdragende deeltjes heten gluonen (van het Engelse "glue," dat lijm betekent).
De sterke kernkracht wordt beschreven door de kwantumchromodynamica. De werking wordt ook wel omschreven met de term "kleurkracht". Daarbij gaat men ervan uit dat quarks drie kleuren kunnen hebben (rood, blauw en groen) en antiquarks ook (antirood, antiblauw en antigroen). Een gluon transporteert kleurlading van de ene quark naar de andere.
Een ander effect waar de sterke kernkracht voor zorgt, is de "confinement" of opsluiting. Dit houdt in dat een quark nooit uit zijn hadron getrokken zal kunnen worden. Deze opsluiting wordt veroorzaakt doordat de gluonen zelf ook kleurladingen hebben, zodat de sterke kernkracht ook op hen inwerkt. Dit zorgt ervoor dat de sterke kernkracht vele malen zwakker is op heel kleine afstanden en op grote afstanden niet afneemt per afstandseenheid maar constant blijft. Voor afstanden groter dan 0,5 fm (femtometer) heeft men berekend dat de grootte van de sterke kernkracht nagenoeg constant 1,8 x 105 N blijft. Als aan een quark die deel uitmaakt van een systeem, meer dan een bepaalde drempelenergie wordt toegevoegd, worden de afstanden niet meer groter, maar wordt spontaan een nieuw quark-antiquarkpaar gevormd. Afzonderlijke quarks worden niet waargenomen.
Een voorstelling hiervan zou kunnen zijn dat de quarks door touwtjes aan elkaar zijn vastgebonden en dus relatief vrij kunnen bewegen als ze op korte afstand van elkaar staan en de "touwtjes" dus slap hangen. Als ze verder van elkaar komen te staan, worden de "touwtjes" echter aangespannen, waardoor de volle kracht op de quarks kan inwerken en dus ook niet afneemt per afstandseenheid, dit is natuurlijk maar een voorstelling om de werking te verduidelijken, maar niet de werkelijkheid.
Een belangrijk verschil tussen de elektromagnetische kracht en de sterke kernkracht is dat fotonen, de dragers van de elektromagnetische wisselwerking, geen elektrische lading hebben, terwijl gluonen wel degelijk een kleurlading dragen. Dit maakt de analyse ingewikkelder omdat gluonen ook met elkaar kunnen interageren.
Gebonden toestanden.
Quarks kunnen dus niet afzonderlijk voorkomen, maar er zijn nog meer beperkingen: de groep moet "kleurneutraal" zijn. Gewoonlijk worden de woorden groen, rood en blauw gebruikt voor quarks, en antigroen, antirood en antiblauw voor antiquarks. De eenvoudigste kleurneutrale groepen zijn dan enerzijds paren van een quark met een antiquark van de juiste tegenkleur (mesonen) en drietallen van quarks (of van antiquarks) met verschillende kleuren (baryonen). In deeltjesversnellers zijn aanwijzingen gevonden voor het bestaan van complexere combinaties van vier (tetraquark) of vijf quarks (pentaquark).
Het feit dat er zes soorten quarks bestaan (aangeduid met de letters u, d, s, c, t en b) en evenveel antiquarks, én het feit dat hadronen in aangeslagen toestand een aanzienlijk hogere massa kunnen hebben dan in de grondtoestand (waardoor ze als afzonderlijke deeltjes benoemd zijn), geeft aanleiding tot de grote verscheidenheid aan hadronen. Een proton heeft de structuur uud en een neutron bestaat uit de quarks ddu.
Geschiedenis.
Al in 1815 had de Britse chemicus William Prout de hypothese geformuleerd dat alle atoomsoorten uit waterstof waren opgebouwd; het was te zijner ere dat Ernest Rutherford in 1920 de naam proton voorstelde voor de waterstofkern. Hij (Rutherford) realiseerde zich dat de kern van zwaardere atomen ook nog neutrale componenten moest bevatten, en zijn assistent James Chadwick zou later in 1932 het neutron identificeren. De verstrooiingsexperimenten waarbij Rutherford alfadeeltjes (heliumkernen) op andere atoomkernen afvuurde, leken echter niet helemaal in overeenstemming met de coulombkracht tussen de positieve protonen in beide kernen en het was Chadwick die samen met Etienne Bieler in 1921 het bestaan vooropstelde van de sterke kernkracht. In 1932, na de ontdekking van het neutron, formuleerde Werner Heisenberg het begrip isospin. Uit de isospinsymmetrie volgt de bijna-gelijkheid van de massa's van het proton en het neutron, maar ook de bijna-gelijkheid van de krachten tussen protonen onderling, tussen neutronen onderling en tussen protonen en neutronen. Al deze voorspellingen waren goed in overeenstemming met de waargenomen energiespectra van atoomkernen.
In 1935 publiceerde Hideki Yukawa het vermoeden dat de zwakke en sterke kernkracht niet werden geregeerd door een klassieke potentiaal, maar dat ze gekwantiseerd optraden net zoals elektromagnetische interactie wordt overgebracht door afzonderlijke fotonen. Uit de korte afstanden waarop de sterke kernkracht actief is (ze is per definitie verwaarloosbaar klein buiten de kern van het atoom) leidde hij met behulp van overwegingen uit de algemene relativiteitstheorie af dat de deeltjes die de kracht overbrengen, massief moesten zijn; hij leidde een massa af die ongeveer 200 keer die van het elektron bedroeg, en voorspelde spin 0. Die voorspelling leidde zelfs bij Yukawa zelf tot twijfel, omdat er geen deeltjes van die massa bekend waren: de lichtste deeltjes zwaarder dan een elektron waren protonen en neutronen, met ruim 1800 keer de massa van het elektron.
Het onderzoek van Carl Anderson en Seth Neddermeyer naar de aard van kosmische straling tussen 1934 en 1936 leverde aanvankelijk enthousiasme op, omdat zij nieuwe deeltjes observeerden met massa's tussen die van het elektron en het proton; helaas hadden die deeltjes niet de gewenste eigenschappen van het Yukawa-deeltje, en interageerden ze te weinig met atoomkernen. Pas in 1947 slaagde Cecil Powell erin pi-mesonen waar te nemen met behulp van een nieuwe waarnemingstechniek, namelijk door stapels dikke fotografische platen omhoog te sturen met een luchtballon. Pi-mesonen vervallen te snel om de tocht naar het aardoppervlak te overleven. De gemeten massa van het pi-meson bedroeg 273 keer de massa van het elektron.
Mesonen geven aanleiding tot een sterke kernkracht die aantrekt over relatief grote afstanden en afstoot op kleinere afstanden, en verklaren goed de stabiliteit van atoomkernen en andere verschijnselen bij lage snelheid. Bij relativistische snelheden en op de nog kleinere schaal van de substructuur van protonen en neutronen is de theorie niet meer bruikbaar, en was het wachten op het quarkmodel van Murray Gell-Mann (1964) om de waargenomen fenomenen in overeenstemming te brengen met de theorie. In dat model is het pi-meson niet langer een elementair deeltje, maar bestaat het uit een quark en een antiquark.

</doc>
<doc id="23554" url="https://nl.wikipedia.org/wiki?curid=23554" title="Fundamentele natuurkracht">
Fundamentele natuurkracht

In de natuurkunde zijn vier fundamentele natuurkrachten bekend. Alle krachten volgen uit de vier fundamentele krachten. In volgorde van afnemende sterkte zijn dit:
De zwaartekracht is van deze krachten verreweg de zwakste. Toch is de zwaartekracht in het dagelijks leven de enige belangrijke kracht, zolang men zich niet op het terrein van de elektrotechniek en de kernfysica begeeft. Dat komt doordat de beide kernkrachten alleen op korte afstand werken. En wat de elektromagnetische kracht betreft: deze zorgt ervoor dat positief en negatief geladen deeltjes bij elkaar komen waardoor een lichaam nooit sterk geladen kan zijn.
In de theoretische natuurkunde tracht men deze vier krachten te verenigen in één theorie. De vereniging van de elektromagnetische en de zwakke kracht is onomstreden. De combinatie van de sterke kracht met deze twee krachten (de zogenaamde GUT, Grand Unification Theory) is goed onderweg, hoewel er nog geen spoor van experimenteel bewijs is. De combinatie van de zwaartekracht en de andere krachten (genaamd de "Theorie van alles"), is echter nog steeds problematisch, omdat de zwaartekracht door de algemene relativiteitstheorie wordt beschreven, en de andere krachten door de kwantumtheorie, en die zijn moeilijk te verenigen. Theorieën die hier mogelijk een oplossing bieden, zijn de snaartheorie en de loop-kwantumzwaartekracht.

</doc>
<doc id="23558" url="https://nl.wikipedia.org/wiki?curid=23558" title="MB">
MB



</doc>
<doc id="23559" url="https://nl.wikipedia.org/wiki?curid=23559" title="Vinylgroep">
Vinylgroep

Een vinylgroep is een veelvoorkomende functionele groep in de organische chemie en kan gezien worden als etheen (CH2=CH2) waar één waterstofatoom is vervangen door een alkyl- of arylgroep. De vinylgroep is daarmee een voorbeeld van de alkenylgroep: een atoomgroep waarbij minstens één dubbele binding in het substituent voorkomt.
Veelal wordt met vinyl gerefereerd aan de polymeer polyvinylchloride (pvc), dat ontstaat na polymerisatie van de monomeer vinylchloride.
In de muziekwereld wordt het woord "vinyl" gebruikt om grammofoonplaten aan te duiden. Deze werden in het verleden van pvc gemaakt.

</doc>
<doc id="23560" url="https://nl.wikipedia.org/wiki?curid=23560" title="Millimeter">
Millimeter

Een millimeter (0,001 meter), symbool mm, is een uit het SI-stelsel afgeleide lengtemaat met de grootte van een duizendste deel van een meter.
"milli" is afgeleid van het Latijnse woord voor "duizend".
Een millimeter is gelijk aan onder andere:
De millimeter is de gebruikelijke eenheid om afmetingen op een technische tekening aan te geven.
Regen.
Daarnaast wordt de millimeter ook vaak gebruikt om een hoeveelheid regen op een oppervlak aan te geven, onafhankelijk van de grootte van dat oppervlak: een millimeter regen is een liter regen op elke vierkante meter (1 l/m² = 1 dm³/m² = 1 000 000 mm³ / 1 000 000 mm² = 1 mm³/mm² = 1 mm).

</doc>
<doc id="23563" url="https://nl.wikipedia.org/wiki?curid=23563" title="Edmund Wilson">
Edmund Wilson

Edmund Wilson (Red Bank (New Jersey), 8 mei 1895 – Talcottville (New York), 12 juni 1972) was een Amerikaans journalist, literatuurcriticus, essayist, dichter en publicist die vooral bekendstaat om zijn literaire kritieken.
Biografie.
Wilson werd opgeleid aan Princeton. Hij begon zijn carrière als een verslaggever voor de New York Sun, en diende in het leger tijdens de Eerste Wereldoorlog. Hij was hoofdredacteur van "Vanity Fair" in 1920 en 1921, en werkte later bij de kranten de "The New Republic" en de "The New Yorker".
Wilson was geïnteresseerd in moderne cultuur in zijn geheel en veel van zijn schrijfselen gaan buiten het gebied van de pure literaire kritieken. In zijn boek "To the Finland Station" bestudeert hij het verloop van het Europese socialisme dat culmineert in de aankomst van Lenin als aanvoerder van de bolsjewieken op het Finland Station in Sint-Petersburg.
Wilsons vroege werken zijn erg beïnvloed door de ideeën van Freud en Marx. Hij was zeer geïnteresseerd in hun werk.
Hij was een goede vriend van schrijver F. Scott Fitzgerald. Fitzgeralds laatste boek werd door hem voor postume publicatie geredigeerd.

</doc>
<doc id="23564" url="https://nl.wikipedia.org/wiki?curid=23564" title="Warhammer">
Warhammer

Warhammer Age of Sigmar (ook wel bekend als "Warhammer Fantasy Battle, Warhammer of Aos") is een tabletopspel, uitgebracht door Games Workshop, dat zich afspeelt in een fantasywereld die enigszins te vergelijken is met middeleeuws Europa (kastelen, ridders, beperkte technologie), aangevuld met magie en niet-menselijke intelligente rassen: "elfen", "dwergen", "ondoden", "chaos" ("Demonen"), "skaven" ("Ratachtigen"), "reptielmannen" ("Lizardmen") e.d. De wereld van "Warhammer" vindt zijn oorsprong in onder andere de verhalen van fantasy-schrijvers J.R.R. Tolkien ("In de Ban van de Ring, De Hobbit") en Michael Moorcock ("Elric of Melnibone").
"Warhammer" is een spel van Britse origine, waardoor de terminologie Engels is.
Naast de fantasy-versie bestaan er andere varianten, zoals Warhammer 40.000 (Sci-Fi "setting") of "Warhammer Historical" (met verschillende "settings" zoals de oudheid, de middeleeuwen en de Engelse burgeroorlog). Aan "Warhammer" gerelateerde spellen die ook door Games Workshop uitgebracht worden, zijn onder andere "Lord of The Rings", "Mordheim", en "Warmaster". Naast de tabletop-varianten kwam in 2008 de "MMORPG Warhammer Online" uit.
Geschiedenis van het spel.
De directe voorloper van "Warhammer" is een regelset genaamd "Reaper", die toeliet om kleinschalige schermutselingen uit te vechten met fantasy-figuren. 
De eerste versie van "Warhammer" kwam op de markt in 1983 en werd geschreven door Rick Priestley, Richard Halliwell en Bryan Ansell. Het spel werd verkocht als een doos met drie verschillende boeken ("Tabletop Battles, Magic, Roleplaying &amp; Characters"). Een jaar later werd een uitbreiding gepubliceerd, "Forces of Fantasy", dat onder andere verschillende legerlijsten bevatte. De kern van het spelsysteem zoals het bestond in de eerste editie, is nog steeds te herkennen in de huidige editie. In de eerste editie werd de "Toughness"-score uitgedrukt door middel van letters (A, B, C, ...) in plaats van getallen zoals in alle volgende edities. De cover-art op de doos was van de hand van John Blanche, en laat een geharnaste krijger zien die een skelet met een oorlogshamer of warhammer de kop inslaat. Deze tekening is ook hernomen als de inside-covertekening in het "hardback" boek voor de zevende editie.
In 1985 kwam versie 2 uit (opnieuw als basisdoos met drie boeken). De doos bevatte enkele papieren uitknipfiguren, die als tweedimensionale miniatures konden gebruikt worden. Uitbreidingen omvatten "Ravening Hordes" (legerlijsten), en de zogenaamde scenario-pakketten: "Blood Bath at Orc's Drift", "Blood on the Streets", "Terror of the Lichemaster" en "The Tragedy of McDeath". Elk van deze pakketten bevatten een scenario dat bestond uit meerdere veldslagen, alsook kartonnen figuurtjes en gebouwen. Er wordt vanaf deze versie ook meer aandacht geschonken aan het zogenaamde "Warhammer Universum", de wereld waarin het spel zich afspeelt. Simultaan met deze versie wordt het roleplaying-element in het spel afgesplitst naar een apart rollenspel, "Warhammer Fantasy Roleplay".
In 1987 werd versie 3 gepubliceerd, niet meer als doos met boeken, maar als een hardcover-uitgave. De chaoswereld wordt in detail uitgewerkt in de bekende Realm of Chaos boeken: "Slaves to Darkness" in 1988 en "The Lost and the Damned" in 1990. Andere uitbreidingen zijn "Warhammer Armies" (legerlijsten) en "Warhammer Siege" (regels voor belegeringen). Ook wordt in 1987 Warhammer 40,000 gepubliceerd, dat de Sci-Fi-versie van "Warhammer" wordt.
In 1992 kwam versie 4 op de markt en bij de basisdoos worden nu ook de benodigdheden zoals plastieken Goblins en High Elves geleverd. Warhammer Magic is een uitbreidingsset die het spelsysteem van magiespreuken grondig hervormt. Deze versie betekent ook een stijlbreuk met de derde editie, omdat elk ras en leger zijn eigen "armybook" krijgt. Bovendien ontstaat in deze versie de zeer sterke koppeling tussen de regels enerzijds en de miniatuurtjes geproduceerd door Citadel Miniatures anderzijds.
Vier jaar later kwam versie 5 uit, die niet veel verschilt van versie 4. De legers die nog geen eigen armybook hadden, krijgen deze bij de nieuwe versie. Ook worden een paar oudere legers zelfs voorzien van nieuwe regels. Er komen ook andere uitbreidingen op de markt. 
Versie 6 2000 bracht een kleine schok teweeg bij de spelers, want de regels zijn totaal verschillend van de vorige versies. Ook deze keer worden een paar legers niet meer ondersteund (Dogs of War en Chaos Dwarfs) en komen er andere in de plaats (Ogre Kingdoms). Het is ook het begin van wereldwijde campagnes, zoals Dark Shadows en Storm of Chaos.
Versie 7 werd in augustus 2006 gepubliceerd. Het magiesysteem is deels aangepast en dan met name de "Lores". Ook zijn de regels voor "Hand weapons" en "Rank bonusses" lichtelijk aangepast. Het nieuwe boek gaat dieper in op de geschiedenis van verschillende rassen, maar heeft minder scenarioregels. In deze versie gaat de traditie van de wereldwijde campagnes verder, met de Nemesis Crown in de zomer van 2007.
Versie 8 werd gepubliceerd in juli 2010, waarbij er wat regels veranderden bij onder andere het afvuren van kanonnen.
In 2015 werd "Warhammer Fantasy Battle" vervangen door "Warhammer: Age of Sigmar".
Benodigdheden.
Om een spel Warhammer te kunnen spelen is een aantal zaken noodzakelijk:
Keuze voor een leger.
Er zijn 15 verschillende rassen in de Warhammer-wereld met elk een unieke strategie.
Rassen.
De beschikbare legers, alsook de aard en het karakter van de legers, zijn in de loop van verschillende edities van Warhammer meerdere malen aangepast. Zo zijn ooit legers beschreven voor Slann-krijgers (een soort kikkermensen), Norse (Noormannen), Fimir e.d. Vaak worden legers hertekend en regels aangepast in functie van nieuwe miniatuurtjes die door Games Workshop op de markt worden gebracht.
Indeling van elk leger.
Elk leger bestaat uit verschillende onderdelen:
Kosten.
Elk legeronderdeel kost een bepaald aantal punten. Een gewone soldaat van The Empire kost bijvoorbeeld 6 punten.
Als toevoeging zijn voor sommige legers mogelijk: 
Punten verschillen van leger tot leger.
De speler kan er bijvoorbeeld voor kiezen om 20 soldaten van bv. 6 punten in te zetten, zonder extra bewapening. Dat kost hem dan 20x6= 120 punten. De speler kan er bijvoorbeeld ook voor kiezen om 15 soldaten in te zetten, met een schild (bv. van 1 punt) en een kapitein (bv. van 10 punten), dan kost dit: 15x6 + 15x1 + 10 = 115 punten.
Er zijn twee soorten characters (leiders): hero's (helden) en lords (heren).
Voorbeeld van Helden.
In een klein Warhammer gevecht zijn dit de generaals.
Ze hebben vele namen, zo heeft The Empire bijvoorbeeld een kapitein of een tovenaar als held, terwijl de Orks een Big boss of een Shaman als held kunnen kiezen.
De held kan ook een speciale vlag dragen, die het leger bepaalde bonussen geeft. 
Voorbeeld wat een held kan dragen
De punten hiervoor verschillen per held en per leger.
Voorbeeld van Lords.
In een groot Warhammergevecht zijn dit de generaals. Net als helden hebben ze vele titels. Een Empirespeler kan een grootmeester inzetten en de Orks een Warboss.
Voorbeeld van wat een heer kan dragen
Ook hier verschillen de punten weer per held en per leger
Een speler kan een held inzetten in zijn gevecht. Hij kost bijvoorbeeld 50 punten. De speler geeft hem een strijdros met bepantsering (15 punten). Een zwaar harnas (10 punten) en een special zwaard (25 punten). Totaal 100 punten. (Dit is een voorbeeld, de kosten in punten kunnen verschillen van leger tot leger en van character tot character).
Het samenstellen van een leger.
Voordat met het samenstellen van een leger begonnen kan worden, moet er eerst met de tegenstander afgesproken worden met hoeveel punten het spel gespeeld gaat worden. Voor een avond spelen met ervaren spelers wordt meestal 2000 à 3000 punten genomen. 
Voor elke categorie is er een percentage dat aanduidt hoeveel procent er van die categorie minimum/maximum in een leger moet/mag zitten (in punten). 
Op basis van die gegevens stelt een speler een legerlijst op. Voor Warhammer is het wel noodzakelijk dat men van elke unit die men inzet, ook daadwerkelijk de miniaturen heeft.
De beurten.
"Warhammer" is een zogenaamd 'Turn-based' spel. Dit wil zeggen dat de gebeurtenissen zich niet tegelijkertijd afspelen, maar in aparte beurten, die 'Turns' heten. Iedere speler mag in zijn/haar beurt een aantal dingen ondernemen, 'fases' geheten. De fases hebben een vastgelegde volgorde. Wanneer een fase is afgesloten, mogen er geen andere dingen meer uit die fase gedaan worden. Men mag dus niet in de 'Shooting fase' nog dingen uit de 'Movement fase' doen 
Dit is de volgerde van beurten
Heldenfase of Toverspreuken uitspreken en heldenvaardigheden inzetten.
Verplaatsingsfase Eenheden op het slagveld verplaatsen.schietfase Aanvallen met projectielen.
Aanvalsfase Eenheden het slagveld laten bestormen.
Gevechtsfase Samen komen en met slagwapens aanvallen.
Gevechtstraumafase Beoordelen in hoeverre je uitgedunde eenheden nog overeind staan.
Startfase.
Sommige handelingen moeten worden uitgevoerd voordat men met zijn beurt begint. Dit gebeurt in de startfase. Vaak betreft dit bepaalde testen, bijvoorbeeld of units beginnen of stoppen met vluchten voor een vijand, of om te bepalen of sommige domme units wel gebruikt mogen worden deze beurt.
Movementfase.
Hierin worden de charges (aanvallen) vastesteld en kan men zijn units verplaatsen. De afstand waarbinnen dit kan, wordt beperkt door de maximale loopafstand die in hun statistieken staat. Wanneer er aangevallen wordt, moet men 2 dobbelstenen gooien en het aantal ogen optellen bij de normalenmovement. (charge) Wanneer een unit grote afstanden af wil leggen worden de wapens en schilden op de rug genomen en ook hier kan de unit 2x zo ver lopen. Dit noemt men marchen (marcheren). Marchen mag echter niet als er een unit van tegenstanders binnen 8 inch van jouw marchende unit staat aan het begin van jou beurt.
Magic fase.
Sommige legers hebben tovenaars. Deze hebben de mogelijkheid om magie te gebruiken. In deze fase mag dus geprobeerd worden magische spreuken af te roepen.
Shootingfase.
In de shooting fase wordt het schieten behandeld. Hierin mogen soldaten met bijvoorbeeld bogen, slingers of ander schiettuig proberen de vijand te raken. Ook zogenaamde 'War machines' met de mogelijkheid tot schieten, zoals een katapult of bolt thrower, mogen dat in deze fase.
Close-Combatfase.
De in de 'Movementfase' vastgestelde charges worden hier uitgevochten.
Ook gevechten uit voorgaande beurten die nog niet beslist zijn, worden nu uitgevochten.
Warscrol.
Iedere unit heeft bepaalde warscrol, dit staat op een warscrol:
Vechten.
Als een unit in gevecht staat met een tegenstander, wordt dit uitgevochten met behulp van dobbelstenen. 
Ten eerste wordt de WS van de models vergeleken, op basis hiervan moet een waarde gegooid worden met een dobbelsteen. Als twee models dezelfde WS hebben, is er 50% kans dat er raak geslagen wordt, dus wordt er geraakt op een 4+. Als een aanvallend model meer WS heeft dan een verdedigend model, wordt er geraakt op een 3+. Als een aanvallend model minder WS heeft dan een verdedigend model, raakt hij op een 5+. 
Dus als een aanvallend model een WS van 4 heeft en een WS 5 model aanvalt, heeft hij minder WS dan het verdedigende model en raakt dus op een 5+. Als de aanvaller nou 6 WS had, had hij meer WS dan de verdediger en raakte hij op een 3+.
Als dit lukt, wordt de Strength van de aanvallende partij vergeleken met de Toughness van de verdedigende partij, en hieruit volgt weer een waarde. Als de Strength gelijk is aan de Toughness, moet er een 4+ gegooid worden. Voor elk punt dat de Strength hoger is, wordt de moeilijkheid een verlaagt. Dus 1 strength meer dan de Toughness wordt een 3+. 
Je kunt nooit automatisch iets verwonden. Ook al heb je 10 Strength tegen 1 Toughness moet je nog steeds een 2+ gooien. 
Als de Toughness hoger is dan de Strength werkt het hetzelfde, maar dan andersom. Voor elke Toughness dat een model hoger heeft dan de aanvaller zijn Strength, wordt het 1 punt moeilijker om te verwonden. Dus 3 Strength tegen 4 Toughness maakt een 5+. Als de Toughness 3 punten hoger is dan de aanvaller zijn Strength, wordt er nog steeds verwond op een 6+. Maar is de Toughness meer dan 3 punten hoger dan een aanvaller zijn Strength (bijvoorbeeld een draak met Toughness 6 tegen een Snotling met Strength 2), dan is het niet mogelijk om met die lage strength een wond te doen. De draak heeft gewoon een te taaie huid voor de snotling om doorheen te slaan. 
Als uiteindelijk ook voor verwondingen goed gegooid is, heeft het aanvallende model een dodelijke wond toegebracht aan het verdedigende model. Deze wond is nog te redden door een Armour save of een Ward save. Als ook die niet lukken krijgt het model een "Wound". Als een model zijn maximale aan Wounds gekregen heeft is het dood en wordt van de tafel verwijderd. (normaal gesproken heeft een model maar 1 wound en wordt dus meteen van de tafel verwijderd)
2+ 3+ 4+ 5+ 6+.
Tijdens "Warhammer" wordt er vaak gezegd "raak op een 4+". Hiermee wordt bedoeld dat er een 6-zijdige dobbelsteen (ook wel D6 genoemd) wordt gegooid, en op een resultaat van vier of meer is het gelukt.
Hieruit volgt dat een 2+ een stuk makkelijker is te halen dan een 5+.
1+ vs 2+ save.
Sommige eenheden (Bijvoorbeeld Zware Cavalerie) kunnen een 1+ save hebben. Om te voorkomen dat een unit altijd (automatisch) een save haalt, is ingesteld dat een 1 op een dobbelsteen altijd betekent dat een save niet gehaald is.
Het voordeel van een unit een 1+ save te geven boven een save van 2+, ligt hem erin dat, als de slagkracht (S) van een unit groot is, er waardes van de save afgaan. 
enz.
Dus een unit met een save van 1+ die een Strength 5 hit krijgt, heeft een 1+2=3+ save over, terwijl een unit die een save van 2+ een hit van Strength 5 krijgt, een save van 'maar' 2+2=4+ overhoudt.
Wardsave.
Een bijzondere save is de Wardsave, deze kan ook b.v. 4+ zijn, maar deze save wordt niet slechter naarmate de Strength van de hit groter wordt. De Wardsave wordt gedaan ná de Armour Save. Als men de Armour Save niet haalt, is er nog een mogelijkheid om met een Wardsave de schade aan je troepen te beperken.
Speltypes.
Binnen Warhammer zijn er verschillende manieren om te spelen:
Een scenario betekent dat er een bepaalde doelstelling is, vaak heb je hierbij een aanvaller en een verdediger.
Zo'n doel kan zijn:
Een normale veldslag heeft 1 doel: De tegenstander vernietigen.
Duur van het spel.
Er zijn verschillende manieren om het einde van het spel te bepalen
Indien er een scenario gespeeld wordt, ligt ook vaak de duur van het spel vast.
Doorgaans wordt er ook gesteld dat als een der partijen opgeeft, de ander automatisch wint, en wel met een massacre.
Overwinningstypes.
Als het spel is afgelopen wordt er bepaald wie er gewonnen heeft. Tenzij een scenario anders bepaalt worden er overwinningspunten "(victory points)" toegekend voor:
Elke speler berekent het aantal punten dat de "tegenstander" heeft gemaakt.
De twee waardes worden van elkaar afgetrokken, en de uitslag wordt opgezocht in een tabel in het regelboek.
De mogelijke uitslagen zijn:

</doc>
<doc id="23566" url="https://nl.wikipedia.org/wiki?curid=23566" title="Millenniumbug">
Millenniumbug

De millenniumbug was een probleem dat in 20e-eeuwse computersystemen ontstond doordat bij het opslaan van de datum soms alleen de laatste twee cijfers van het jaar werden gebruikt. Zo werd 29 december 1977 opgeslagen als 29-12-77. In de beginperiode van de computer werd dat gedaan om te besparen op de toen erg dure geheugenruimte. Ook verwachtten programmeurs vaak niet dat hun programma's de eeuwwisseling zouden halen of werd er niet bij nagedacht. Eind jaren negentig ontstond er onder ICT-experts grote onrust over dit probleem.
Het probleem deed zich voor bij het verspringen van het eerste van de vier cijfers van het jaartal (en daarmee ook het tweede cijfer), zoals dat eens per millennium gebeurt, maar het had zich ook bij een andere verspringing van het tweede cijfer kunnen voordoen, zoals dat eens per eeuw gebeurt. Zo bekeken was centenniumbug of eeuwbug een betere naam geweest.
In deze context werd 2000 vaak aangeduid met Y2K, waarbij Y de afkorting is van het Engelse woord "year" (jaar) en de K voor kilo staat, voor een duizendvoud dus.
Verwachte problemen.
Een probleem van het opslaan van maar twee cijfers van het jaartal is dat data die 100 jaar uit elkaar liggen niet onderscheiden worden. Belangrijker was echter een probleem dat zich zelfs voordeed in een systeem dat niet zo ver uiteenlopende data opsloeg, namelijk dat computers vaak ervan uitgingen dat de numerieke volgorde van de tweecijferige jaartallen overeenkwam met de chronologische volgorde.
Voorraadsystemen zouden in 1999 denken dat een product dat houdbaar is tot 01-01-00 al 99 jaar over de datum was. Voor systemen die niet werkten met toekomstige data zouden de problemen op 1 januari 2000 beginnen.
Men vreesde bijvoorbeeld dat er veel mis zou gaan bij renteberekeningen: wie in het jaar '99 een lening afsluit en die in het jaar '00 terugbetaalt, heeft volgens de computer ruim op tijd terugbetaald en is geen rente verschuldigd.
Over de te verwachten rampen publiceerden Luc Sala en Oussama Cherribi in 1998 in Nederland een pamflet: "Bit Bang: in de schaduw van het millennium". Dit geschrift gaf ook tips voor het testen van de eigen computer en boekhouding op millenniumbestendigheid.
Rond de overgang naar het jaar 2000 werd de nodige voorzichtigheid betracht. Bij continubedrijven, chemische installaties, drinkwaterbedrijven, elektriciteitscentrales en dergelijke waren er in de millenniumnacht vaak dubbele ploegen personeel aanwezig en stonden noodsystemen startklaar. Ook bij de leveranciers van kritieke besturingssystemen was rond de jaarwisseling vaak extra ondersteunend personeel aanwezig. Sommige personen durfden met de jaarwisseling geen vliegreis te maken uit angst dat de computerapparatuur zou uitvallen. Verzekeringsmaatschappijen eisten zelfs dat vliegtuigen tijdens de overgang aan de grond zouden blijven. Sommige niet-aangepaste systemen als TeleRad werden uitgeschakeld door de millenniumbug.
Minder ernstige problemen werden verwacht bij verkeerslichten en liften, waarvan de programmatuur zou denken dat het 1 januari 1900 was (dus maandag) terwijl het in werkelijkheid 1 januari 2000 was, een zaterdag. Ook vreesde men dat sommige programma's rekening hielden met het feit dat de eeuwjaren geen schrikkeljaren zijn, maar niet met het feit dat 2000 wel een schrikkeljaar was, want deelbaar door 400.
Soms werd vergeten dat in veel systemen het kritieke moment niet om middernacht plaatselijke tijd viel, maar om middernacht UTC. In West-Europa is dit om 1:00 uur. Dit kwam doordat veel systemen intern met UTC werken.
Remedies.
Om de verwachte millenniumproblemen te voorkomen, moesten overal ter wereld vele tienduizenden programma's gecontroleerd worden en werden veel systemen voorzien van versies van software waarvan bekend was dat ze 'millenniumproof' waren. Een van de remedies door voor het jaartal vier cijfers te gebruiken, wat het probleem uitstelt tot het jaar 10.000.
Vaak is ook 'windowing' toegepast, waarbij de programmatuur zo werd gewijzigd dat (bijvoorbeeld) de getallen 20-99 de jaren 1920 t/m 1999 voorstellen, en 00-19 de jaren 2000 t/m 2019. Op 1 januari 2020 gaf dit opnieuw problemen bij 14.000 parkeerautomaten in New York. Deze moesten toen handmatig hersteld worden.
In enkele gevallen werden de klokken van oudere systemen zelfs jaren teruggezet, vaak 28 jaar, omdat daarmee de cyclus van weekdagen en schrikkeljaren weer gelijkliep. Deze oplossing houdt er echter geen rekening mee dat eeuwjaren die niet deelbaar zijn door 400, geen schrikkeljaren zijn. Dit geeft dan voor het eerst problemen in 2100, want het systeem denkt dan dat het 2072 is.
Wereldwijd is naar schatting 300 miljard dollar uitgegeven om problemen te voorkomen. In Nederland was dit 20 miljard gulden (circa 9 miljard euro).
Achteraf beschouwd.
Hoewel een en ander groots in het nieuws is geweest, heeft de millenniumbug uiteindelijk veel minder problemen veroorzaakt dan vooraf werd gevreesd. Of dit kwam doordat de gevolgen toch minder waren dan gevreesd, of doordat veel kritieke systemen voorafgaand uit voorzorg al waren aangepast, is nooit duidelijk geworden.
Soortgelijke problemen.
Er waren wel vaker soortgelijke problemen in overlopen in datum- en tijdnotaties, niet alleen bij de overgang naar een nieuwe eeuw. Vaak gaan deze onopgemerkt voorbij of zijn alleen bekend bij insiders. 
Zo liep op 22 augustus 1999 de interne weektelling van het gps-systeem over van 1023 naar 0, wat bij sommige gps-ontvangers tijdelijk voor problemen zorgde. Dit gebeurt elke 1024 weken ofwel elke 19,7 jaar. In het Engels wordt hiervoor de term Week Number Rollover (WNRO) gebruikt. De recentste rollover vond plaats op 6 april 2019.
In veel computersystemen die op Unix gebaseerd zijn, wordt de tijd in seconden vastgelegd in een 32-cijferig binair getal, waarbij één positie aangeeft of het een datum voor of na 1970 betreft. Op 19 januari 2038 kan zich dus een soortgelijk probleem voordoen, wanneer er 231 seconden voorbij zijn sinds de Unix Epoch, middernacht van 1 januari 1970. Ook nu al geeft het rekenen met data vanaf 2038 soms problemen.
Het is vaak voorgekomen dat 100-plussers een oproep kregen voor de leerplicht of voor een medische keuring of vaccinatie van kinderen. Dat is te verklaren doordat van het geboortejaar alleen op de laatste twee cijfers werd gelet. Dit gebeurde al in de tijd voordat er computers waren.

</doc>
<doc id="23570" url="https://nl.wikipedia.org/wiki?curid=23570" title="Robert Palmer">
Robert Palmer

Robert Palmer, pseudoniem van Alan Palmer (Batley, 19 januari 1949 – Parijs, 26 september 2003), was een Brits popmusicus.
Loopbaan.
Palmer maakte in de jaren zestig deel uit van de groepen The Alan Bown Set en Dada. Naast Palmer bestond Dada onder andere uit Elkie Brooks en haar echtgenoot Pete Gage. Palmer, Brooks en Gage formeerden een jaar later de soul/rock band Vinegar Joe.
Vanaf 1974 was hij als soloartiest actief en verscheen zijn eerste album, "Sneakin' Sally Through the Alley" (nr. 107 in de Billboard 200). In Nederland had Palmer in 1978 zijn eerste hit met het lied "Best of Both Worlds". In de Top 40 haalde het de 17e plaats. Begin jaren tachtig haalden "Johnny and Mary" en "Looking for clues" de hitparades, maar "Addicted to Love" en "Bad Case of Loving You" zijn Palmers grootste hits.
Met de gelegenheidsband The Power Station, die hij in 1985 oprichtte met John Taylor en Andy Taylor van Duran Duran, had hij de hits "Some Like It Hot" en "Get It On".
Palmer woonde in Zwitserland en overleed aan een hartinfarct tijdens een verblijf in Parijs.
Discografie.
Albums.
Met The Power Station:

</doc>
<doc id="23575" url="https://nl.wikipedia.org/wiki?curid=23575" title="Léon Foucault">
Léon Foucault

Jean Bernard Léon Foucault (Parijs, 18 september 1819 – aldaar, 11 februari 1868) was een Franse natuurkundige.
Foucault werd vooral bekend door de slinger van Foucault, een instrument waarmee hij de draaiing van de Aarde kon aantonen. Hij deed ook een van de eerste accurate metingen van de lichtsnelheid, verklaarde in 1851 het principe van de gyroscoop, ontdekte de kracht van wervelstromen, die ook wel "foucaultstromen" worden genoemd, en ontwikkelde een manier om met behulp van een mes de vormnauwkeurigheid van spiegels te controleren. Dat kunnen zowel parabolische als sferische spiegels zijn. Deze 'mesproef van Foucault' wordt gebruikt bij het vervaardigen van spiegeltelescopen.
Er is een krater op de Maan naar hem genoemd, de Foucaultkrater. Foucault kreeg in 1855 de Copley Medal en is een van de 72 Fransen van wie namen op de Eiffeltoren zijn aangebracht.

</doc>
<doc id="23576" url="https://nl.wikipedia.org/wiki?curid=23576" title="CDROM">
CDROM



</doc>
<doc id="23577" url="https://nl.wikipedia.org/wiki?curid=23577" title="Natres">
Natres



</doc>
<doc id="23579" url="https://nl.wikipedia.org/wiki?curid=23579" title="Jemen">
Jemen

Jemen (Arabisch: اليَمَن, "al-Yaman"), officieel de Republiek Jemen (Arabisch: الجمهوريّة اليمنية, "al-Jumhūrīyah al-Yamanīyah"), is een republiek in het zuid-oosten van het Midden Oosten. Het land ligt in het zuidwesten van het Arabisch Schiereiland en grenst in het noorden aan Saoedi-Arabië en in het oosten aan Oman. Ten westen van Jemen ligt de Rode Zee en ten zuiden ervan ligt de Golf van Aden. Het land behoort tot de Arabische Liga.
De hoofdstad en tevens grootste stad van het land is Sanaa. Het land heeft ongeveer 28 miljoen inwoners en een oppervlakte van .
De republiek Jemen ontstond op 22 mei 1990 toen Noord- en Zuid-Jemen met elkaar werden verenigd. Door diverse interne conflicten, terrorisme, grote verschillen tussen het zuiden en het noorden en corruptie heeft het land in vergelijking met andere landen in de Arabische Wereld economisch weinig kunnen profiteren van de olievoorraden. Met een bruto binnenlands product van $ 1.061 per hoofd van de bevolking is Jemen het armste land op het Arabisch Schiereiland. In de laatste jaren is er wel vooruitgang geboekt op diverse terreinen, maar er wordt alom gevreesd voor grote economische en politieke problemen als de oliebronnen uitgeput raken.
Nationale symbolen.
De naam Jemen komt uit het Arabisch. Voor de etymologie worden verschillende verklaringen gegeven. "Jamien" betekent "rechterkant" en de rechterkant van het Arabisch Schiereiland ligt in het zuiden als men naar het oosten kijkt. Ook "jamana", dat "hij was blij" betekent, letterlijk: "hij ging naar rechts", is van het woord "jamin" afgeleid. Dit kan dan verwijzen naar "Arabia Felix", het gelukkige Arabië, de Latijnse naam voor Jemen.
De vlag van Jemen bestaat uit drie horizontale banen met de kleuren rood, wit en zwart. Hij werd aangenomen op 22 mei 1990, de dag dat Noord- en Zuid-Jemen werden verenigd. De drie kleuren zijn de typische pan-Arabische kleuren, die ook terug te vinden zijn op de vlaggen van Palestina, Egypte, Irak en Syrië. De kleur rood staat voor het bloed van de martelaren en voor de eenheid van het land, wit staat voor de stralende toekomst en zwart staat voor het donkere verleden. Voordat beide landen zich verenigden, hadden Noord- en Zuid-Jemen allebei hun eigen vlag. Deze vlaggen leken sterk op de huidige vlag. De vlag van Noord-Jemen had dezelfde drie horizontale banen met een groene ster in het midden en de vlag van Zuid-Jemen had diezelfde drie banen met aan de linkerkant een lichtblauwe driehoek met daarin een rode ster.
Het wapen van Jemen bestaat uit een adelaar met een boekrol tussen zijn klauwen. Hierop staat in het Arabisch de officiële naam van het land geschreven. Op zijn borst heeft de adelaar een schild met hierop afgebeeld een koffieplant en de Maribdam. Aan weerszijden van de adelaar is de vlag van Jemen afgebeeld. Het wapen lijkt veel op het vroegere wapen van Noord-Jemen. Zuid-Jemen had een wapen dat bestond uit de pan-Arabische Saladins Adelaar, die nu nog te zien is op bijvoorbeeld het wapen van Egypte.
Het volkslied van Jemen is de al-Jumhuriyatu i-Muttahida en wordt vaak aangeduid met de Engelse naam United Republic (Nederlands: "Verenigde Republiek"). Het lied is geschreven door Abdallah "al-Fadhool" Abdulwahab Noman en de muziek is van Ayob Tarish. Voordat Noord- en Zuid-Jemen samengevoegd werden, was dit lied al het volkslied van Zuid-Jemen.
Geschiedenis.
Voor de komst van de islam.
De eerste geciviliseerde bewoners van Jemen waren Qahtanieten, dat waren Semieten. Zij leefden tussen 2300 en 800 v.Chr. in het gebied dat nu Jemen is. Er is weinig over dit volk bekend, omdat zij het schrift niet kenden en omdat zij door de Grote Arabische Woestijn geïsoleerd leefden van de Semieten in Mesopotamië. Latere handel met stammen aan de Rode Zeekust bracht ze echter wel in contact met de Feniciërs en van hen werd in de 9e eeuw v.Chr. het schrift overgenomen, waarmee voor Jemen de geschreven geschiedenis begon.
In de tijd van de Sabeërs, van de 8e eeuw v.Chr. tot 275 n.Chr., bloeiden de landbouw en de handel volop, waardoor het land grote welvaart kende. Diverse soorten hars, zoals olibanum en mirre, werden geëxporteerd naar India, Abessinië en het Middellandse Zeegebied. Ook had het land een geavanceerd irrigatiesysteem, waaronder de indrukwekkende Maribdam, die rond 700 v.Chr. werd gebouwd en zorgde voor de irrigatie van 100 km² land. Bij de Romeinen, die onder de indruk waren van de welvaart en vooruitgang, stond het land bekend als "Arabia Felix", oftewel het gelukkige Arabië. Het Sabeïsche Koninkrijk lag in het zuidwesten van Jemen. De hoofdstad Marib lag in de buurt waar nu Sanaa ligt. Sommige historici denken dat het Sabeïsche Koninkrijk hetzelfde land was als het Koninkrijk Sheba dat in het Oude Testament en de Koran wordt genoemd.
Naast het Sabeïsche Koninkrijk waren in die periode diverse andere koninkrijken in Jemen: Hadramaut, Ausan, Qataban, Ma'in en Himyar. Himar veroverde het gebied van de Sabeërs, Qataban en Hadramaut en verenigde hiermee een groot deel van het huidige Jemen. Aan het begin van de 6e eeuw kwam Himyar ten val toen het vanuit Eritrea werd veroverd door het Koninkrijk Aksum.
De islamitische periode tot aan de komst van de Ottomanen.
De Aksumieten werden aan het einde van de 6e eeuw verdreven door het opkomende Perzische Rijk der Sassaniden. Toen Badhan de Perzische gouverneur van Jemen werd in 628 en zich bekeerde tot de islam, werd dit de nieuwe godsdienst. Door de val van het Rijk der Sassaniden, werd Jemen een deel van het door de profeet Mohammed gestichte Islamitisch Kalifaat, dat geleid werd door de Rechtgeleide Kaliefen. In 661 werden zij opgevolgd door de Omajjaden en in 750 door de Abbasiden. In 1173 werd Jemen veroverd door de Ajjoebiden. Toen zij in 1229 weer vertrokken, kwamen de Rasoeliden aan de macht, die tot het eind van de 15e eeuw zouden heersen in Jemen.
De Ottomaanse en Britse periode.
In 1516 werd Jemen een onderdeel van het Egyptische Sultanaat der mammelukken, maar een jaar later moesten de mammelukken zich alweer overgeven aan de Ottomanen en werd Jemen een onderdeel van het Ottomaanse Rijk. De Ottomanen werden op hun beurt echter weer uitgedaagd door de lokale zaiditische imam al-Mansur al-Qasim, waardoor van 1630 tot aan de 19e eeuw alleen de kustgebieden in handen bleven van de Ottomanen, terwijl het binnenland bestuurd werd door de zaiditische imams. Het Zaiditisch Imamaat viel in de 19e eeuw door interne verdeeldheid uiteen, waardoor de Ottomanen in de jaren 1830 het hele noorden van Jemen in handen konden krijgen.
In de tijd dat de Ottomanen bezit namen van het noorden van Jemen kregen de Britten interesse in het zuiden van Jemen. In 1832 kwam de Britse Oost-Indische Compagnie in de havenstad Aden aan, die zij kon gebruiken om kolen te leveren aan de schepen die onderweg waren naar Brits-Indië. Om de piraterij in het gebied een halt toe te roepen, werd Aden in 1839 officieel door de Britten in bezit genomen. Door de opening van het Suezkanaal werd het strategische en economische belang van de haven steeds groter.
De rest van Zuid-Jemen was in die tijd verdeeld in allerlei sultanaten, emiraten en sjeikdommen. Aan het eind van de 19e en het begin van de 20e eeuw sloten de Britten met al deze staatjes verdragen en werd het Protectoraat Aden opgericht. Om administratieve redenen was dit protectoraat gesplitst in een westelijk en een oostelijk protectoraat. Het oostelijke protectoraat bestond uit het Quaïtisultanaat Shir en Mukalla, het Kathirisultanaat Seiyun en het Mahrasultanaat Qishn en Socotra. De andere staatjes maakten deel uit van het westelijke protectoraat. In 1904 spraken de Britten en Ottomanen een grens af tussen het Ottomaanse Rijk in Noord-Jemen en het Britse Protectoraat Aden, maar de grenzen in het binnenland werden niet goed vastgelegd doordat de Ottomanen in het noorden alleen de belangrijkste steden in handen hadden. Het overige deel van Noord-Jemen was weer in handen gekomen van de Zaidieten.
Na het beëindigen van de Eerste Wereldoorlog kregen de zaidische imams de macht over geheel Noord-Jemen en was er geen gebied in Jemen meer onderdeel van het Ottomaanse Rijk. De zaidische imams stichtten het Mutawakkilitisch Koninkrijk Jemen. Het zuiden bleef nog in Britse handen. De stad Aden werd tot 1937 vanuit Brits-Indië bestuurd en werd toen een aparte Engelse kroonkolonie, de Kolonie Aden. In 1959 gingen zes staten van het Protectoraat Aden in de nog altijd onder Britse protectie staande Federatie van Zuid-Arabische Emiraten op. Dit waren de sultanaten Audhali, Fadhli en Neder-Yafa, de emiraten Beidhan en Dhala en het sjeikdom Opper-Aulaqi. Later traden nog negen andere staten toe tot deze federatie. In 1962 werd de federatie weer opgeheven toen de nieuwe Zuid-Arabische Federatie werd opgericht. In 1963 trad ook de Kolonie Aden tot deze federatie toe. De staten die niet toetraden tot de federatie vormden het Protectoraat Zuid-Arabië. Op 30 november 1967 werden de federatie en het protectoraat samengevoegd en onafhankelijk onder de naam Volksrepubliek Zuid-Jemen. In 1969 grepen marxisten in het land de macht en een jaar later werd het land Democratische Volksrepubliek Jemen genoemd.
Moderne tijd.
In 1962 vond in het Mutawakkalitisch Koninkrijk Jemen een staatsgreep plaats waarbij imam Muhammad al-Badr werd afgezet en de republikeinen de Jemenitische Arabische Republiek uitriepen. Dit leidde tot de acht jaar durende Noord-Jemenitische Burgeroorlog, waarbij de monarchisten werden gesteund door Saoedi-Arabië en de republikeinen door de Verenigde Arabische Republiek van president Nasser. Uiteindelijk wonnen de republikeinen en werd in 1970 een bestand bereikt, waarbij Saoedi-Arabië de republiek erkende. In 1971 hadden alle buitenlandse troepen het land verlaten.
Al in 1972 werden er plannen gemaakt om Noord- en Zuid-Jemen met elkaar te verenigen, maar in de praktijk kwam hier weinig van terecht door spanningen tussen beide landen over de ligging van de grens en de positionering van militairen langs die grens. Bovendien woedde de Koude Oorlog volop en werd Zuid-Jemen gesteund door de Sovjet-Unie, terwijl Noord-Jemen door het westen en door de Arabische koninkrijken gesteund werd, die een marxistische staat als een groter gevaar zagen dan een nationalistische republiek.
In 1988 was het rustig tussen beide landen en kregen Jemenieten de mogelijkheid om vrij tussen beide landen te reizen. Omdat de Sovjet-Unie inmiddels de hulp aan Zuid-Jemen had stopgezet, kwam dit land in steeds grotere economische problemen en moest het wel bij Noord-Jemen aankloppen. Op 22 mei 1990 werden beide landen verenigd in de Republiek Jemen. De Noord-Jemenitische president Ali Abdullah Saleh werd de president van het verenigde Jemen, de Zuid-Jemenitische secretaris-generaal Ali Salim al-Beidh werd vicepresident en de Zuid-Jemenitische president Haider Abu Bakr al-Attas werd premier.
De unificatie verliep echter niet voorspoedig. Het economisch al niet sterke noorden moest een vrijwel failliete marxistische staat overnemen en kon de enorme investeringen die daarvoor nodig waren niet bolwerken. Bovendien waren er tegenstellingen tussen het conservatievere noorden en het progressievere zuiden. De Jemenitische economie kreeg nog een extra dreun te verduren doordat Saoedi-Arabie in 1991 alle Jemenieten uitwees als represaille tegende steun van Saleh aan Saddam Hoessein. Los daarvan werd Salehs bewind gekenmerkt door grootschalige corruptie.
In mei 1994 kwam de Jemenitische Socialistische Partij in opstand tegen het bewind van president Saleh en riep in Aden de Democratische Republiek Jemen uit met al-Beidh als president en al-Attas als premier. De burgeroorlog die daarop volgde duurde echter maar kort. In juli was de opstand tegen Saleh onderdrukt en vluchtte al-Attas naar de Verenigde Arabische Emiraten.
Burgeroorlog en buitenlandse interventies.
De recente geschiedenis van Jemen wordt gedomineerd door het conflict in Sa'dah. De zaidi-minderheid in het noorden was namelijk al jarenlang gemarginaliseerd door de regering van Saleh (die opmerkelijk genoeg zelf ook zaidi was). De Ansar Allah, bijgenaamd Houthi´s, begonnen als een religieuze jeugdbeweging die snel radicaliseerde.
In juni 2004 kwam de zaiditische leider Hussein Badreddin al-Houthi in het gouvernement Sa'dah in opstand tegen de Jemenitische regering, naar eigen zeggen om de bevolking te beschermen tegen discriminatie en agressie van de regering, maar volgens de Jemenitische overheid om de regering omver te werpen en sjiitische religieuze wetten in te voeren. In augustus 2009 startte de Jemenitische regering een tegenoffensief om de rebellen te verdrijven. Volgens de zaidieten wordt de Jemenitische overheid hierin gesteund door onder andere Saoedi-Arabië en de Verenigde Staten. De Jemenitische overheid beschuldigt Iran ervan steun te verlenen aan de rebellen. Naar schatting heeft dit conflict, dat zich uitbreidde naar de omliggende gouvernementen, zo'n 7000 mensen het leven gekost.
De Arabische Lente leidde in het land tot protesten die zich aanvankelijk tegen de slechte economische situatie maar later ook tegen president Saleh richtten. Na bemiddeling van de GCC en lang tegenstribbelen trad Saleh uiteindelijk toch af op 27 februari 2012. De centrale regering was echter hierdoor zeer verzwakt waardoor de toestand escaleerde tot een meervoudige burgeroorlog (de Jemenitische Crisis), waarin de volgende fracties actief zijn:
Humanitaire crisis.
De aanhoudende burgeroorlog leidde in 2017 tot een ernstige humanitaire crisis. Ongeveer twee derde van de huishoudens, en meer dan 7 miljoen mensen, hadden in maart 2017 te kampen met ernstige voedseltekorten. De Verenigde Naties en UNICEF sloegen alarm. In Nederland werd giro 555 opengesteld voor solidaire bijdragen, in België lanceerde het consortium 1212 een gelijkaardige campagne.
In oktober 2018 luidde de VN de noodklok over de grootschalige hongersnood die dreigt voor miljoenen Jemenieten. Belangrijke oorzaken hiervan zijn de opgeworpen blokkades in het land en de aanhoudende bombardementen op bakkerijen en ziekenhuizen.
In 2024 bracht het IPC een rapport uit over de humanitaire crisis in Jemen. Hierin staat 'dat de ondervoeding in Jemen het afgelopen jaar is toegenomen vanwege de verspreiding van ziektes als cholera en mazelen, het gebrek aan voedsel en drinkwater en de afname van welvaart in het algemeen'.
Geografie.
Ligging.
Jemen bevindt zich in de Arabische Wereld in het zuidwesten van het Arabisch Schiereiland op 15°NB 48°OL. In het noorden en oosten grenst Jemen aan Saoedi-Arabië en Oman. In het zuiden wordt het land begrensd door de Arabische Zee en de Golf van Aden en ten westen van Jemen ligt de Rode Zee. Naast het vasteland van Jemen behoren ook diverse eilanden in de Rode Zee (de Hanisheilanden, Kamaran en Perim), alsmede de archipel Socotra in de Arabisch Zee tot Jemen. Veel van deze eilanden zijn van vulkanische oorsprong. Jemen heeft een oppervlakte van 527.970 km² en is daarmee iets groter dan Thailand en ongeveer 14 keer zo groot als Nederland en 17 keer zo groot als België. Tot voor kort was de grens met Saoedi-Arabië ongedefinieerd. Vanwege de Arabische Woestijn was menselijke bewoning hier nauwelijks mogelijk.
Landschap.
Jemen kan geografisch ingedeeld worden in vier verschillende regio's: de Tihama aan de westkust, de westelijke hooglanden ten oosten daarvan, de hooglanden in Centraal-Jemen en de Rub al Khali in het noordoosten.
De Tihama (warme aarde) is een vlakke regio aan de westkust met zeer weinig neerslag. Maar ondanks de geringe hoeveelheid regen is het land erg drassig door de aanwezigheid van vele lagunes, waardoor het een geschikte woonomgeving vormt voor malariamuggen. In het gebied zijn veel halvemaanvormige zandduinen aanwezig. Door de geringe regenval en de hoge temperaturen bereiken de rivieren vanuit de hooglanden nooit de zee, maar ze zijn wel een belangrijke bron voor de grondwaterreserves. In het gebied wordt tegenwoordig veel landbouw beoefend.
Ten oosten van de Tihama liggen de westelijke hooglanden. In dit gebied, dat de meeste regenval kent van geheel Arabië, wordt volop gebruikgemaakt van terrassen voor het verbouwen van gewassen als kafferkoren. Ook katoen en fruit (zoals mango's) groeien hier volop.
De centrale hooglanden vormen een uitgestrekt plateau met een hoogte boven de 2000 meter. Deze regio is droger dan de westelijke hooglanden, maar is nog altijd nat genoeg om met behulp van irrigatie het verbouwen van tarwe en gerst mogelijk te maken. De hoofdstad Sanaa ligt in deze regio, evenals het hoogste punt van Jemen, de 3666 meter hoge Jabal an Nabi Shu'ayb.
De Rub al Khali (het Lege Kwartier) is de woestijn in het noordoosten van Jemen, die zich verder uitstrekt over het zuiden van Saoedi-Arabië en het westen van Oman. Dit gebied ligt met circa 1000 meter een stuk lager dan de centrale hooglanden. De woestijn behoort tot de droogste plekken op aarde en is tevens een van de grootste zandwoestijnen. Het gebied wordt bewoond door bedoeïenen met kamelen.
Klimaat.
Over het algemeen zijn de temperaturen in Jemen hoog en valt er weinig regen, met uitzondering van de hoger gelegen gebieden. Het warmst is het in de Tihamah aan de westkust. Dit gebied heeft een tropisch klimaat met temperaturen die regelmatig oplopen tot boven de 50 °C en een luchtvochtigheid die ligt tussen de 50% en 70%. Regen valt er in onregelmatige hoeveelheden met een jaargemiddelde van 130 mm. De maximumtemperatuur in Aden, aan de zuidkust, varieert van gemiddeld 25 °C in januari tot 32 °C in juni en de hoeveelheid regen is vergelijkbaar met de Tihamah. In de westelijke hooglanden is het door de hoogte iets koeler en met een jaarlijkse neerslag tussen de 1000 en 1500 mm ook veel natter. Meer naar het oosten toe, in de centrale hooglanden, is het weer een stuk droger (circa 600 mm regen). Deze regio kenmerkt zich door de zeer grote dagelijkse temperatuurschommelingen. Overdag ligt de temperatuur rond de 30 graden en 's nachts rond het vriespunt. Het noordoosten van Jemen is erg droog en warm. De luchtvochtigheid varieert er van 35% in juni tot 64% in januari. Het is in dit gebied niet ongewoon dat het vijf jaar achter elkaar niet regent.
Bestuur en instellingen.
Politiek.
Jemen is een presidentiële republiek met een uit twee kamers bestaand parlement. Dit zijn een uit 301 leden bestaand Huis van Afgevaardigden (de Majlis al-Nuwaab) en een uit 111 leden bestaande Majlis al-Shura.
De president wordt gekozen door het volk uit minimaal twee kandidaten die goedgekeurd moeten worden door ten minste vijftien leden van het parlement. De premier wordt benoemd door de president en moet door minimaal tweederdemeerderheid van het parlement gesteund worden. De presidentstermijn duurt zeven jaar.
Ali Abdullah Saleh werd in 1990 de eerste president van het verenigde Jemen. Hij was ook al president van Noord-Jemen vanaf 1978. In 1999 en opnieuw in 2006 werd hij herkozen. De presidentsverkiezingen van 2006 werden door internationale opzichters als gedeeltelijk vrij beschouwd, alhoewel er sprake was van geweld, beperking van de persvrijheid en verdenkingen van fraude. De grootste politieke partij van Jemen is het Algemeen Volkscongres (al-Mu'tammar al-Sha'bi al-'Am), die bij de parlementsverkiezingen in 2003 238 van de 310 zetels behaalde. De grootste oppositiepartij is de Jemenitische Hervormingscongregatie (al-Tajmu al-Yamani li al-Islah). Alle Jemenieten vanaf 18 jaar hebben stemrecht, maar alleen moslims hebben het recht gekozen te worden.
Nadat eerder in Tunesië en Egypte een volksoproer een wisseling van de macht had veroorzaakt, kwam het in januari 2011 ook in Jemen tot massale demonstraties tegen het autoritaire bewind van Ali Abdullah Saleh. In een reactie op verdere voorgenomen protesten in zijn land maakte de president bekend dat hij in 2013 niet herkiesbaar zou zijn en hij de macht niet zou overdragen aan zijn zoon. Op 27 februari 2012 trad Saleh daadwerkelijk af.
Na het vertrek van Saleh werd voormalig vicepresident Abd Rabbuh Mansur Al-Hadi president. Op 7 april 2022 kondigde Hadi in een televisietoespraak aan dat hij ontslag neemt en vicepresident Ali Mohsen al-Ahmar ontslaat en de bevoegdheden van beide ambten overdraagt aan de nieuw gevormde achtkoppige Presidentiële Raad, geleid door Rashad al-Alimi. Hij zei ook dat de raad de taak zou krijgen om met de Houthi-rebellen te onderhandelen over een permanent staakt-het-vuren.
De huidige regeringsleider is premier Ahmad Awad bin Mubarak.
De grondwet staat voor een onafhankelijke rechterlijke macht. Omdat het land een islamitisch land is, is de sharia de belangrijkste bron voor wetgeving en wordt hier in de rechtspraak op teruggegrepen. Anders dan in veel andere islamitische landen wordt het gebruik van alcohol door niet-moslims toegestaan.
Administratieve indeling.
Jemen wordt opgedeeld in 20 gouvernementen (muhafazah) en één gemeente die niet tot een gouvernement behoort: de hoofdstad Sanaa. De gouvernementen zijn verder onderverdeeld in 333 districten (muderiah), die weer verder onderverdeeld zijn in 2.210 subdistricten, bestaande uit 38.284 plaatsen. De 20 gouvernementen zijn:
De hoofdstad en grootste stad van het land is Sanaa met ruim 1,7 miljoen inwoners. Andere belangrijke steden zijn de havenstad Aden, Ta'izz, Al Hudaydah, Abyan, Al Mukalla, Dhamar en Ibb.
Defensie.
De jaarlijkse militaire uitgaven bedragen 6,6% van het bbp, waarmee het land percentueel gezien tot de landen met de hoogste militaire uitgaven behoort. Het leger bestaat uit een landmacht, een luchtmacht, een marine en een in 2010 opgerichte republikeinse garde. In Jemen geldt een dienstplicht van twee jaar.
Buitenlandse relaties.
Bij het samenvoegen van Noord- en Zuid-Jemen heeft Jemen de internationale verdragen van zijn twee voorgangers overgenomen. Het land is lid van de Verenigde Naties, de Arabische Liga en de Organisatie voor Islamitische Samenwerking. De relaties met de buurlanden zijn sterk beïnvloed door de Eerste Golfoorlog begin jaren negentig toen Koeweit door Irak werd bezet. Jemen was lid van de Veiligheidsraad van de Verenigde Naties en stemde toen tegen resoluties om militair in te grijpen. Dit leidde tot boze reacties in de westerse wereld en diverse Golfstaten. Als straf stuurde buurland Saoedi-Arabië 850.000 Jemenieten die in Saoedi-Arabië woonden terug naar Jemen. In 2000 werden de relaties met Saoedi-Arabië enigszins hersteld toen de grens tussen beide landen werd vastgelegd.
Met de buurlanden aan de andere kant van de Golf van Aden – Somalië en Djibouti – onderhoudt Jemen goede relaties. Sinds het uitbreken van de burgeroorlog in Somalië heeft Jemen veel vluchtelingen uit Somalië opgenomen.
In 2004 begon in het noorden van Jemen het conflict in Sa'dah toen de zaidieten in opstand kwamen tegen de Jemenitische regering. Deze beweging staat bekend onder de naam Houthi's, hoewel hun werkelijke naam Ansarallah (helpers van God) is. In 2009 kreeg het conflict een internationaal karakter toen het zich uitbreidde naar de naburige regio in Saoedi-Arabië en ook landen als Iran, Egypte en Jordanië zich ermee gingen bemoeien uit angst voor een groeiende instabiliteit van de regio. Bovendien bevorderde het verzwakken van de centrale regering en het verjagen van Al Qaida uit Saoedi-Arabië voor toenemend soennitisch extremisme in Jemen. De banden van de Houthi-opstandelingen met Iran en van de salafistische opstandelingen met Al Qaida hebben ook de aandacht van de Verenigde Staten getrokken, maar volgens de toenmalige Amerikaanse president Barack Obama zijn er geen plannen gemaakt voor de stationering van Amerikaanse troepen in de regio. Wel heeft de Amerikaanse regering in 2010 voor 140 miljoen dollar aan militaire hulp geboden voor de strijd tegen het terrorisme. De Houthi-opstand leidt tot onenigheid jegens enerzijds Saoedi-Arabië en andere soennitische landen die hier militair tegen in willen grijpen uit angst voor Iraanse invloed, en anderzijds de niet-Arabische bondgenoten van deze landen die bang zijn dat militair ingrijpen de aan Al Qaida en IS gelieerde opstandelingen in de kaart zal spelen en de enige macht die tegen hen is opgewassen vernietigt.
Bevolking en samenleving.
Bevolkingsopbouw, taal en religie.
Ongeveer 44% van de bevolking is jonger dan 15 jaar en 2,6% is ouder dan 65 (in 2010). De bevolkingsgroei is met 2,7% per jaar relatief hoog, waardoor het aantal inwoners naar verwachting zal stijgen naar 60 miljoen in 2050. Jemen heeft dan ook een van de hoogste geboortecijfers in de wereld met een gemiddelde van zes per vrouw. Dat is ongeveer twee keer zo hoog als in buurland Saoedi-Arabië. De levensverwachting bij de geboorte ligt op 61 jaar bij mannen en 64 jaar bij vrouwen. 48% van de meisjes in Jemen trouwt voor haar 18e.
De Jemenieten zijn van Arabische oorsprong. Het land is nog grotendeels opgebouwd uit verschillende stammen. In de bergen in het noorden leven ongeveer vierhonderd Zaidistammen. De Akhdam zijn een uit Afrika afkomstige groep die een soort kaste vormt in Jemen. De schattingen van het aantal Akhdam lopen uiteen van een half miljoen tot een miljoen. Er was tevens een Joodse minderheid in Jemen met haar eigen cultuur, maar deze is halverwege de 20e eeuw aanzienlijk afgenomen tijdens de Joodse exodus uit de Arabische landen en de Operatie Magic Carpet. In het begin van de 20e eeuw waren er circa 50.000 Joden in Jemen, maar nu zijn dit er nog maar enkele honderden, die voornamelijk leven in de omgeving van de hoofdstad Sanaa.
Jemen kent een aanzienlijk aantal van 125.000 vluchtelingen en asielzoekers, die voornamelijk afkomstig zijn uit Somalië, Irak en Ethiopië. Tijdens de Jemenitische Burgeroorlog van 1994 zijn echter ook vele Jemenieten het land ontvlucht. Zij bevinden zich voornamelijk in het Verenigd Koninkrijk, de Verenigde Staten en Frankrijk. Saoedi-Arabië zette in 1990 en 1991 ongeveer 800.000 Jemenieten uit om Jemen te straffen voor zijn pro-Irakhouding tijdens de Golfoorlog van 1990-1991. Lange tijd hebben uit Hadramaut afkomstige Arabieren handel gedreven in Zuidoost-Azië. Hierdoor zijn er tegenwoordig nog miljoenen Indonesiërs, Maleisiërs en Singaporezen van Hadrami afkomst. Naast Zuidoost-Azië zijn zij ook te vinden in India en Oost-Afrika.
Het Arabisch is de officiële taal in Jemen en tevens de moedertaal van bijna de gehele bevolking. In het gouvernement Al Mahrah in het uiterste oosten en op Socotra worden nog enkele oude Zuid-Arabische Semitische talen gesproken, zoals het Soqotri. In de grote steden spreken de mensen in toenemende mate ook Engels.
Religie.
De islam is staatsgodsdienst en de meeste Jemenieten zijn moslim. De sharia vormt de bron van alle officiële wetgeving. Jemen kent geen godsdienstvrijheid. Jemenitische staatsburgers mogen zich niet bekeren tot een andere godsdienst dan de islam. Bekeerlingen riskeren de doodstraf. Van de moslims hangt 53% de soennitische islam aan en 47% de sjiitische islam. De bevolking van de kustvlakte in het zuiden en zuidoosten bestaat grotendeels uit soennieten. De soennieten zijn voornamelijk sjafiiten, maar er zijn ook malikieten en hanbalieten. De sjiieten behoren vooral tot de zaiditische sekte, een sjiitisch-islamitische groepering, die evenwel zeer dicht bij de soennitische islam staat. Zij zijn geconcentreerd in de berggebieden in het noorden en noordwesten. Er zijn ook jafari en ismaïlieten (een extreme sjiitische sekte, die zich in de 8e eeuw van de oorspronkelijke Sji'a heeft afgescheiden wegens een controverse over de rechtmatige opvolger van de 6e imam). De jafari en ismaïlieten wonen voornamelijk in de omgeving van Sanaa en Marib. Ongeveer 2% van de bevolking is druzisch.
Minder dan 1% van de Jemenieten hangt een ander geloof aan dan de islam. Hiertoe behoren christenen, joden, hindoes en atheïsten. De katholieken in Jemen ressorteren onder het Apostolisch vicariaat Zuid-Arabië. Van de eertijds omvangrijke joodse gemeenschap in Jemen is na een aantal pogroms en de daaropvolgende massale emigratie naar Israël per luchtbrug (Operatie Magic Carpet) tussen juni 1949 en september 1950 weinig meer over.
Onderwijs.
In haar strategische visie voor de komende 25 jaar uit 2000 heeft de regering zichzelf de taak opgelegd om belangrijke veranderingen in het onderwijs teweeg te brengen, waardoor het analfabetisme in 2025 gereduceerd moet zijn tot onder de 10%. In 2003 was nog 50% van de bevolking analfabeet. Alhoewel de Jemenitische regering zorgt voor universeel, verplicht en gratis onderwijs voor kinderen van 6 tot 15 jaar, wordt de leerplicht niet actief aangemoedigd. De uitgaven voor het onderwijs bedroegen in 2008 5,2% van het bnp, hetgeen, percentueel gezien, vergelijkbaar is met Nederland en België.
Gezondheidszorg.
Ondanks de significante vooruitgang die Jemen de afgelopen jaren heeft geboekt om de gezondheidszorg te verbeteren, blijft het systeem nog altijd onderontwikkeld. In 2004 bedroegen de totale uitgaven in de zorg ongeveer 5% van het bnp, wat zeer laag is vergeleken met andere landen in het Midden-Oosten. Volgens de Wereldbank steeg het aantal artsen in Jemen met een gemiddelde van 7 procent tussen 1995 en 2000, maar in 2004 waren er nog altijd maar 3 artsen per 10.000 inwoners. In 2005 waren er 6,1 ziekenhuisbedden per 10.000 inwoners. Vooral buiten de grote steden is de gezondheidszorg zeer beperkt. Slechts 25% daarvan is voorzien van gezondheidszorg, vergeleken met 80% van de stedelijke gebieden. De meeste kindersterfgevallen worden veroorzaakt door ziektes waar vaccinaties voor bestaan of die op ander wijze voorkomen kunnen worden. In 2009 bedroeg de levensverwachting van voor Jemenieten 63 jaar.
Media.
Het Jemenitische ministerie van Informatie beïnvloedt de persmedia door middel van controle op de drukpersen, het verstrekken van krantensubsidies en het bezit van de enige televisie- en radiostations. De belangrijkste kranten in het land zijn al-Thawra en al-Motamar, die beide in handen zijn van de overheid, en de onafhankelijke al-Ayyam. De onafhankelijke Shabab Yemeni, die eens per maand verschijnt, richt zich vooral op Jemenitische studenten in het buitenland. Er zijn ook nog diverse kranten die het Jemenitische nieuws in het Engels uitgeven, te weten de Yemen Observer, de Yemen Post en de Yemen Times. Het officiële persbureau van Jemen is de Saba News Agency.
In Jemen zijn een aantal televisiezenders, die allemaal eigendom zijn van de Public Corporation for Radio and Television, wat een onderdeel is van het ministerie van Informatie. De twee belangrijkste zenders zijn Yemen TV (voorheen de nationale zender van Noord-Jemen) en Yamaniya (voorheen Aden TV uit Zuid-Jemen). Andere zenders zijn onder andere het op de jeugd en studenten gerichte Saba en de anti-extremisme- en antiterrorismezender al-Eman. Er zijn ruim vijftig verschillende radiozenders, waarvan Sana'a Radio en Aden Radio de belangrijkste zijn. Er zijn plannen van de regering om de wet te veranderen om zo private radio- en televisiezenders mogelijk te maken.
Economie en vervoer.
Economie.
Jemen behoort met een bruto binnenlands product van $ 1.061 per hoofd van de bevolking tot de armste en minst ontwikkelde landen in de Arabische Wereld. Dit kenmerkt zich in een hoge werkloosheid, een snelle bevolkingsgroei en politieke onrust (het conflict in Sadah). Volgens het Ontwikkelingsprogramma van de Verenigde Naties leeft in Jemen 41,8% van de bevolking onder de armoedegrens. De Jemenitische economie is sterk afhankelijk van de olieproductie en de belastingen hierop zijn dan ook de belangrijkste inkomsten voor de overheid. De oliereserves zijn echter naar verwachting voor 2020 op in Jemen, waardoor de angst bestaat voor een totale ineenstorting van de economie. Jemen heeft geen grote hoeveelheden aardgas. De eerste lng-fabriek startte in 2009 de productie. De enorme corruptie is het grootste probleem voor de ontwikkeling van Jemen, omdat regionaal en internationaal kapitaal hierdoor worden verjaagd. Recent heeft de regering acties ondernomen om de corruptie een halt toe te roepen, maar dit slechts met beperkt resultaat. De buitenlandse investeerders die er zijn in het land, zitten voornamelijk in de olie-industrie.
Vanaf de jaren 1950-1959 werd het toenmalige Noord-Jemen economisch bijgestaan door China en de Sovjet-Unie. Zo is de luchthaven van Sanaa gebouwd met hulp van China. De economie van het zuiden was voor de onafhankelijkheid voornamelijk geconcentreerd rond de stad Aden, dat een overslaghaven was voor handel vanuit Europa naar Zuidoost-Azië. Maar met het sluiten van het Suezkanaal en de Britse terugtrekking uit Aden, kwam hieraan een einde.
Sinds de hereniging van het land in 1990 heeft de regering gepoogd de twee relatief verschillende economieën met elkaar te verenigen. Maar diverse tegenslagen, zoals de terugkeer begin jaren 1990 van 800.000 Jemenieten uit Saoedi-Arabië, een grote reductie van de internationale hulp en de burgeroorlog van 1994, belemmerden de economische groei van het land. Door politieke en economische hervormingen probeert Jemen nu de opgelopen achterstand in te halen. Na het beëindigen van de burgeroorlog, heeft het land een overeenkomst gesloten met het IMF waarbij afgesproken is in fasen het land economisch te hervormen. De eerste fase beslaat belangrijke financiële en monetaire hervormingen, zoals het laten fluctueren van de munt, het reduceren van het overheidstekort en het snijden in de subsidies. Fase twee zal structurele hervormingen in gaan houden, zoals hervormingen van het ambtenarenapparaat.
Transport.
In vergelijking met andere Arabische landen is de infrastructuur in Jemen erg matig. Er ligt ruim 71.000 km aan wegen, maar deze verkeren veelal in slechte staat en slechts 6.000 km ervan is verhard. De wegen in het noorden tussen Sanaa, Ta'izz en Al Hudaydah zijn goed, maar andere wegen, vooral die in het zuiden, vertonen veel gebreken. Momenteel wordt er echter wel geïnvesteerd in de verbetering van het wegennet. Het rijden over de Jemenitische wegen is onveilig doordat verkeersregels nauwelijks gehandhaafd worden, auto's veelal niet aan veiligheidseisen voldoen, veel mensen rondrijden zonder rijbewijs en het verkeer gehinderd wordt door voetgangers en dieren.
Zeehavens liggen onder andere in Aden, Al Hudaydah, Al Mukalla en Mokka, waarvan die in Aden het grootste is. Er zijn ruim veertig vliegvelden, waarvan zeventien met verharde landingsbanen. Vanaf vijf luchthavens worden vluchten naar internationale bestemmingen uitgevoerd. Dit zijn Sanaa International Airport, Aden International Airport, Ta'izz International Airport, Riyan Airport en Hodeida International Airport. Yemenia is de nationale luchtvaartmaatschappij. Deze is voor 51% in handen van de Jemenitische overheid en voor de overige 49% eigendom van Saoedi-Arabië. Er zijn plannen tot privatisering, maar die stuiten op weerstand van de Saoedische overheid.
Cultuur.
Werelderfgoed.
In Jemen bevinden zich vier werelderfgoederen: de oude ommuurde stad Shibam in Wadi Hadhramaut, het oude gedeelte van Sanaa, het historische plaatsje Zabid en de Socotra-archipel.
De stad Shibam werd in 1982 op de lijst van de UNESCO gezet en heeft als bijnaam het "Manhattan van de Woestijn" vanwege de hoge gebouwen die er staan. Deze 16e-eeuwse stad wordt omringd door een versterkte muur en is een van de oudste voorbeelden van stadsplanning gebaseerd op het principe van verticale constructie.
Het oude gedeelte van Sanaa ligt op een hoogte van ruim 2000 meter en wordt al meer dan 2500 jaar bewoond. De stad, die in 1986 op de lijst kwam, werd in de 7e eeuw een belangrijk islamitisch centrum. Heden ten dage zijn er nog 103 moskeeën, 14 hamams (traditionele badhuizen) en meer dan 6000 huizen over die allemaal afkomstig zijn van voor de 11e eeuw.
Nabij de Rode Zee ligt het historische plaatsje Zabid, dat in 1993 op de lijst werd gezet, en van de 13e tot de 15e eeuw de hoofdstad van Jemen was. Het universiteitsstadje heeft eeuwenlang een belangrijke rol gespeeld, omdat het een centrum was van kennis over de gehele Arabische en islamitische wereld. Naar verluidt zou de algebra hier in de 9e eeuw uitgevonden zijn door de vrij onbekende Al-Jaladi.
De recentste Jemenitische toevoeging aan de erfgoedlijst is de Socotra-archipel. Deze archipel, die in de 13e eeuw genoemd werd door Marco Polo, ligt vrij geïsoleerd en bestaat uit vier eilanden en twee rotsen. De eilanden worden gekenmerkt door een rijke biodiversiteit. Tot het culturele erfgoed van Socotra behoort de plaatselijke taal, het Soqotri.
Literatuur.
Waddah al-Yaman, die leefde in de tweede helft van de 7e eeuw, wordt beschouwd als de nationale dichter van Jemen. Hij werd beroemd door het schrijven van romantische en erotische gedichten.
Abu Muhammad al-Hasan al-Hamdani (893-945) was naast dichter ook geograaf, taalkundige, historicus en astronoom. Hij wordt gezien als een belangrijke vertegenwoordiger van de islamitische cultuur uit de laatste jaren van het kalifaat van de Abbasiden en is daarnaast ook bekend vanwege zijn geografische en geschiedkundige beschrijving van Arabië. Een van zijn belangrijkste werken is de "Sifat Jazirat ul-Arab" (de geografie van het Arabisch Schiereiland).
Shalom Shabazi was een joodse, Jemenitische dichter uit de 17e eeuw. Hij schreef gedichten in het Hebreeuws, Aramees en Judeo-Arabisch (een door joden gesproken Arabisch dialect).
Abdullah al-Baradouni (1929-1999) wordt beschouwd als de belangrijkste dichter uit de moderne Jemenitische literatuur. In zijn gedichten pleitte hij voor democratie en vrouwenrechten en uitte hij kritiek op het regeringsbeleid, waardoor hij een tijd in de gevangenis heeft moeten doorbrengen. Naast de 12 dichtbundels die hij geschreven heeft, schreef hij ook diverse boeken over politiek en folklore. Een andere beroemde Jemenitische dichter is Muhammad al-Gharsi, een vriend van voormalig president Ali Abdullah Saleh.
Musea.
Het belangrijkste museum in Jemen is het Nationaal Museum in Sanaa. Het museum werd in 1971 opgericht en gehuisvest in de Dar al-Shukr, een van de paleizen van de Jemenitische imams ten tijde van het Mutawakkilitisch Koninkrijk Jemen. Later verhuisde het museum wegens ruimtegebrek naar de Dar Al-Sada, een nabijgelegen paleis. Het museum staat vol met artefacten uit de hele geschiedenis van Jemen.
Film.
De Jemenitische filmindustrie staat nog in de kinderschoenen en in 2008 waren er nog maar 2 Jemenitische films uitgebracht. Eén hiervan is de film "A New Day in Old Sana'a" uit 2005 van Bader Ben Hirsi, een Britse regisseur van Jemenitische afkomst. Het verhaal gaat over een man die worstelt met de vraag of hij moet gaan voor een traditionele bruiloft of moet trouwen met de vrouw van wie hij werkelijk houdt.
Keuken.
De Jemenitische keuken is sterk beïnvloed door de Turkse keuken door de lange Ottomaanse aanwezigheid in Jemen. Het nationale gerecht is de Saltah, dat bij de lunch gegeten wordt. Het is gebaseerd op rund-, kippen- of lamsvlees waaraan diverse ingrediënten zoals rijst, ei, hulbah (een saus gemaakt van fenegriek), bonen en sahawqa (een pittige saus) aan toegevoegd worden en verder gegeten wordt met malooga, een Turks brood. Een ander populair gerecht is de shakshouka. Dit is een gerecht dat bestaat uit eieren die gekookt worden in een saus van tomaten, pepers, uien en pittige kruiden. Populaire dranken in Jemen zijn melkthee, zwarte thee, qishr (een warme drank die gedronken wordt ter vervanging van koffie) en naqe'e al zabib (een koude drank met rozijnen).

</doc>
<doc id="23581" url="https://nl.wikipedia.org/wiki?curid=23581" title="Stroppendragers">
Stroppendragers

De stroppendragers of ook kortweg de "Stroppen", is de bijnaam van de Gentenaars.
Op 3 mei 1540 vernederde keizer Karel V de notabelen van Gent, zijn geboortestad omdat de Arteveldestad zich schuldig had gemaakt aan majesteitsschennis tijdens de Gentse revolte in 1540. Hij liet de leiders van de opstand arresteren. Daarvan liet hij 25 mensen ombrengen. Anderen liet hij bij wijze van exemplaire bestraffing, een zogenaamde eerlijke betering, door de stad gaan met een strop om de hals. Om de Gentenaars onder de knoet te houden liet hij het Spanjaardenkasteel bouwen en dwong hen de Concessio Carolina op. 
De strop is blijven leven als het symbool van fiere weerstand tegen elke vorm van tirannie en misplaatste autoriteit. Gentenaars noemen zichzelf koppige, fiere (niet hetzelfde als 'trotse') mensen die altijd ruimte laten aan andere meningen en in de wetenschap het vrije onderzoek genegen zijn. Karel V en alle Habsburgers waren zo katholiek dat de Gentenaars tijdens het bewind van zijn zoon, Filips II enkele jaren een calvinistische republiek hebben in stand gehouden. 
Tijdens de Gentse Feesten zal men elk jaar vele Gentenaars kunnen zien met een zwart-witte strop rond hun hals. Wit en zwart zijn de hoofdkleuren van het wapenschild van de stad, een witte leeuw op een zwarte achtergrond.

</doc>
<doc id="23582" url="https://nl.wikipedia.org/wiki?curid=23582" title="Belfort (toren)">
Belfort (toren)

Een belfort of hallentoren is een middeleeuwse wachttoren met een stormklok. Meer algemeen wordt met 'belfort' een stedelijke toren in de Zuidelijke Nederlanden aangeduid. Dit type toren werd vaak op of aan een stadhuis of commerciële lakenhal gebouwd en was de plek waar de stadsklokken werden gehangen. Een groep van 56 belforten in België en Frankrijk is opgenomen in de UNESCO Werelderfgoedlijst.
Etymologie.
Het woord belfort is ontleend aan het Franse "beffroi", uit Oudfrans "berfroi", op zijn beurt ontleend uit het Oudnederlandse *"bergfriþu" "vredebewaarder" Bergfried, uit Oergermaans *"bergan" "bergen, bewaren" en *"friþuz" "vrede, bescherming". Via volksetymologische herontleding werd "beffroi" in de 13e eeuw omgevormd tot "belfort", uit "bel" "klok" en "fort" "burcht, versterking".
Geschiedenis.
In de middeleeuwen kwam de handel en (laken)industrie tot grote bloei in Noordwest-Europa. Hierdoor werd de burgerij in de steden rijk en nam haar invloed toe. Belforten vormden een zinnebeeld van deze stedelijke en burgerlijke vrijheid en macht. Voordien hadden namelijk alleen de vorsten en de kerk het geld om zulke grote gebouwen te financieren.
In het Graafschap Vlaanderen hadden de steden in de middeleeuwen het recht een belfort te bouwen. Het oudste belfort is dat van Poitiers, gebouwd na het ontvangen van stadsrecht in 1099.
Bouwontwikkeling.
De eerste belforten waren van hout. Deze vielen gemakkelijk ten prooi aan de in de middeleeuwen veelvuldig voorkomende stadsbranden. Er is geen enkel houten belfort bewaard gebleven. Vanaf de 12e eeuw werden de belforten in steen opgetrokken. De oudste stenen belforten doen denken aan kasteeltorens, zoals de zware vierkante toren van de 13e-eeuwse Lakenhalle van Ieper of het 14e-eeuwse ronde belfort van Namen dat oorspronkelijk een toren van de stadsmuur was. In de eeuwen daarna werden de stedelijke klokkentorens veel slanker, waarbij het bovenste deel van de toren extra opviel, zoals bij de Lakenhal van Tielt (16e eeuw).
Het belfort was, als veiligste plek in de stad, vaak het onderkomen van het stadsarchief, de stadskluizen en soms ook de gevangenis. Door de hoogte werd de klokkentoren ook gebruikt als uitkijktoren om vijanden tijdig te zien aankomen en om stadsbranden snel te kunnen ontdekken. De stadsklok werd dan geluid. Andere functies van de stadsklok waren: aangeven wanneer de stadspoorten open en dicht gingen, luiden bij het begin en einde van de werkdag en het beieren ter gelegenheid van festiviteiten. Vanaf de 16e eeuw kwamen carillons in de mode.
Verspreiding.
Vrijwel alle nog bestaande belforten bevinden zich in België en Noord-Frankrijk. Het enige Nederlandse belfort, het belfort van Sluis, staat in Zeeuws-Vlaanderen, tegen de Belgische grens aan. 
Opvallende klokkentorens, niet erkend als Belfort.
Hoewel zij niet officieel te boek staan als belfort, hebben verschillende Nederlandse steden opvallende klokkentorens die fungeren als zinnebeeld van de stedelijke en burgerlijke macht en vrijheid. Voorbeelden zijn de dicht bij België gelegen klokkentorens van het Stadhuis van Veere (15e eeuw) en de lakenhal annex Stadhuis van Middelburg (16e eeuw). Beide stadhuizen zijn overigens gebouwd door Vlamingen. Latere voorbeelden zijn de klokkentoren boven op het Stadhuis van Bolsward (17e eeuw) waar ook een waag was gevestigd en de in de 17e eeuw vernieuwde en vergrote klokkentoren van het Waaggebouw in Alkmaar. De zeskantige 15e-eeuwse Haagse toren is naar alle waarschijnlijkheid gebouwd als wachttoren en dus te beschouwen als een Nederlands belfort. Tot slot kan de Wijnhuistoren te Zutphen ook onder de Nederlandse belforten worden gerekend; alle typische belfortfuncties waren ook hier in de 17e eeuw verenigd.
Het Haagse Vredespaleis (begin 20e eeuw) was oorspronkelijk ontworpen met twee torens, maar het gerealiseerde gebouw heeft veel weg van een stadhuis met belfort. Het slechts enkele jaren later afgeronde stadhuis met belfort van Calais lijkt veel op het Vredespaleis.
In de 21e eeuw.
In attractiepark de Efteling is in 2011 het theater Raveleijn gebouwd. In het gebouw is ook een replica van een Belfort verwerkt, waar kantoorpanden en een restaurant zijn gehuisvest.
In 2008 gaf de gemeenteraad van Bergen op Zoom aan dat er serieuze plannen waren om het vroegere Belfort opnieuw op te bouwen.
Hoogste belforten.
In onderstaande lijst staat een aantal van de hoogste belforten ter wereld.
Belfort van Lille gerealiseerd in 1932 is de hoogste belforttoren ter wereld. Deze is ook beschermd als UNESCO werelderfgoed. 

</doc>
<doc id="23584" url="https://nl.wikipedia.org/wiki?curid=23584" title="Geeraard de Duivelsteen">
Geeraard de Duivelsteen

Het Geeraard de Duivelsteen is een gebouw in de Belgische stad Gent. Het steen speelde een belangrijke rol bij de verdediging van de Portus aan de Reep, een handelsnederzetting die aan de wieg stond van het ontstaan van Gent.
Het is een voormalig gotisch steen (stenen huis van een edelman) uit de 13e eeuw, genoemd naar ridder Geeraard van Gent, bijgenaamd de Geeraard de Duivel. Hij was de derde zoon van een burggraaf van Gent, Zeger III.
Het gebouw werd in de 14e eeuw eigendom van de stad. Het vervulde in de loop van de eeuwen diverse functies: ridderverblijf, wapenarsenaal, klooster, school, bisschoppelijk seminarie, krankzinnigengesticht en gevangenis tot het Rasphuis aan de Coupure die taak in 1775 overnam. In 1830 werd er een brandweerkazerne ingericht.
Op het einde van de 19e eeuw werd het Geraard de Duivelsteen aangekocht door het rijk om er het Rijksarchief van Gent in onder te brengen. Onder leiding van Arthur Verhaegen werd het gebouw tussen 1891 en 1908 gerestaureerd en uitgebreid met een nieuwe vleugel, waarin onder meer de leeszaal en de kantoren van het archiefpersoneel werden ondergebracht. Tot in 2015 bleef het gebouw in gebruik als archief. In 2016 werd het voor 2.205.000 euro gekocht door de Gentse holding NV Koiba. Het gebouw wordt omgebouwd tot een jongerencentrum. Daarnaast komen er nog enkele woonunits; de vroegere kaaimuur wordt hersteld.
Het gebouw onderging sedert de middeleeuwen zoveel veranderingen dat het door de laatste restauratie in de 19e eeuw te veel verlaagd vierkanten donjon (links op de foto) nog nauwelijks te herkennen is. Toch kan deze donjon wijzen op een functie die verwijst naar een ouder verleden. De donjon, gelegen langs de gedeeltelijk gedempte Schelde en binnen de halfcirkelvormige gracht uit de 9e eeuw die het toenmalige Gent omsloot, kan toen een verdedigende functie hebben gehad. 

</doc>
<doc id="23585" url="https://nl.wikipedia.org/wiki?curid=23585" title="Sint-Michielskerk (Gent)">
Sint-Michielskerk (Gent)

De Sint-Michielskerk is een kerk in de Belgische stad Gent, hoofdstad van de provincie Oost-Vlaanderen. De kerk is de dekenale kerk van het dekenaat Gent-stad.
Bouwgeschiedenis.
Reeds in 1105 stond op dezelfde plaats aan de Leie een kapel, opgericht door de Sint-Baafsabdij. Deze abdij was in die tijd in competitie met de Sint-Pietersabdij, de andere Gentse abdij die in het stadscentrum de toenmalige Sint-Janskerk (nu Sint-Baafskathedraal) en de Sint-Niklaaskerk had laten optrekken. De kapel was aanvankelijk verbonden aan de Sint-Martinuskerk te Ekkergem, maar werd in 1147 een zelfstandige parochiekerk.
De bouw van de huidige kerk in laatgotische stijl begon in 1440 en werd in feite slechts in 1825 afgewerkt. Van de romaanse kerk, die hier ontstond aan het einde van de 11e eeuw, zijn er geen duidelijke overblijfselen meer. De 13e eeuw was erg desastreus met verscheidene branden, hierdoor werd de kerk meerdere keren herbouwd. In 1440 werd beslist om een volledig nieuwe kerk te bouwen, in laatgotische stijl.
In het begin van de 16e eeuw waren schip en transept voltooid. In 1623 werd het vroeggotische koor vervangen door een Brabants gotisch exemplaar met kooromgang en vijf straalkapellen. Kenmerkend voor de Brabantse laatgotiek is het gebruik van zandhoudende kalksteen, de fantasierijke kruisrib-, net- en stergewelven, en de hoge, brede spitsboogvensters. Opmerkelijk aan deze kerk is, hoe de gotische bouwkunst doorleefde in een tijdperk van renaissance en barok.
Gotische westertoren.
In 1566 onderbrak de beeldenstorm de bouw van de westertoren, pas in 1658 werden de werken hervat. Het ontwerp uit 1662 van Livinus Cruyl voorzag een 134 meter hoge toren in Brabantse gotiek (ter vergelijking: die van de Onze-Lieve-Vrouwekathedraal in Antwerpen is slechts 123 meter, die van de Sint-Baafskathedraal slechts 89 meter). Deze toren moest rijkelijk versierd worden. Om financiële redenen werd deze erg ambitieuze toren nooit afgewerkt.
In 1909 werd de westkant gerestaureerd onder leiding van Modeste de Noyette. Hij voegde ook de neobarokke sacristie toe. Bij de aanleg van de Sint-Michielsbrug (circa 1905) werd een deel van de oude sacristie gesloopt.
Orgel.
Het orgel stamt uit een instrument dat in 1817 werd gebouwd door orgelbouwer De Volder. De stijl van het front is geheel in neogotische stijl uitgevoerd. In 1951 werd het instrument verbouwd en uitgebreid door orgelbouwer Anneessens. Het orgel heeft 47 registers op drie manualen en een pedaal.
Kerkschat.
Het interieur is aangekleed met verschillende monumentale altaarstukken van Vlaamse meesters, waaronder een doek van Antoon van Dyck, "Christus aan het kruis", uit 1628-1630 (Vlaamse Meesters in Situ).
In 1648 werd hier een Confrerie van de heilige Dorothea opgericht.

</doc>
<doc id="23586" url="https://nl.wikipedia.org/wiki?curid=23586" title="Sint-Jacobskerk (Gent)">
Sint-Jacobskerk (Gent)

De Sint-Jacobskerk is een kerk in de Belgische stad Gent. De kerk is gewijd aan de apostel Jacobus de Meerdere.
Geschiedenis.
Op deze plaats werd in 1093 een eerste houten kerk gebouwd, toegewijd aan de heilige Jacobus. Hoogstwaarschijnlijk had de bouw ervan te maken met de komst van pelgrims tijdens hun tocht naar Santiago de Compostella. Het was de oudste kerk in de Zeventien Provinciën die aan hem was toegewijd. Het gebouw werd verwoest door troepen van Robert Curthose. Ze werd vervangen door een gebouw uit hout en steen.
Een nieuwe romaanse kerk werd gebouwd waarvan de kern stamt uit de periode na 1120. Het is de oudste romaanse kerk in België met een dubbele westertoren, hoewel al eerder een onvoltooid gebleven tweetorenfaçade bij de kathedraal van Doornik was begonnen. Uit de romaanse periode resten verder nog de pijlers van het transept. De achtkantige vieringtoren en de verbouwing van het koor vonden plaats rond het midden van de 13e eeuw, in de stijl van de Scheldegotiek. Een brand rond 1400 legde de zuidelijke van de twee westtorens in de as. Hoewel deze werd herbouwd met een spits in steen, is het aangezicht sindsdien niet meer symmetrisch. In de 15e eeuw breidde men de kerk uit met zijkapellen voor de gilden.
Op het einde van de 15e eeuw kreeg de verbouwde toren een gotische spits in Balegemse steen. Het interieur had erg te lijden van de bekende godsdiensttroebelen in de 16e eeuw. De Gentse rederijker Marcus van Vaernewijck schreef in zijn dagboek:
Herstellingen werden uitgevoerd in barokke stijl. De kerk werd tweemaal grondig verbouwd en gerestaureerd, tussen 1733 en 1784 en nogmaals tussen 1866 en 1906.
Interieur.
Door de eeuwen heen is de vloer diverse malen opgehoogd. Het huidige maaiveld ligt ongeveer anderhalve meter hoger dan bij de bouw van de kerk. De pilaren ogen daarom korter en dikker.
Het hoofdaltaar (1657) en altaartombe (1666) zijn van de hand van de Gentse beeldhouwer J. Cox die eerder werkzaam was voor de Brugse Sint-Jacobskerk.
Aan de noordzijde bevindt zich de kapel van de Trinitariërs. De orde legde zich in de middeleeuwen toe op het bevrijden van Christenen die tijdens de kruistochten en daarna waren gevangengenomen of als slaaf verkocht. De schilderijen in deze kapel, van Gaspar de Crayer en zijn leerling Jan van Cleef verwijzen hiernaar.
De barokke sacramentstoren is de derde op deze plek. Het oorspronkelijke, gotische exemplaar werd verwoest tijdens de Beeldenstorm van 1566. Onmiddellijk werd een nieuwe gebouwd op dezelfde plek, maar deze viel ten prooi aan de vernielzucht ten tijde van de Gentse Republiek. De huidige sacramentstoren dateert uit 1593 en wordt toegeschreven aan Jérôme de Quesnoy.
In de kerk zijn tientallen schilderijen te vinden, waarvan vele van hoog niveau. Onder de makers bevinden zich:
In de kerk staan twee (!) praalgraven van de verloskundige Jan Palfijn, uitvinder van de verlostang. Het eerste, opgericht in opdracht van het College der Medicijnen, bleek bij nader inzien te bescheiden voor Palfijns statuur, en een jaar later kwam er een grootser monument van het Gentse stadsbestuur.
De classicistische preekstoel is een ontwerp van de Gentse architect Jacques-Jean Dutry. Het wit-marmeren beeld aan de voet van de preekstoel is van de barokbeeldhouwer Karel Van Poucke en stelt de apostel Jacobus voor die het volk onderwijst. Het houtsnijwerk aan de kuip werd uitgevoerd door Jacques Lagye.
In de toren hangen nog twee klokken uit de 17de eeuw: de Salvator (3500 pond) en de Maria (2500 pond). Beide zijn gegoten door Lotharingse klokkengieters: Frans en Nicolaes de Lespine en Nicolaes Chaboteau, samen met een derde klok, de Jacob (4500 pond) die verloren is gegaan. Tegen het einde van de 17de eeuw bezat de Sint-Jacob een carillon met een gelui van 13 klokken.
Bij Sint-Jacobs.
Het plein rondom is naar de kerk vernoemd: "Bij Sint-Jacobs".
Vroeger lag hier het kerkhof rond de kerk, waar onder andere Jan Palfijn anoniem begraven werd, een vijftigtal jaar voor hij zijn praalgraven in de kerk kreeg.
In 1970 vonden op het plein "Bij Sint-Jacobs" de eerste moderne Gentse Feesten plaats, een initiatief van Walter De Buck. Dit plein naast de kerk maakt nog altijd het hart uit van de Gentse Feesten, en de organiserende vzw Trefpunt die hij startte, heeft er haar lokalen, café en concertzaal. Sinds 1992 wordt er op 21 juli op het groot podium ook de Prijs voor de Democratie en sinds 2009 ook de Jaap Kruithofprijs uitgereikt door de lokale feitelijke vereniging Democratie 2000.
Walter De Buckplein.
In 2017 is een deel van dit kerkplein (ten zuiden van de kerk) hernoemd naar het Walter De Buckplein.
Sint-Jacobskerk tijdens de Gentse Feesten.
Ook in de kerk zelf vinden tijdens de Gentse Feesten muzikale optredens plaats. Sinds 2015 vormt het cultuurevenement CHURCH van Jacobus vzw de kerk tijdens die tien dagen om tot "cultureel en culinair rustpunt".

</doc>
<doc id="23588" url="https://nl.wikipedia.org/wiki?curid=23588" title="Psychofarmaca">
Psychofarmaca



</doc>
<doc id="23590" url="https://nl.wikipedia.org/wiki?curid=23590" title="Harry McGurk">
Harry McGurk

Harry McGurk (Glasgow, 23 februari 1936 - Melbourne, 17 april 1998) was een Schots psycholoog. Hij kreeg bekendheid door de ontdekking van het naar hem genoemde mcgurkeffect.
Harry McGurk overleed in Melbourne op 62-jarige leeftijd aan de complicaties na een hartoperatie.

</doc>
<doc id="23595" url="https://nl.wikipedia.org/wiki?curid=23595" title="Navo">
Navo



</doc>
<doc id="23596" url="https://nl.wikipedia.org/wiki?curid=23596" title="Nato">
Nato



</doc>
<doc id="23597" url="https://nl.wikipedia.org/wiki?curid=23597" title="356">
356

Het jaar 356 is het 56e jaar in de 4e eeuw volgens de christelijke jaartelling.

</doc>
<doc id="23598" url="https://nl.wikipedia.org/wiki?curid=23598" title="Scoutingnederland">
Scoutingnederland



</doc>
<doc id="23599" url="https://nl.wikipedia.org/wiki?curid=23599" title="Scouting Nederland">
Scouting Nederland

Scouting Nederland is de nationale scoutingorganisatie van Nederland, met in 2022 ongeveer 84.000 jeugdleden en ongeveer 31.000 vrijwilligers. Er zijn bijna 1.000 scoutinggroepen bij Scouting Nederland aangesloten.
Geschiedenis.
Scouting begon in Nederland in de zomer van 1910, toen in enkele steden de eerste scoutinggroepen ontstonden. Scouting Nederland ontstond in 1973 uit de fusie van de vier toenmalige scoutingorganisaties.
In 2005 werd koningin Máxima beschermvrouwe van Scouting Nederland, ze volgde wijlen prins Claus op. Freek Vonk werd in 2021 chief scout ofwel hoofdverkenner, de eerste in die functie sinds 1937.
Het Scouting Nederland Museum is gevestigd in het voormalige Koetshuis Buitenzorg van Villa Buitenzorg aan de Amsterdamsestraatweg 51 in Baarn.
Regio's.
In 2001 heeft Scouting Nederland alle scoutinggroepen onderverdeeld in 45 regio's. Deze kwamen in plaats van de vroegere districten en gewesten. Gemiddeld vormen 25-30 groepen een regio. De groepen die lid zijn van de regio organiseren verschillende regionale activiteiten. Het bestuur van een regio wordt gevormd door vrijwilligers. De groepen bepalen het beleid, dit wordt uitgevoerd door het bestuur. De belangrijkste taken van een regio zijn het verzorgen van trainingen voor kaderleden, organiseren van activiteiten voor leden en bemiddelen in overleg tussen groepen. In sommige regio's zijn er ook jeugdbestuursleden. Dit wordt gedaan als voorbereiding voor het "echte" werk. Dit gebeurt meestal vanaf de explorers. Het eerste bekende jeugdregiobestuur komt uit Regio Vlietstreek.
Spelvisie.
Scouting Nederland heeft in 2010 een nieuwe spelvisie geïntroduceerd. Met deze visie laat Scouting Nederland zien wat in haar visie het doel en de activiteiten binnen Scouting zijn. De beginletters van elke regel vormen samen het woord 'scouts'.
Slagzin.
Sinds 2012 hanteerde Scouting Nederland de slogan: 'Laat je uitdagen!' Deze diende mensen te prikkelen om op bezoek te gaan bij een Scoutinggroep in de buurt. Ze was gestoeld op de ervaring dat potentiële leden na enkele bezoeken aan een Scoutinggroep vaak blijven, terwijl de drempel om eens te komen kijken groot leek te zijn. In 2021 kwam er een nieuwe slogan: 'Tijd voor avontuur!'.
Speltakken.
Veruit de meeste scoutinggroepen in Nederland spelen het Scoutingspel op het land (landscouts). Daarnaast zijn er speciale groepen opgericht voor waterscouts, luchtscouts en ruiterscouts. Naast de standaard speltakken, heeft Scouting Nederland aparte scoutinggroepen en speltakken voor kinderen en jongeren met een beperking, namelijk 'Scouts met een beperking', voorheen Blauwe Vogels (BV) en de Bijzondere Eisen (BE).
Landscouts.
De landscouts zijn in het Nederlandse scoutingprogramma verdeeld in verschillende leeftijdsgroepen (speltakken), hoewel sommige speltakken elkaar qua leeftijdscategorie overlappen. Het betreft de speltakken: bevers, welpen, scouts, explorers, roverscouts en plusscouts.
Waterscouts.
Een gedeelte van de totale Nederlandse scouts is aangesloten bij een waterscoutinggroep. Ongeveer 32% van de waterscouts is vrouwelijk. De totale vloot van alle Nederlandse waterscoutinggroepen bestaat uit 54 wachtschepen, 120 sleep- en motorboten, 100 lelieschouwen, 1550 lelievletten (ijzeren zeilboot voor zes personen) en 40 juniorvletten (kleiner formaat Lelievlet). Hoewel de waterscouting officieel bedoeld is voor kinderen ouder dan zeven jaar, kan een waterscoutinggroep ook een zogenaamde speltak hebben voor bevers (5-7 jaar). Deze varen vaak met kano's.
Luchtscouts.
Er zijn 15 luchtscoutinggroepen in Nederland. Luchtscouts doen naast de standaard scoutingactiviteiten, activiteiten die iets met luchtvaart te maken hebben.
Blauwe Vogels.
Blauwe Vogels zijn scoutinggroepen of scoutingspeltakken voor kinderen en jongeren met een beperking, vergelijkbaar met de tak AKABE bij de Scouts en Gidsen Vlaanderen.
Ruiterscouts.
Ruiterscouting is een vorm van scouting die scouting en paardrijden combineert. Anno 2009 zijn er in Nederland drie groepen met ruiterscouts, namelijk Ruitergidsen Anne de Guigné in Arnhem, Scouting Vught Noord in Vught en Scouting Miguel Pro in Venlo. De groep in Vught is een landscoutinggroep met twee speciale ruiterspeltakken, namelijk de "Ruitergidsen" en "Ruitersherpa's", de groep in Venlo heeft "Ruiterscouts" en "Ruitersherpa's", en de groep in Arnhem is in zijn geheel aan ruiterscouting gewijd.
Bij ruiterscouting worden er naast de gangbare scoutingactiviteiten ook allerlei activiteiten rond paarden georganiseerd. Dit bestaat enerzijds uit het berijden van het paard, maar ook aan de theoretische kennis voor het berijden en het verzorgen van het paard. De leden van ruiterscoutinggroepen worden hierdoor automatisch ook opgeleid voor het behalen van het ruiterbewijs.
Scoutfit.
Het officiële uniform voor alle scouts in Nederland bestaat uit een blauwe broek, een trui, T-shirt of blouse en een scoutingdas. Sinds 2010 maken hoeden of petten officieel geen deel meer uit van het uniform dat sindsdien Scoutfit heet. De hoeden en petten zijn echter niet afgeschaft.
Elke speltak heeft ook een eigen badge (speltakteken), het scoutinginsigne en een naambandje van de groep.
De Scoutfit wordt wisselend per scoutinggroep gedragen. De ene groep hanteert dit slechts tijdens de officiële gelegenheden (openen, sluiten, herdenkingen, etc.) waar andere scoutinggroepen juist het Scoutfit tijdens de gehele opkomsten dragen.
Internationale scouting in Nederland.
Scouting Nederland en haar voorlopers waren tweemaal gastheer voor de World Scout Jamboree: voor de vijfde World Scout Jamboree in 1937 in Vogelenzang en voor de achttiende World Scout Jamboree in 1995 in Dronten. Verder vond in 1994 de European Scout Jamboree in Nederland plaats.
Verder organiseerde de Nederlandse tak tussen 2000 en 2008 iedere vier jaar een Nationale Jamboree en iedere vier jaar een nationaal waterkamp voor waterscouts: Nawaka. In 2010 werd dat laatste evenement gezamenlijk met landscouts gehouden, onder de naam JubJam 100. Naast deze grote jamborees organiseert men een aantal kleinere jamborees en internationale kampen, zoals de vierjaarlijkse Haarlem Jamborette, sinds 1984 de vierjaarlijkse Marsna Jamborette en sinds 2001 de Nederweert International Camp for European Scouts (NICES). In 2018 is de Roverway gehouden in Zeewolde.

</doc>
<doc id="23601" url="https://nl.wikipedia.org/wiki?curid=23601" title="Foneem">
Foneem

Een foneem (van Oudgrieks φωνή, phōnḗ, "geluid, toon, stem, taal") is een verzameling klanken die alle dezelfde betekenisonderscheidende functie hebben. Zo wordt bijvoorbeeld een "r" door verschillende sprekers verschillend uitgesproken, maar daarmee is steeds het zelfde foneem /r/ bedoeld. In verschillende talen kan eenzelfde foneem door verschillende letters of combinaties daarvan worden weergegeven.
Fonemen versus allofonen.
Een groot aantal verschillende klanken kan voor een spreker van een taal als varianten (allofonen) van een bepaald foneem worden beschouwd. Het mechanisme dat daaraan ten grondslag ligt, heet categorische perceptie.
De labiale stemhebbende plosief aan het begin van het woord bak klinkt uit de monden van tien verschillende sprekers steeds anders, maar die tien verschillende klanken worden alle tien tot hetzelfde foneem /b/ gerekend. Als die klanken vervangen worden door klanken die onder het foneem /d/ (de alveolaire plosief) vallen, dan is dak te horen. Dat is een woord met een andere betekenis en daarom worden die klanken tot een ander foneem gerekend. Dit betekent dat de woorden bak en dak in het Nederlands een minimaal paar vormen.
Fonemen in verschillende talen.
Klanken die fonemen zijn in een taal, hoeven dit niet te zijn in andere talen. Een taal als het Arabisch onderscheidt tussen een velare plosief die zoals de Nederlandse /k/ wordt uitgesproken (de kaf) en een soortgelijke klank die diep in de keel wordt uitgesproken (de qaf). Het Arabische woord "qalb", dat hart betekent, vormt een minimaal paar met "kalb", hond; de /q/ en /k/ zijn hier dus betekenisonderscheidend. In het Nederlands zou de uitspraak van een woord als kraan wellicht vreemd klinken als de "k" diep in de keel zou worden gearticuleerd. Toch zou er geen andere betekenis aan worden toegekend dan bij de normale uitspraak van het woord. In tegenstelling tot het Arabisch zijn de /k/ en /q/ in het Nederlands dus geen afzonderlijke fonemen.
In het Nederlands worden de klanken /ɦ/ en /ɣ/ onderscheiden, zoals in de minimale paren hier/gier en heus/geus. De /h/ en /ɣ/ zijn dus verschillende fonemen.
Het Spaans kent alleen /x/, de stemloze variant van /ɣ/ (meestal geschreven met een "j") en in het Engels alleen /h/, dat meer wrijving kent dan /ɦ/. Voor Engels- en Spaanstalige sprekers klinken ze vrijwel identiek. In hun talen zijn het dus geen verschillende fonemen. Een Spanjaard die Engels spreekt, zal dus een /x/ laten horen in plaats van een /h/ en een Engelsman vindt dat niet slecht. Een Nederlander vindt echter dat de Spanjaard zijn Engels erbarmelijk uitspreekt.
Overigens is het ook zo dat verschillende varianten van dezelfde taal ook verschillende fonemen kunnen hebben. Zo spreken sommige Nederlandstaligen de middelste klank van de woorden lachen en vlaggen verschillend uit, terwijl anderen dat onderscheid niet maken. Voor de laatste groep geldt dat deze medeklinker slechts twee allofonen van hetzelfde foneem zijn (de "g" in respectievelijk legt en legde). In dit geval geldt dus dat een klank die in een bepaalde variant niet als foneem bestaat, dat wel doet als allofoon. Dit hoeft echter niet altijd zo te zijn. In het Engels bijvoorbeeld spreken sommigen de woorden "witch" en "which" verschillend uit, maar degenen die dat niet doen, gebruiken de met "wh" weergegeven klank ook niet als allofoon en spreken hem altijd uit als in "witch".
Naast oorspronkelijke fonemen kan een taal ook leenfonemen hebben, fonemen die samen met de leenwoorden waarin ze voorkomen, zijn overgenomen. In het Nederlands is dit bijvoorbeeld het foneem /g/ in het van oorsprong Engelse "goal". Als allofoon van /k/ is deze klank niet zeldzaam in het Nederlands (voorbeeld zakdoek), maar als foneem komt hij alleen in leenwoorden voor. Een soortgelijk voorbeeld is de lange klinker /ɔː/ in de tweede lettergreep van het uit het Frans ontleende controle, maar als foneem slechts in leenwoorden. Wat betreft het laatstgenoemde voorbeeld is het vermeldenswaardig dat klinkerlengte in Franse woorden net als bij oorspronkelijk Nederlandse woorden allofonisch is, maar dat in sommige Franse woorden die het Nederlands heeft overgenomen, de klinkerlengte fonematisch is geworden. In het woord horen kan op grond van het feit dat de /o/ door een "r" wordt gevolgd, geconcludeerd worden dat de "o" langer moet worden uitgesproken dan in bijvoorbeeld hopen, maar voor de tweede "o" in controle gelden de Franse regels voor het bepalen van de klinkerlengte. In het Nederlands betekent dit dat de lengte onvoorspelbaar is en dat gewoon bekend moet zijn dat de desbetreffende klinker lang is. Overigens wordt in het Frans "contrôle" tegenwoordig uitgesproken als [kɔntʁoːl] in plaats van als [kɔntʁɔːl] en is er sprake van een leenfoneem dat in de taal van oorsprong zelfs als allofoon niet meer bestaat.
Transcriptie.
De gangbare conventie is om foneem-symbolen te noteren tussen schuine strepen. Fonemen worden meestal getranscribeerd volgens het internationaal fonetisch alfabet.
Toepassingen.
Bij spraakherkenning en spraaksynthese wordt niet alleen gebruikgemaakt van fonemen, maar ook van difonen. Dit zijn klanken die worden gevormd uit delen van twee fonemen, waarbij de overgangen tussen fonemen een belangrijke rol spelen.

</doc>
<doc id="23605" url="https://nl.wikipedia.org/wiki?curid=23605" title="Eigenvector">
Eigenvector



</doc>
<doc id="23607" url="https://nl.wikipedia.org/wiki?curid=23607" title="Subprogramma">
Subprogramma

In de informatica is een subprogramma of subroutine (soms ook functie, procedure of routine genoemd) een duidelijk afgebakend programmablok met een eigen naam binnen een computerprogramma, dat elders in het programma aangeroepen (uitgevoerd) kan worden. De naam die aan subprogramma's wordt gegeven kan afhangen van de gebruikte programmeertaal.
Onderscheid tussen procedures en functies.
Sommige programmeertalen, zoals Pascal en PL/SQL, maken onderscheid tussen procedures en functies; een functie is dan een speciaal geval van een procedure, die één resultaatwaarde retourneert aan het aanroepende programma. Ze worden vooral gebruikt voor het implementeren van wiskundige functies.
In andere talen, zoals C en Scala, worden alle subroutines functies genoemd, ook als ze geen waarde retourneren. Ze retourneren als het ware een leeg type, bijvoorbeeld codice_1 of codice_2.
In functionele talen worden (vrijwel) alleen functies in de wiskundige zin gebruikt. In zuiver functionele talen als Haskell en Clean kunnen deze functies zelfs geen neveneffecten veroorzaken.
In objectgeoriënteerde programmeertalen worden procedures en functies methodes genoemd indien ze binnen een object gedefinieerd zijn. Ze zijn met dat object gebonden en worden aangeroepen met een prefix die link aangeeft naar het object en zijn methode.
Redenen om een subprogramma te gebruiken.
Er zijn verschillende redenen om een subprogramma te gebruiken:
Parameters en returnwaarden.
Veel programmeertalen faciliteren het doorgeven van gegevens tussen het aanroepende programma en het subprogramma. Deze gegevens worden vanuit het aanroepende programma aan het subprogramma doorgegeven als parameters.
Hierbij wordt onderscheid gemaakt tussen invoer- en uitvoerparameters. Invoerparameters geven alleen waarden aan het subprogramma door. Uitvoerparameters geven data vanuit het subprogramma terug aan het hoofdprogramma.
Meer strikte talen als C# kennen een aparte type waarin de parameters beiden kunnen zijn, andere talen gebruiken de uitvoerparameters tevens als invoerparameter.
Over het algemeen gesproken zijn er drie mechanismen van het doorgeven van parameters aan subprogramma's:
Soms wordt er gebruikgemaakt van een combinatie van mechanismen, of van een neveneffect van een mechanisme waardoor meer dan één waarde doorgegeven wordt. De Java-taal bijvoorbeeld kent als typen voor programma-variabelen een aantal basis-typen en verder de "object referentie"; variabelen van dit type zijn doorzichtig en worden in de taal feitelijk behandeld alsof het de objecten zijn waarnaar zij verwijzen. Daarnaast kent Java als parametermechanisme pass by value. Wordt echter de waarde van een object referentie doorgegeven, dan wordt natuurlijk feitelijk ook dat object doorgegeven -- alsof het pass by reference was. Men zou dit mechanisme zoiets als "pass by reference-value" kunnen noemen.
Bij subprogramma's wordt soms onderscheid gemaakt in de waarden die geretourneerd worden na een aanroep. Sommige talen kennen alleen subprogramma's met een resultaat-waarde, sommige talen kennen alleen subprogramma's zonder, weer andere talen kennen een combinatie.
Gezond programmeren.
Vanuit het oogpunt van gestructureerd programmeren gelden verschillende vuistregels bij het schrijven van subroutines.
Recursie.
Sommige talen staan toe dat subprogramma's zichzelf aanroepen. Dit verschijnsel wordt recursie genoemd.
Het is belangrijk dat er in het subprogramma een voorwaarde geldt voor de recursieve aanroep, om te voorkomen dat een subprogramma, door zichzelf aan te roepen, in een oneindige lus terechtkomt. De voorwaarde waaraan moet worden voldaan om de recursie te laten eindigen wordt wel de "stopconditie" genoemd.

</doc>
<doc id="23608" url="https://nl.wikipedia.org/wiki?curid=23608" title="Sjofar">
Sjofar

De sjofar (Hebreeuws: שׁוֹפָר, "šōfār") of sjoufer (Nederlands-Jiddisch/Asjkenazische uitspraak) is een hoorn die in de joodse eredienst wordt gebruikt.
Ramshoorn.
Normaal gesproken is de sjofar een ramshoorn, maar hoorns van andere ritueel reine dieren, zoals geiten of antilopes, kunnen ook wel als sjofar gebruikt worden. Die van een ram heeft echter de voorkeur, omdat de sjofar herinnert aan de ram die werd geofferd door aartsvader Abraham in plaats van zijn zoon Isaak. De linkerhoorn zou gebruikt zijn om de eerste sjofar te maken. Absoluut verboden is de hoorn van een stier te gebruiken, omdat dit te veel doet denken aan het gouden kalf, het afgodsbeeld van de joden uit Exodus 32.
De traditie uit Exodus 19:16 zegt dat toen de Torah door God aan Mozes werd gegeven op de Sinaï, te midden van bliksemschichten en donderslagen een luid geschal van de sjofar klonk, waardoor het volk beefde van ontzag en angst Het verhaal wil verder dat op de rechter hoorn van deze ram geblazen zal worden als de Messias komt.
Geschiedenis.
Duizenden jaren geleden werd de sjofar gebruikt om de aandacht op te roepen, bijvoorbeeld bij het uitbreken van een oorlog, wat enigszins vergelijkbaar is met de alarmsirenes die in onze tijd worden gebruikt.
Gebruik in de joodse traditie.
Gedurende de hele maand eloel van de joodse kalender wordt aansluitend aan de ochtenddienst op werkdagen op de sjofar geblazen. Daarmee worden de komende feestdagen – Rosj Hasjana en Jom Kippoer – aangekondigd, die in de maand tisjri gevierd worden.
Op beide dagen van Rosj Hasjana, het joodse Nieuwjaar, wordt in de synagoge honderdmaal, verdeeld over diverse momenten van de dienst, op de sjofar geblazen. Tenzij een van deze dagen op sjabbat valt, dan wordt er namelijk geen sjofar geblazen omdat dit een overtreding van de sjabbat zou behelzen. Het beluisteren van de sjofar behoort voor orthodoxe joden tot de mitswot, de religieuze geboden voor nieuwjaar. Verder wordt op Jom Kippoer, het feest van de verzoening dat een aantal dagen later wordt gevierd, aan het eind van de dienst een lange en indringende toon op de sjofar geblazen, zoals ingesteld in Tenach (Leviticus 25).
Sjofar blazen.
De manier waarop op de sjofar geblazen wordt, heeft verschillende namen:
De opeenvolging hiervan is: tekia, dan sjewariem, vervolgens teroe'a en tot slot weer tekia. De slotdienst van Jom Kipoer (ne'iela) wordt afgesloten met enkel een lange "tekia".

</doc>
<doc id="23609" url="https://nl.wikipedia.org/wiki?curid=23609" title="Tekia">
Tekia



</doc>
<doc id="23610" url="https://nl.wikipedia.org/wiki?curid=23610" title="Sjevarim">
Sjevarim



</doc>
<doc id="23611" url="https://nl.wikipedia.org/wiki?curid=23611" title="Teroe'a">
Teroe'a



</doc>
<doc id="23615" url="https://nl.wikipedia.org/wiki?curid=23615" title="Corintisch">
Corintisch



</doc>
<doc id="23617" url="https://nl.wikipedia.org/wiki?curid=23617" title="Afrikaanse zeearend">
Afrikaanse zeearend

De Afrikaanse zeearend ("Icthyophaga vocifer" synoniem: "Haliaeetus vocifer") is een Afrikaanse soort zeearend. De soort werd eerder ingedeeld bij het geslacht "Haliaeetus" (zeearenden), maar op grond van moleculair genetisch onderzoek gepubliceerd in 2018 werd besloten de soort in het geslacht "Icthyophaga" te plaatsen. Hij lijkt met zijn witte kop en staart veel op de Amerikaanse zeearend, die in het wapen van de Verenigde Staten is afgebeeld. In het Afrikaans wordt hij "visarend" genoemd, maar in het Nederlands is dat de naam van "Pandion haliaetus". 
Uiterlijke kenmerken.
De vogel met chocoladebruine romp heeft een witte staart, een witte kop en hals, een gele snavel met een zwarte punt en zwarte vleugels. De lichaamslengte van deze wat kleinere zeearend bedraagt 63 tot 73 cm en het gewicht 2 tot 3,5 kg. De spanwijdte is ca. 165 cm.
Leefwijze.
De vogel leeft in paren aan de waterkant, zowel aan de kust als meer in het binnenland, Hij zit bij voorkeur op een uitgestoken tak boven het water. Het is een van de luidruchtigste zeearenden, zijn krijsende roep is vaak al van verre te horen. In het Duits heet hij daarom "Schreiseeadler". Het dier is een viseter, maar ook kleine zoogdieren, vogels en aas staan op het menu.
Verspreiding.
De Afrikaanse zeearend komt vrij algemeen voor in zuidelijk Afrika, langs de Indische Oceaan maar ook ver landinwaarts tot in Botswana toe. 
Status.
De grootte van de populatie wordt geschat op enkele tienduizenden vogels. Op de Rode lijst van de IUCN heeft deze soort de status "niet bedreigd". 

</doc>
<doc id="23619" url="https://nl.wikipedia.org/wiki?curid=23619" title="Blesbok">
Blesbok

De blesbok ("Damaliscus pygargus phillipsi") is een Zuid-Afrikaanse ondersoort van de bontebok. Blesbokken kunnen 80 tot 100 kg wegen. Volgens schattingen zijn er tegenwoordig zo'n 120.000 blesbokken op de hele wereld, maar dat aantal neemt toe doordat er minder gejaagd wordt en doordat hun leefgebied beschermd wordt. De kop-romplengte van blesbokken bedraagt 140 tot 160 cm. Ze hebben een staart van 20 tot 45 cm, horens tot 47 cm (zowel bij mannetjes als vrouwtjes) en een schofthoogte van 85 tot 110 cm.

</doc>
<doc id="23621" url="https://nl.wikipedia.org/wiki?curid=23621" title="Tragelaphus">
Tragelaphus

Tragelaphus (Nederlands: Koedoes) is een geslacht van middelgrote tot grote antilopen uit de familie van de holhoornigen (Bovidae). Het geslacht omvat tien soorten. Alle soorten zijn licht gebouwd, hebben een lange nek en vertonen een aanzienlijk seksueel dimorfisme.
De naam "Tragelaphus" komt van de mythische 'tragelaph': een kruising van een geit en een hert.
Soorten.
Er worden tien verschillende soorten in dit geslacht geplaatst:

</doc>
<doc id="23622" url="https://nl.wikipedia.org/wiki?curid=23622" title="Loopgraaf">
Loopgraaf

Een loopgraaf is een sleuf of gang in de grond die soldaten beschermt tegen vijandelijk vuur. Hoewel loopgraven vooral bekend zijn vanwege het grootschalige gebruik ervan in de Eerste Wereldoorlog, worden ze al eeuwenlang door soldaten gegraven. De legers van Julius Caesar groeven onder andere loopgraven bij het Beleg van Alesia in 52 v.Chr. Ook tegenwoordig graven soldaten zich nog regelmatig in, hoewel nooit meer zo uitgebreid als tijdens de Eerste Wereldoorlog, toen de loopgraven bijna van de Noordzee tot de Zwitserse grens liepen.
Het doel van een loopgraaf is niet alleen om de soldaten te beschermen tegen vijandelijke kogels, maar zeer zeker ook tegen het krombaangeschut van de artillerie. Een artilleriegranaat moet in, of vlak bij, de loopgraaf ontploffen om echt schade aan te richten; ontploft hij wat verder weg, dan beschermt de loopgraaf de soldaten tegen de explosie.
Opbouw.
Loopgraven bestaan primair uit een geul in de grond en tijdelijke loopgraven zijn vaak niet veel meer dan dat. Wanneer de loopgraaf langere tijd bezet is, en zeker tijdens een volledige loopgravenoorlog, worden de loopgraven continu door de soldaten uitgebouwd en kunnen zowel de loopgraven zelf als hun loop zeer complex worden.
Onderdelen van een loopgraaf.
Een loopgraaf is meestal in de grond gegraven. De kant die naar de vijand toe ligt, wordt de borstwering genoemd, en de tegenoverliggende kant de rugdekking. Op plekken waar knikken in de loopgraaf zitten en hij dus zijkanten heeft, wordt een vergelijkbare dekking gebouwd, de schouderwering. De rugdekking is vaak hoger dan de borstwering, om te voorkomen dat de vijand de soldaten kan zien tegen de lucht wanneer ze boven de borstwering uitkijken. Al deze dekkingen worden meestal boven het maaiveld opgebouwd met behulp van de grond die uitgegraven is om de loopgraaf zelf te maken; dit heeft het bijkomende voordeel dat niet zo diep gegraven hoeft te worden. De grond wordt soms gewoon opgeworpen, maar vaak ook in zandzakken of lege kisten gedaan om hem wat steviger te maken. In de borstwering kunnen schietgaten ingebouwd worden zodat de soldaten hun wapens kunnen gebruiken zonder boven de borstwering uit te komen — in de Eerste Wereldoorlog was dat namelijk voor veel soldaten het laatste wat ze ooit deden.
De bodem van de loopgraaf is vaak op drie niveaus gebouwd. Aan de voorkant van de loopgraaf ligt de bodem hoger dan aan de achterkant. Dit zogenoemde "vuurbanket" dient voor de soldaten om op te staan wanneer ze over de borstwering (of door de schietgaten) vuren, terwijl het diepere stuk ervoor zorgt dat soldaten die door de loopgraven lopen niet boven de borstwering uitkomen. Vaak werd de bodem voorzien van vlonders om te voorkomen dat men bij slecht weer in de modder wegzakte.
Om te voorkomen dat de zijkanten van de loopgraaf in losse grond instortten, werden ze bekleed met allerlei materiaal: zandzakken, houten planken, golfplaat, rijshout, of zelfs kippengaas. In vaste grond, zoals de kalkgrond van het Somme-front, was dit meestal niet nodig.
In de Eerste Wereldoorlog waren er ook loopgraven die boven op de grond gebouwd werden, vooral in de Britse sector bij Ieper, waar het grondwaterniveau zo hoog was dat bijna elk gat in de grond onmiddellijk vol water liep. Een geul in de grond graven was dus uitgesloten, zodat men zandzakken vulde en opwierp tot een borstwering en een rugdekking van soms twee meter of meer hoog en meerdere malen zo breed.
Dit alles werd beschermd door gigantische hoeveelheden prikkeldraad, zowel voor als achter de loopgraaf. Dit werd aan paaltjes en schroefpiketten bevestigd in brede banen door het landschap: soms waren deze 10 meter breed en lagen er twee of meer zulke banen achter elkaar, grofweg evenwijdig aan de loopgraaf. Deze obstakels leidden tot de ontwikkeling van de tank, een gepantserd rupsvoertuig dat door zijn vorm de mogelijkheid had om over versperringen heen te komen.
Gangenstelsel.
De loopgraven lopen vaak in zigzag- of zaagtandpatronen en niet in lange, rechte lijnen. Dit maakt dat een granaat die in de loopgraaf valt, slechts schade aan kan richten tot hooguit de volgende knik in het gangenstelsel. Ook zorgt het ervoor dat een aanvallende vijand die in de loopgraaf is, niet door de hele loopgraaf kan vuren. Om deze reden werden tijdens de Eerste Wereldoorlog handgranaten veel gebruikt, want die kon men om of over een hoek gooien.
Een loopgravenstelsel bestond tegen 1916 meestal uit een stelsel van meerdere loopgraven achter elkaar. De voorste loopgraaf, die het dichtst bij de vijand was gelegen, was de belangrijkste verdedigingslinie en werd sterk verdedigd. Een paar meter achter de voorste loopgraaf lag een ondersteuningsloopgraaf, die vanaf de voorste loopgraaf te bereiken was via verbindingsloopgraven van voor naar achter (die ook weer schuin lagen en vaak geknikt waren). In de ondersteuningsloopgraaf bevonden zich vaak onderkomens en schuilplaatsen. Vanuit de voorste loopgraaf liepen soms ondiepe loopgraven naar voren, het niemandsland in; deze dienden als uitvalsbasis voor patrouilles, luisterposten of vooruitgeschoven mitrailleurnesten.
Op een redelijke afstand (een paar honderd meter tot een paar kilometer) van deze voorste loopgraven lag nog zo'n stelsel: een tweede loopgraaf met een eigen ondersteuningsloopgraaf. Deze was bedoeld als tweede verdedigingslinie in het geval de vijand doordrong tot in de voorste loopgraaf. Ze werd ook gebruikt als rustplaats voor gewonden en zieken. Vanwege aanhoudend artillerievuur of wanneer de vijand een doorbraak wilde forceren gebeurde het dat soldaten hier meerdere maanden noodgedwongen verbleven. Op veel plekken lag er op vergelijkbare afstand achter de tweede linie nog een derde. De loopgraven in tweede of derde linie waren meestal minder sterk uitgebouwd. De linies werden met elkaar verbonden door zigzaggende verbindingsloopgraven die van voren naar achteren liepen.
Tussen de verschillende linies lagen mitrailleursnesten, mortierposities, en andere ondersteunende posities. Deze werden veelal bereikt door loopgraven die aansloten op de verbindingsloopgraven.
Onderkomens.
De soldaten in de loopgraaf leefden vaak de hele dag in de open lucht, weer of geen weer, maar wanneer er de mogelijkheid toe was werden toch vaak onderkomens gebouwd in de loopgraaf. Officieren hadden bijna zonder uitzondering een onderkomen voor zichzelf, en ook voor speciale taken zoals telefonie werden onderkomens gebouwd. Daarnaast waren er bomvrije onderkomens waarin de soldaten konden schuilen tijdens artilleriebombardementen; deze lagen ver onder de grond en waren via een trap bereikbaar. In Britse en Franse loopgraven werd tijdens de Eerste Wereldoorlog het bouwen van onderkomens ontmoedigd, waardoor veel soldaten niet veel meer hadden dan een hol van ongeveer een meter diep, dat in de zijkant van de loopgraaf uitgegraven was. Duitse onderkomens waren vaak veel gerieflijker ingericht, soms zelfs met behang aan de wanden.
Over het algemeen werden onderkomens gebouwd in de borstwering — dus in de kant die naar de vijand toe is gekeerd. De reden hiervoor is puur praktisch: vijandelijk artillerievuur komt natuurlijk uit de richting van de vijand, dus als er een deuropening in de rugdekking zit, is er kans dat een granaat die in de loopgraaf valt, daarin vliegt. Met de onderkomens in de borstwering was deze kans veel kleiner.
Leven in de loopgraven.
In de loopgraven was het leven van de soldaten geen pretje. Het stonk naar uitwerpselen, verrot voedsel, bloed, lijken, urine enzovoort. Het was een ongezonde omgeving, waardoor er veel soldaten ziek werden. Als het regende werd de grond tot modder en zakten de soldaten er soms wel tot hun middel in; als soldaten er lang in bleven kon dat leiden tot loopgravenvoeten.
De mensen die er sliepen lagen onder een klein dakje zodat er geen brokstukken op hen zouden vallen.
Loopgraafverhalen in strips.
Striptekenaar Jacques Tardi wijdde meer dan 10 jaar aan het maken van "De Loopgravenoorlog", een 150 pagina dikke, gedocumenteerde bundel stripverhalen over het leven in de loopgraven.

</doc>
<doc id="23624" url="https://nl.wikipedia.org/wiki?curid=23624" title="Loopgraven">
Loopgraven



</doc>
<doc id="23625" url="https://nl.wikipedia.org/wiki?curid=23625" title="Thomaskirche (Leipzig)">
Thomaskirche (Leipzig)

De Thomaskerk (Duits: "Thomaskirche") in Leipzig is een van de twee hoofdkerken in deze stad (de andere is de Nikolaikirche). De Thomaskerk is over de hele wereld bekend, doordat Johann Sebastian Bach er als Thomascantor werkte met het Thomanerchor.
Geschiedenis.
Tussen 1212 en 1222 werd de oude marktkerk omgebouwd tot abdijkerk voor een nieuw Augustijner klooster, het Sint Thomasklooster. Bij opgravingen zijn restanten van dit Romaanse gebouw aangetroffen. Op 10 april 1496 wijdde bisschop Thilo von Trotha een vrijwel volledige herbouwde kerk opnieuw in. Sindsdien is de Thomaskerk in wezen een gebouw van de late gotiek. In later eeuwen is het een en ander aangebouwd aan de kerk, waarvan de achthoekige toren uit de Renaissance het belangrijkst is. Met Pinksteren 1539 heeft de hervormer Maarten Luther hier gepreekt. De toren raakte op 4 december 1944 beschadigd door een bombardement. In het Bachjaar 1950 werden de stoffelijke resten van Johann Sebastian Bach, die hier van 1723 tot zijn dood in 1750 Thomascantor was, uit de verwoeste Johanneskerk naar de Thomaskerk overgebracht.
Het "Thomanerchor" werd 1212 opgericht en is daarmee het oudste jongenskoor van Duitsland. Veel belangrijke componisten en uitvoerende musici hebben dat prestigieuze ambt vervuld. Bij de zijingang van de kerk staat een standbeeld van Bach van de beeldhouwer Carl Seffner uit 1908. Een tweede Bach-monument, dat in 1843 met steun van Felix Mendelssohn Bartholdy werd geplaatst, bevindt zich in het park bij de hoofdingang, waar zich ook een monument voor Mendelssohn bevindt.
Architectuur.
De kerk is ongeveer 76 meter lang, de middenbeuk is ongeveer 50 meter lang en 25 meter breed en 18 meter hoog. Het dak heeft een ongewone hellingshoek van 63 graden. Binnen strekt het zich vanaf 45 meter uit over zeven niveaus. De toren is 68 meter hoog. Het dak van het koor bestaat uit een kruisribgewelf van een contrasterende kleur. Daarboven bevindt zich een van de steilste daken in Duitsland, met een hoogte van 43 meter en een hellingshoek van 63 graden.
Interieur en decoratie.
Paulus-altaar.
Het gotische altaar bevond zich oorspronkelijk in de Pauluskerk van Leipzig, die in 1968 werd opgeblazen. In 1993 werd het altaar, dat men had kunnen redden, hiernaartoe overgebracht.
Grafstenen.
Onder enkele van de talrijke grafstenen in de kerk bevindt zich het laatgotische graf van ridder Hermann von Harras uit Lichtenwald.
Orgels.
De Thomaskerk beschikt tegenwoordig over twee grote orgels. Het oudste is een instrument uit de romantiek van orgelbouwer Wilhelm Sauer, gebouwd tussen 1885 en 1889. Oorspronkelijk had dit orgel 63 registers en sedert 1908 meer dan 88 registers, verdeeld over drie klavieren en een pedaal. Omdat op dit orgel de werken van Bach slechts beperkt kunnen worden weergegeven, werd door de firma Woehl in het Bachjaar 2000 aan de noordmuur nog een ander orgel voltooid met een authentiek barokgeluid. Enig in zijn soort is de mogelijkheid om met een hendel van "koortoon" naar "kamertoon" te wisselen.
Voorlopers.
Vóór de 14e eeuw werd al een orgel genoemd. In 1489 werd een "klein orgel" vermeld. In 1511 werd op het westelijk balkon een groot orgel gebouwd, dat vanaf 1601 door een instrument met drie klavieren van Johann Lange (Kamenz) werd vervangen. Mozart speelde 12 mei 1789 op een nieuw orgel uit het jaar 1773. Dit orgel werd 1889 door een instrument van Sauer vervangen. 1639 werd een Zwaluwnestorgel op een nieuw balkon boven de Triomfboog gebouwd, maar dit werd in 1740 verwijderd. Op het noordelijk balkon werd in 1967 een Schuke-orgel geplaatst, dat plaats moest maken voor het nieuwgebouwde orgel van Woehl.
Kerkklokken.
De toren heft acht klokken met een totaal gewicht van 10,8 ton. De grootste en kostbaarste klok is de Gloriosa, gemaakt in 1477 door Theodericus Reinhard; het wordt alleen geluid op feestdagen. De beroemde ingesneden tekeningen zijn gemaakt door Nikolaus Eisenberg. De tweede klok, Mittelglocke (middelklok), werd in 1574 gegoten door Wolf Hilliger, en de zogenaamde Mönchs-oder Beichtglocke (monniks- of biechtklok) gegoten in 1634 door Jakob König, die ook de uren slaat. De kleinste van de historische klokken is de Gebetsglocke (gebedsklok), een werk van de meester Christophorus Gros uit 1585. Een klokbel in de lantaarn van de toren slaat op de kwartieren. In 2020/21 zijn bovengenoemde klokken opgeknapt. Ook werden in de klokkengieterij Bachert vier nieuwe klokken gemaakt met inscripties die woorden uit de motetten van Johann Sebastian Bach weerspiegelen. Op Hervormingsdag 2021 luidden voor het eerst alle acht klokken tegelijk.
Plaats voor muziek.
In de Thomaskerk treden het "Thomanerchor" en het Gewandhausorkest geregeld op. Vrijdags om 18.00 uur en zaterdags om 15.00 uur in een motet en zondags in de eredienst om 9.30 uur. Bij bijzondere gelegenheden en op feestdagen worden in de Thomasconcerten overwegend werken van Johann Sebastian Bach en Felix Mendelssohn Bartholdy uitgevoerd. In deze kerk beleefden veel werken van Johann Sebastian Bach hun première. Toen naderhand Bachs werken in Leipzig in vergetelheid geraakt waren, nam Mendelssohn het initiatief ze opnieuw uit te voeren. Daarmee ontstond de Bachtraditie in Leipzig. Ook van andere componisten werden werken voor het eerst in de Thomaskerk uitgevoerd, bijvoorbeeld de tweede Symfonie "Lobgesang" van Felix Mendelssohn Bartholdy.

</doc>
<doc id="23628" url="https://nl.wikipedia.org/wiki?curid=23628" title="Zeearend">
Zeearend

De zeearend ("Haliaeetus albicilla"), soms Europese zeearend of witstaartzeearend genoemd, is een roofvogel uit de familie van de havikachtigen (Accipitridae). De wetenschappelijke naam van de soort werd als "Falco albicilla" in 1758 gepubliceerd door Carl Linnaeus in de tiende editie van "Systema naturae". Het is de grootste roofvogel van Noord-Europa.
Uiterlijke kenmerken.
De lengte van een volwassen zeearend bedraagt 70 tot 92 cm, de vleugelspanwijdte is 200 tot 250 cm en het gewicht 3,1 tot 7,5 kg. Een zeearend kan tot 20 jaar oud worden.
Vanwege de grote spanwijdte wordt de zeearend ook wel de 'vliegende deur' genoemd. Buiten zijn enorme spanwijdte vallen zijn grote gele snavel, de diep gevingerde vleugels en zijn witte staart op. Jonge exemplaren hebben die witte staart overigens niet.
Voedsel.
Het voedsel van de zeearend bestaat uit vis, (water)vogels, kleine zoogdieren en aas. Soms stelen ze voedsel van andere roofvogels.
Vijanden.
Volwassen zeearenden hebben eigenlijk geen natuurlijke vijanden, afgezien van de mens. Eieren en kuikens lopen echter het risico door roofdieren te worden buitgemaakt.
Voortplanting.
Zeearenden zijn sociaal levende dieren zonder territorium. Ze kunnen rustig naast elkaar broeden. Eieren leggen ze in hoge nesten, meestal in bomen bij moerasgebieden of op een steile rotswand langs kustgebieden. Het legsel bestaat meestal uit twee of drie witte eieren.
Verspreiding.
Oorspronkelijk kwam de zeearend in geheel Europa voor, maar op veel plaatsen zijn de aantallen sterk teruggelopen of is de soort verdwenen, vooral in Midden- en Zuid-Europa. Wel nemen de aantallen in veel landen in de eenentwintigste eeuw weer sterk toe. Zo is in Denemarken het aantal broedparen toegenomen van een broedpaar in 1995 tot 152 in 2021. In Nederland waren er volgens SOVON in 2022 dertig broedparen.
De zeearend komt voor in een band over Rusland naar Azië, waar hij van de Golf van Anadyr tot het noordoosten van China leeft.
Er worden twee ondersoorten onderscheiden:
Nederland.
Na een afwezigheid van verscheidene eeuwen in Nederland werd in 2006 weer een succesvolle broedpoging geconstateerd, in de Oostvaardersplassen. Het zeearendenpaar lijkt zich blijvend in dit gebied te hebben gevestigd, en daarmee in Nederland; sinds 2006 wordt er ieder jaar succesvol gebroed. Na mislukte broedpogingen elders in 2010, onder meer in het Lauwersmeergebied, nam het aantal geslaagde broedpogingen toe en nestelden zeearenden op verschillende plaatsen in Noord-Nederland en de Zeeuws-Zuid-Hollandse delta, zoals in de Biesbosch, de Slikken van de Heen, De Oude Venen en het Zuidlaardermeer.
Daarnaast wordt de zeearend waargenomen op andere plaatsen, bijvoorbeeld op Tiengemeten en in de Gelderse Poort. In 2019 werden ten minste veertien zeearenden op Nederlandse bodem geboren. Tussen 2006 en 2020 groeide de Nederlandse populatie tot twintig broedparen, deze brachten in totaal circa 100 nakomelingen voort.
België.
Sinds 2019 werd met regelmaat een adult paar in de Scheldevallei waargenomen. In 2024 was er, voor zover bekend, in De Blankaart aan de IJzer het eerste broedpaar ooit in België. Het had in 2023 al een nest gebouwd. In april 2024 kwamen twee kuikens uit hun ei. De West-Vlaamse acteurs Maaike Cafmeyer en Wim Willaert werden meter en peter.
Duitsland.
In Duitsland telde men in 2019 ruim 700 broedparen. Tussen 2002 en 2019 werden er 158 zeearenden het slachtoffer van windturbines.
Status wereldwijd.
De grootte van de totale populatie wordt geschat op 20-60 duizend volwassen vogels. Op de Rode lijst van de IUCN heeft deze soort de status "niet bedreigd". 

</doc>
<doc id="23630" url="https://nl.wikipedia.org/wiki?curid=23630" title="Koereiger">
Koereiger

De koereiger ("Ardea ibis") is een kleine witte reigersoort.
Beschrijving.
Uiterlijke kenmerken.
De koereiger is 45 tot 52 cm lang. Het is een vrij kleine, compacte, actieve, witte reiger met een korte, vaak ingetrokken nek. Buiten de broedtijd is de vogel egaal wit, met een gele snavel en geelgrijze poten. In de broedtijd kleurt de snavel iets meer naar oranjegeel, de poten zijn dan ook lichter en er zijn oranje veren op de kruin, borst en mantel.
Voedsel.
De vogel dankt zijn naam (ook zijn vroegere Latijnse: bubulcus betekent ossendrijver) aan het feit dat hij vaak in groepjes het vee op de weide vergezelt. Grazend vee jaagt vaak insecten, kikkers, muizen en andere kleine dieren uit hun schuilplaats die de vogel graag eet. Ze staan ook vaak op de rug van grazende zoogdieren.
Voortplanting.
Koereigers nestelen vaak in gezelschap van andere reigersoorten. In het broedseizoen heeft de koereiger een kenmerkend broedkleed.
Verspreiding en leefgebied.
Van oorsprong komt de soort uit Afrika en bewoonde daar draslanden, cultuurland en graslanden. De vogel heeft zich sinds het begin van de twintigste eeuw (waarschijnlijk op eigen kracht) verspreid over Zuidwest-Europa en is in de jaren 1930 ook de Atlantische Oceaan overgestoken en heeft zich binnen 40 jaar via Zuid-Amerika over dit continent in zowel zuidelijke als noordelijke richting, tot in Noord-Amerika uitgebreid. De koereiger broedde in 1968 voor het eerst in Zuid-Frankrijk.
De oostelijke koereiger wordt vaak nog als ondersoort van de koereiger beschouwd, bijvoorbeeld door BirdLife International (en de IUCN).
Voorkomen in Nederland.
De documentatie over de eerste waarnemingen van koereigers in Nederland in de jaren 1960 zijn enigszins "vervuild" door waarnemingen van vogels die afkomstig zijn uit gevangenschap. Tussen 1973 en 1996 werd de vogel 84 keer waargenomen, waarvan 57 waarnemingen tussen 1980 en 1996. In 1998 vond een kleine invasie plaats met zeker 20 exemplaren; in dat jaar broedden de eerste koereigers in Nederland (op Oostvoorne).
De koereiger geldt anno 2012 als een zeldzame vogel en onregelmatige broedvogel.
Suriname.
De koereiger komt algemeen voor in de kuststreek van Suriname. De soort heet in het Surinaams sabaku en heeft dankzij zijn populariteit model gestaan voor het logo van de Surinaamse Luchtvaart Maatschappij.
Status.
De koereiger heeft een groot verspreidingsgebied en daardoor alleen al wordt de kans op uitsterven uiterst gering geacht. De grootte van de populatie, inclusief die van de oostelijke koereiger, wordt geschat op 3,8 tot 7,6 miljoen exemplaren en gaat nog in aantal vooruit. Om deze redenen staat de koereiger als niet bedreigd op de Rode Lijst van de IUCN.

</doc>
<doc id="23631" url="https://nl.wikipedia.org/wiki?curid=23631" title="Kroonkraanvogel">
Kroonkraanvogel



</doc>
<doc id="23632" url="https://nl.wikipedia.org/wiki?curid=23632" title="Toekans">
Toekans

Toekans (Ramphastidae) zijn een familie van vogels uit de orde spechtvogels die voorkomt in Midden- en Zuid-Amerika. De familie telt 43 soorten.
Hoewel de snavel van de toekan doet denken aan die van neushoornvogels, zijn deze dieren toch niet nauw aan elkaar verwant.
Uiterlijk.
De toekan wordt tussen de 35 en 60 centimeter hoog. De vleugels zijn relatief kort en de staart is tamelijk lang. Zijn rugveren zijn glanzend zwart en vaak heeft hij op zijn borst een bontgekleurd verenpak. De poten zijn gebouwd zoals die van de specht, met twee tenen naar voren en twee tenen naar achteren gericht (zygodactyl). Mannetjes en vrouwtjes zien er hetzelfde uit.
Het opvallendste kenmerk van de toekan is de grote maar toch vederlichte veelkleurige snavel, die soms half zo lang is als het dier zelf, maar meestal ongeveer een derde van zijn lichaamslengte bedraagt. Deze snavel bestaat uit hoorn, dat wordt gestut door een netwerk van bot. Volgens wetenschappers in Science fungeert de enorme snavel als een koelsysteem, net als de oren van een olifant. Ze ontdekten dat de temperatuur van de snavel snel verandert als de omgeving warmer of koeler wordt. Zo kan de toekan snel overtollige lichaamswarmte kwijtraken. Bovendien kan de toekan met zijn snavel een lelijke houw toebrengen, maar ook vogels met veel kleinere snavels zijn daartoe in staat. Vaak hebben vogels een snavel die is toegesneden op het voedsel dat het dier eet. De snavel van de toekan, die zich voornamelijk voedt met kleine vruchten, heeft inderdaad de juiste lengte, maar is veel te groot om bij het eten veel voordeel te bieden.
Habitat.
De toekan komt voor in de tropische gebieden van Midden-Amerika en van Zuid-Amerika. Hun meest noordelijke habitat is het zuiden van Mexico, en hun meest zuidelijke vindplaats is het noorden van Argentinië. Op de Caraïbische eilanden komen ze niet voor, behalve op Trinidad. Toekans wonen uitsluitend in bomen, en dat doen ze in verschillende soorten tropisch en subtropisch bos. Ze zijn daar ondanks hun opvallende kleuren nauwelijks te herkennen, totdat ze gaan vliegen of hun kenmerkende monotone roep laten horen.
De vogels leven in groepen van ongeveer twaalf dieren. Elke groep heeft verschillende slaapplaatsen, en ze verhuizen als ze gestoord worden.
Voedsel.
Toekans voeden zich voornamelijk met vruchten, en soms ook met insecten en spinnen. Ze roven ook weleens vogelnesten leeg.
Voortplanting.
Toekans zijn monogaam, en nestelen in holtes in bomen. Ze zijn niet in staat om zelf een holte te maken, maar gebruiken bestaande holtes die ze verder vergroten door rot hout weg te werken. Het nest wordt met verse bladeren bekleed, die worden vervangen als ze verwelkt zijn.
Het vrouwtje legt twee tot vier witte eieren, die gedurende twee tot drie weken bebroed worden. Na 6 tot 9 weken vliegen de jongen uit. Beide ouders bekommeren zich om het grootbrengen van het nageslacht.
Commerciële toepassingen van de toekan.
Afbeeldingen van toekans worden gebruikt voor commerciële doeleinden. Het biermerk Guinness kent een toekan als mascotte die op velerlei reclame-uitingen figureert. Sommige daarvan zijn verzamelobjecten geworden. In de gedaante van 'Toucan Sam' trad de vogel op als beeldmerk ter promotie van "Froot Loops", een graanproduct van Kellogg's. Het Nederlandse concern Van der Valk gebruikt een toekan als beeldmerk. Het is oorspronkelijk afkomstig van het vogelpark Avifauna, dat het bij de opening in 1948 in gebruik nam. Toen dit park door de familie Van der Valk werd gekocht, had het een toekan als beeldmerk. Het werd gehandhaafd en ook voor de motels van het horeca-concern gebruikt. Nadat het vogelpark in 2012 werd ondergebracht in een stichting, is voor Avifauna een nieuw logo ontworpen.
Geslachten.
Er zijn 5 geslachten met in totaal 43 soorten:

</doc>
<doc id="23637" url="https://nl.wikipedia.org/wiki?curid=23637" title="Nyala (antilope)">
Nyala (antilope)

De nyala ("Tragelaphus angasii") is een antilope uit de familie Bovidae.
Kenmerken.
Het mannetje heeft tot 70 cm lange hoorns, die in een lichte spiraal lopen. Hij heeft ook lange haarbossen op zijn keel en onderbuik. Het vrouwtje heeft geen hoorns en ook geen haarbossen. Het mannetje is donkerbruin, met wit op de snuit en in de nek. Het vrouwtje, zoals hier op de foto, is licht roodachtig bruin met duidelijke strepen. Het mannetje kan tot 1,10 m hoog worden, het vrouwtje blijft ongeveer 15 centimeter kleiner. De lichaamslengte bedraagt 140 tot 160 cm, de staartlengte 40 tot 65 cm en het gewicht 55 tot 125 kg. Nyala's leven alleen of in kleine groepen.
Leefwijze.
Ze grazen en eten loof van struiken, vaak hoog op de achterpoten staand.
Verspreiding.
Deze soort komt voor in dichte struwelen bij water in zuidelijk Afrika (Malawi, Mozambique, Zambia, Zimbabwe en Zuid-Afrika).

</doc>
<doc id="23638" url="https://nl.wikipedia.org/wiki?curid=23638" title="Visarend">
Visarend

De visarend ("Pandion haliaetus") is een roofvogel uit de familie van de visarenden (Pandionidae). De wetenschappelijke naam van de soort werd als "Falco haliaetus" in 1758 gepubliceerd door Carl Linnaeus. De soort werd in 1809 door Marie Jules César Savigny in het geslacht "Pandion" geplaatst. Daarin is het de enige soort. 
In het Afrikaans heet de vogel visvalk. Visarend is de Afrikaanse naam voor de Afrikaanse zeearend.
Uiterlijke kenmerken.
De visarend is een vrij kleine arend die graag boven water stilstaand 'bidt' en dan met uitgestoken klauwen op een vis duikt. Hij is relatief sterk gezien zijn grootte en kan prooien pakken bijna even zwaar als hijzelf. De visarend is in vlucht goed te herkennen door zijn geheel witte onderkant, zijn chocoladebruine bovenkant en zijn enigszins 'geknikte' vleugels. Door het oog loopt een donkere streep. Het verenkleed is bij beide geslachten gelijk. Andere arenden hebben meestal rechte vleugels. De lichaamslengte is zo'n 55 cm, de spanwijdte bedraagt 150 tot 170 cm en het gewicht 1,5 tot 2 kg. De vrouwtjes zijn iets groter en zwaarder.
Voedsel.
Het dier eet vrijwel uitsluitend vis en is vooral bij beboste meren, rivieren of de zeekust te vinden. Visarenden vliegen over het wateroppervlak op zoek naar prooi die zich vlak onder het wateroppervlak bevindt. Wanneer er een vis wordt gezien, duikt de arend met zijn kop vooruit naar beneden, en op het laatste moment gooit hij zijn poten naar voren om de vis te pakken. Zijn klauwen zijn vlijmscherp en op de poten zitten kleine stekels, zodat de visarend zijn glibberige prooi beter kan vastpakken.
Verspreiding en leefgebied.
De visarend stelt betrekkelijk weinig eisen aan zijn leefgebied. Belangrijk is visrijk water; dat kunnen langzaam stromende rivieren, heldere meren of zeekusten zijn. Verder moet er een plek zijn om te nestelen, zoals hoge bomen, rotswanden, onbewoonde eilandjes of door mensen gemaakte palen met platforms.
Met uitzondering van Antarctica komt de visarend verspreid in alle continenten voor. Er worden vier ondersoorten onderscheiden:
Populatie en beschermingsstatus.
Tot halverwege de jaren 1950 was de visarend uit grote delen van Europa (en Noord-Amerika) verdwenen door vervolging. Daarna, in de periode van de jaren 1960 en 1970 had de vogel bovendien te lijden van het insecticide DDT, dat zich via de voedselketen ophoopte in vissen, het voornaamste voedsel van de visarend. Sinds het verbod op deze middelen neemt de visarend weer in aantal toe. In 1954 kwam de visarend terug in Schotland, sinds 1985 broedt de vogel weer in Midden-Frankrijk. In Duitsland is het bestand tussen 1975 en 2004 toegenomen van 75 naar 470.
De visarend gaat bijna overal in aantal vooruit. De grootte van de populatie wordt geschat tussen de 100.000 en 1,2 miljoen volwassen vogels. Om deze reden staat deze roofvogel als niet bedreigd op de Rode Lijst van de IUCN. 
Voorkomen in Nederland.
De soort komt in kleine maar toenemende aantallen voor als doortrekker. Deze worden vooral in de maanden april en september gezien.
De visarend was in Nederland aanvankelijk geen broedvogel. In 2016 werd echter gebroed door een eerste paartje in Nationaal Park De Biesbosch (dat een jong kreeg). Het kreeg in 2017 gezelschap van een tweede paar en in 2020 van een derde. Van 2015 tot 2020 zijn in De Biesbosch in totaal twintig jongen grootgebracht.

</doc>
<doc id="23641" url="https://nl.wikipedia.org/wiki?curid=23641" title="Waterbok">
Waterbok

De waterbok ("Kobus ellipsiprymnus") is een soort antilope die leeft in waterrijke gebieden in Afrika ten zuiden van de Sahara.
Kenmerken.
De waterbok is een grote antilopesoort met een lange, ruige vacht. Deze vacht is bruinig grijs tot roodbruin van kleur, met een donkerdere rug en onderpoten. Mannetjes zijn donkerder van kleur dan vrouwtjes. De oren zijn groot en wit, met zwarte punten. Een witte streep loopt van de wenkbrauw langs de snuit tot het oog. Rond de snuit en de lippen zit een witte vlek. Over de keel, haast van oor tot oor, loopt een witte kraag. Enkel het mannetje heeft hoorns. Deze zijn zwaar geringd en krommen lichtelijk achterwaarts, aan de top weer voorwaarts. De hoorns worden 50 tot 99 centimeter lang.
De waterbok heeft een kop-romplengte van 177 tot 235 centimeter , een staartlengte van 33 tot 40 centimeter en een schouderhoogte van 120 tot 136 centimeter. Het mannetje is zwaarder dan het vrouwtje. Het mannetje weegt 200 tot 300 kilogram, het vrouwtje 160 tot 200 kilogram.
Leefgebied.
De waterbok leeft in beboste gebieden, savannes en valleien, in de nabijheid van water. De waterbok dankt zijn naam aan het feit dat hij meestal vlakbij water te vinden is. Hij komt in bijna geheel Afrika ten zuiden van de Sahara voor. De soort heeft een voorkeur voor bosranden en bos/grasland-mozaïeken.
Leefwijze.
De waterbok is voornamelijk in de ochtend, laat in de middag en 's avonds actief. Hij leeft voornamelijk van grassen en kruiden, waaronder riet en bies, aangevuld met bladeren en vruchten van bomen en struiken. De soort drinkt minstens iedere dag.
Het is een kuddedier en leeft in kleine kuddes van 5 tot 12 dieren, bestaande uit een dominant mannetje en enkele vrouwtjes en jongen. Mannetjes zonder harem, meestal dieren die niet ouder zijn dan vier jaar, leven in vrijgezellengroepjes van tot wel veertig dieren. Soms leeft hij solitair, voornamelijk een door de groep verstoten dier. De waterbok is zeer trouw aan zijn woongebied, en sommige dieren blijven tot acht jaar in hetzelfde gebied. Mannetjes zijn territoriaal.
Voortplanting.
Na een draagtijd van meer dan acht maanden wordt één jong geboren, dat de eerste twee weken verborgen blijft. Na deze weken volgt het jong zijn moeder naar de kudde. Na zes maanden wordt het jong gespeend. Vrouwtjes zijn volgroeid na drie jaar. Er zijn gevallen bekend waarin een dier achttien jaar oud werd.
Bij gevaar vlucht een waterbok weg, meestal in lang gras of dicht struikgewas, maar het komt regelmatig voor dat het dier zich haast geheel in het water verbergt, waarbij enkel de neusgaten boven water steken. Hij lijkt daarbij niet bang te zijn voor krokodillen.
Vijanden van de waterbok zijn de hyena, de cheeta en de leeuw.
Ondersoorten.
Er zijn twee ondersoorten:
Het belangrijkste verschil tussen de twee is de witte vlek op de achterzijde van het lichaam: de ellipswaterbok heeft een brede witte kring rond de staart, de defassawaterbok een witte vlek op de romp. Door deze vlek ziet het jong beter waar zijn moeder naartoe gaat.

</doc>
<doc id="23642" url="https://nl.wikipedia.org/wiki?curid=23642" title="Laurens Janszoon Coster">
Laurens Janszoon Coster

Laurens Janszoon Coster is de naam die wordt toegedicht aan een vijftiende-eeuwse Haarlemse koster, die met name in Nederland eeuwenlang beschouwd werd als uitvinder van de boekdrukkunst. Tegenwoordig bestaat echter grote twijfel aan de historiciteit van het personage Coster en wordt breed aangenomen dat de Duitser Johannes Gutenberg de uitvinder van de boekdrukkunst in Europa geweest is, en wel in 1452.
De drukpers als instrument bestond in de vijftiende eeuw al honderden jaren en dat daarmee teksten gedrukt konden worden, was algemeen bekend en gebruikelijk. Door een 'houtsnede' van zowel een afbeelding als een bijbehorende tekst te maken, konden bladen gedrukt worden. Door deze bladen aan elkaar te plakken en bijeen te binden werd een blokboek gevormd. Deze manier van drukken beperkte door slijtage van de houtsnede het aantal afdrukken tot hooguit enkele honderden. De innovatie van de boekdrukkunst die aan Coster werd toegedicht zit in het werken met losse letters in plaats van een houtsnede voor een hele pagina. Hierdoor werden voordelen behaald ten opzichte van het blokboek, zoals herbruikbaarheid van de letters en gemakkelijkere en goedkopere correctie en redactie.
Overlevering.
Costers betrokkenheid is voornamelijk gebaseerd op mondelinge overlevering uit het begin van de zestiende eeuw. Er zijn twee Haarlemmers met de naam Laurens Janszoon geweest. De eerste (1370-1439) was koopman en heeft nooit de achternaam Coster gebruikt. De tweede (1410-1484) gebruikte die achternaam wel en is eigenaar geweest van het huis op de Grote Markt 33 in Haarlem dat in 1929 is afgebroken, een paar deuren verwijderd van wat het Costerhuis (Grote Markt 25) is gaan heten. Voor de mythische uitvinding in 1423 zou deze dus veel te jong zijn geweest.
De enige aanwijzing voor vroeg drukwerk in Nederland stamt uit de Keulse Kroniek uit 1499. Daarin vermeldt de eerste Keulse drukker Ulrich Zell, een drukkersleerling uit Keulen, toen tussen de 60 en 69 jaar oud, dat de boekdrukkunst in 1450 in Mainz werd toegepast, maar dat voor die tijd al "Vurbyldung" in de Nederlanden was geweest, waar men het gebruikte om teksten over Latijnse grammatica te drukken (Donatus). De naam Coster wordt echter niet genoemd. 
In ultimo is de Costerlegende gebaseerd op een enkele bron, namelijk het zeventiende hoofdstuk van "Batavia", een werk van de Haarlemmer Hadrianus Junius uit de zestiende eeuw. Dit hoofdstuk heeft de vorm van een klassieke pleitrede tegen de aanhangers van Gutenberg. Volgens de overlevering deed Coster de uitvinding bij toeval in het stadsbos de Haarlemmerhout, toen hij in een park stukjes beukenschors in de vorm van letters sneed, die op het moment dat ze op de grond vielen een afdruk in het zand achterlieten. Deze voorstelling van zaken is echter vrijwel zeker a-historisch.
Costerlegende.
In 1988 – een "Coster-jaar" – verscheen er een studie met daarin de resultaten van een archiefonderzoek naar de historische Laurens Jansz. Coster. In dit boek werd aangetoond, dat Gerrit Thomas (ca. 1482 - ca. 1568), die beschouwd kan worden als degene die aan de basis stond van de Coster-cultus, zijn stamboom ietwat had "opgesierd", om zodoende te kunnen claimen, dat hij (Thomas) in rechte lijn van Laurens Jansz. Coster zou afstammen. Een andere conclusie was dat Laurens Jansz. Coster nooit heeft gewoond op de Grote Markt 25 (het huis, waar het standbeeld van Coster voor staat). Coster was de eigenaar van Grote Markt 33, maar dit huis werd door de gemeente Haarlem in 1929 afgebroken.
Costeriana.
Er bestaan oude drukwerkjes uit de Nederlanden die Costeriana genoemd worden. Mocht Coster echt bestaan hebben en als de Costeriana oud genoeg zijn, dan zou het kunnen dat ze daadwerkelijk door Coster gemaakt zijn, maar ze zijn gesigneerd noch gedateerd. De drukkwaliteit van de Costeriana is daarnaast zeer matig. De status van Coster als (verondersteld) belangrijk uitvinder wordt er door de Costeriana niet aannemelijker op. Echter bij het Britse veilinghuis Sotheby's is een kleine snipper van een stuk drukwerk geveild dat 18 letters bevat en dat onder meer zegt dat het in 1430 in Haarlem gedrukt werd; de naam van de drukker wordt echter niet genoemd.
De verzameling Costeriana is aangelegd door de eerste bibliothecaris van Haarlem in 1821, toen het kersverse Koninkrijk der Nederlanden zat te springen om nationale symbolen.
Gedenktekens.
In Haarlem staat op de Grote Markt een standbeeld van Laurens Janszoon Coster, dat is ontworpen door de beeldhouwer Louis Royer en onthuld op 16 juli 1856. Het beeld is in de loop der jaren enkele keren van locatie veranderd, voor het laatst in 1966. Het beeld wordt veelal gebruikt als ontmoetingspunt, omdat de hele Grote Markt er op uitkijkt.
Andere gedenktekens voor Coster als uitvinder van de boekdrukkunst zijn het standbeeld in de Hortus Medicus van het Stedelijk Gymnasium Haarlem, in 1722 gemaakt door Gerrit van Heerstal naar een ontwerp van Romeyn de Hooghe, en het Costermonument in de Haarlemmerhout. Uiteraard zijn alle verbeeldingen ontsproten aan de fantasie van de makers, er bestaan geen afbeeldingen door tijdgenoten.
In de gevel van het pand Haarlemmerstraat 86 te Leiden is ook een beeld van Coster verwerkt, gemaakt naar een ets van Pieter Saenredam uit 1630. In zijn linkerhand houdt hij de letter A vast en in zijn rechterhand een vel perkament met de tekst: 'LAVRENTIO KOSTERO HARLEMENSI PRIMO ARTIS TYPOGRAFICAE INVENTORI CIRCA ANNVM DNI MCCCCXXX'. Vertaling: Voor Laurens Koster van Haarlem, de eerste vinder van de boekdrukkunst omstreeks het jaar des Heren 1430.

</doc>
<doc id="23644" url="https://nl.wikipedia.org/wiki?curid=23644" title="Gentse Floraliën">
Gentse Floraliën

Floraliën Gent (met als organisator de Koninklijke Maatschappij voor Landbouw en Plantkunde van Gent) is een vierjaarlijkse tentoonstelling van bloemen en planten in het voorjaar in de stad Gent.
Geschiedenis.
Sinds 1648 werden in Gent bloemenfestivals georganiseerd door de Confrerie van de heilige Dorothea. De stad telde er niet minder dan drie, die jaarlijks het altaar van hun kerk versierden. Na de afschaffing door Jozef II richtten de bloemkwekers in 1808 een nieuwe vereniging op, de "Société d'Agriculture et de Botanique de Gand" (vanaf 1818 de "Koninklijke Maatschappij voor Landbouw en Kruidkunde van Gent"). Dit gebeurde in de herbergzaal van "Au Jardin de Frascati" aan de Coupure. Hun doel was om naar Engels voorbeeld bloemenexposities te houden, maar dan gezamenlijk.
De vereniging organiseerde de eerste Floraliën op 6 februari 1809 in de "Frascati". De zaal was amper 48 m² groot. Er waren vele zeldzame planten voor die tijd, omdat ze net bloemen hadden in de winterperiode. Er was ook een soort wedstrijd met prijzen voor de mooiste planten. "Erica triflora" won de aanmoedigingsmedaille en "Camellia japonica" en "Cyclamen persicum" kregen ook een eervolle vermelding. Na het succes van deze eerste editie werd van 29 juni tot 2 juli van 1809 een zomertentoonstelling gehouden in dezelfde "Au Jardin de Frascati". Er werden 137 planten tentoongesteld. De eerste prijs ging naar "Plumeria floribunda", deze kreeg een zilveren gedenkpenning. Voor de wintertentoonstelling van 1810 werd de "Au Jardin de Frascati" te klein en verhuisde men naar een feestzaal in de Korte Meer, de zaal heette "Sodaliteit" en lag vlak bij de Kouter. De tentoonstelling vond plaats van 6 tot 9 februari en er werden 243 planten tentoongesteld. De zomertentoonstelling van 29 juni 1810 vond in dezelfde zaal plaats als de wintertentoonstelling. Ondertussen was herbergier Lanckman van "Au Jardin de Frascati" naar een ander locatie in de Holstraat waar hij "Le jardin botanique" (later Hof van Flora, nu HTISA) opende. De wintertentoonstelling van 6 januari 1811 vond op deze locatie plaats.
In 1835 werd het Casino van Gent gebouwd waar tweemaal per jaar een tentoonstelling werd gehouden tot in 1908. Dan verhuisde de tentoonstelling naar een nieuw gebouw, het door Oscar Van de Voorde voor de Wereldtentoonstelling van 1913 ontworpen Feest- en Floraliënpaleis in het Citadelpark. Ambroise Verschaffelt (1825-1886) was lange tijd vicepresident van de Floraliën.
Vanaf 1990 werden de Gentse Floraliën gehouden in Flanders Expo. De laatste maal van 16 tot 25 april 2010.
Vernieuwing.
In 2016 werd Flanders Expo verlaten voor het kunstenkwartier – Bijlokesite, Citadelpark, Leopoldskazerne en Sint-Pietersplein – van Gent. Op deze vier locaties werden bloemen en planten getoond in onder andere inspiratietuinen, florale kunstwerken en kunst- en natuurprojecten. De editie was onder meer door het slechte weer en de hoge toegangsprijzen geen groot succes. Naast deze problemen, was er ook financieel wanbeheer dat de Floraliën met een financiële put achterlieten. Het consultingbedrijf van Ine Marien was aangesproken voor een herpositionering van de Floraliën, maar dit leidde tot een totale kost van over de vier miljoen euro.
In 2017 werd bekendgemaakt dat de editie van 2020 opnieuw zou plaatsvinden in het Gentse Floraliënpaleis en het omliggende Citadelpark. Een nieuw organisatieteam legde in de eerste plaats de focus op de authenticiteit en de essentie, op groenbeleving met erkenning van de professionele business. Thema voor 2020 was "Mijn paradijs, een wereldse tuin!" Wegens de coronacrisis werd deze 36ste editie verplaatst, eerst naar 2021 en later naar 2022.

</doc>
<doc id="23645" url="https://nl.wikipedia.org/wiki?curid=23645" title="De Floralieën">
De Floralieën



</doc>
<doc id="23646" url="https://nl.wikipedia.org/wiki?curid=23646" title="Komeet Encke">
Komeet Encke

De komeet 2P/Encke, ook bekend als de komeet Encke, is de komeet met de kortste omlooptijd van alle kometen. In 3,3 jaar wordt een omwenteling rond de zon afgelegd. Op 17 november 2003 stond deze komeet op een afstand van 39 miljoen kilometer van de aarde. Dat is sinds 1786 de op vijf na kleinste afstand.
De komeet is diverse keren waargenomen zonder dat men wist dat het om dezelfde komeet ging. Op 17 januari 1786 werd hij waargenomen door Pierre Méchain, op 17 november 1795 door Caroline Herschel en door Jean-Louis Pons op 20 oktober 1805. Het was de Duitse astronoom Johann Encke die in 1819 aantoonde dat het om dezelfde komeet ging.
Er zijn sinds de ontdekking in 1786 al meer dan vijftig verschijningen waargenomen.

</doc>
<doc id="23647" url="https://nl.wikipedia.org/wiki?curid=23647" title="Sint-Baafsabdij">
Sint-Baafsabdij

De Sint-Baafsabdij was een benedictijner abdij in de Belgische stad Gent. De abdij werd in de 7e eeuw gesticht door Amandus van Maastricht, een zendeling uit Aquitanië. Ze is vlak bij de samenvloeiing van de Leie en de Schelde gelegen en werd daarom ook oorspronkelijk "Ganda" genoemd, naar het Keltische woord dat "samenvloeiing" of "monding" betekent.
Geschiedenis.
Amandus en Bavo.
In de periode 629-639 probeerde Amandus de inwoners van de Gentgouw "(pagus Gandao)" te bekeren, maar dat liep aanvankelijk niet vlot. Amandus stuitte op verzet en zou meermaals door de Gentenaars in het water gegooid zijn. Hij zette echter door en met de hulp van vrijgekochte gevangenen en slaven die hij gedoopt had, kreeg hij langzaamaan succes. Een mirakel waarbij een veroordeelde gehangene weer tot leven werd gewekt, zou erg geholpen hebben.
Amandus vestigde zich op een domein Blandinium, of Blandijnberg dat in de Gallo-Romeinse tijd toebehoorde aan een Blandi(n)us. Hij stichtte er een klooster met de hulp van de Merovingische koning Dagobert I. Later groeide het klooster uit tot de abdij die we nu kennen als Sint-Pietersabdij.
Amandus stichtte ook een klooster bij de Portus Ganda op korte afstand van de Sint-Pietersabdij. Enkele jaren na de stichting trad Allowin van Haspengouw in het Gandaklooster in en nam er de naam Bavo aan. In de 9e eeuw werd het klooster, dat later uitgroeide tot abdij, naar hem genoemd.
Oprichting.
De jongste zoon van Karel de Grote, Lodewijk de Vrome, koos Einhard (overleden in 840) als eerste abt van Ganda. Einhard was de biograaf van zijn vader en hij gaf hoogstwaarschijnlijk opdracht tot het bouwen van de eerste stenen kerk. Ganda was toen een koninklijk klooster en stond dus onder leiding van een lekenabt. De bewoners ervan waren toen geen monniken maar kanunniken. Einhard en Bavo zorgden voor een eerste periode van voorspoed.
Twee invasies van de Vikingen in de tweede helft van de 9e eeuw waren nefast voor de abdij. In de winter van 879-880 sloegen ze hier hun winterkamp op. De religieuzen zochten hun heil in Laon omdat de lekenabt op dat ogenblik ook heer van Laon was. Na een afwezigheid van bijna vijftig jaar keerden de religieuzen terug. De gebouwen verkeerden in slechte staat en het domein was in beslag genomen door Arnulf I de Grote, graaf van Vlaanderen die een sterke band had met de Sint-Pietersabdij. Onder impuls van de bisschop van Doornik richtte Arnulf de abdij opnieuw op en legde ze in 946 de regel van Benedictus op. Ze werd voortaan bestuurd door een religieuze abt.
De Roomse keizer Otto II zag in de abdij een strategisch verdedigingspunt in zijn strijd tegen de Franse koning Lodewijk V van West-Francië. De Schelde vormde toen de grens tussen het Heilige Roomse Rijk en Frankrijk en hij was de abdij daarom gunstig gezind.
Onder abt Odwinus (981-998) werd de abdijkerk gebouwd waarvan de "oudste muur van Gent" nog overeind staat. De kerk naderde haar definitieve voltooiing bij het begin van de 11e eeuw. Onder leiding van Odwinus kon de abdij de concurrentie met de Sint-Pietersabdij aan.
Een van de pelgrims die naar de Sint-Baafsabdij kwam was Macharius. Hij overleed er aan de pest en er ontstond een verering rond zijn persoon. Hij werd pest- en parochieheilige en gaf zijn naam aan de parochie en de wijk. In de periode tussen de 10e en de 12e eeuw werden de meeste gebouwen opgericht die nu nog bestaan, zij het grotendeels als ruïne.
In de volgende eeuwen ontwikkelde zich ten oosten van de abdij het Sint-Baafsdorp met onder meer een eigen parochiekerk, de Heilige Kerstkerk en hospitaal. Belangrijke lieden bezochten de abdij. Jan van Gent, vierde zoon van de Engelse koning Eduard III werd hier in 1340 geboren.
Filips de Stoute en Margaretha van Male.
Op 13 juni 1369 trouwden Filips de Stoute, de Bourgondische hertog en Margaretha van Male, de dochter van de graaf van Vlaanderen, Lodewijk van Male hier in de kerk van de abdij. Lodewijk werd hierdoor erfgenaam van het graafschap Vlaanderen, in die dagen het meest welvarende gebied in Europa, en als zodanig was hij de machtigste vorst van de christenheid. Op 31 augustus 2024 werd (op aangeven van Bart Van Loo) een herdenkingssteen onthuld voor het huwelijk. 
Abt Lucas Munich vormde de reguliere benedictijnenabdij in 1536-1537 om tot een seculier kapittel van kanunniken, onder leiding van een gemijterde proost. Op 31 juli 1537 legden de monniken hun habijt af en aanvaardden de kapittelstatuten, waardoor ze niet langer gebonden waren door de gelofte van armoede en andere voordelen ontvingen. Ze waren wel verplicht de koorgebeden bij te wonen.
Opheffing.
In 1540 gaf keizer Karel V het bevel aan de abt en de monniken om hun conventsgebouwen te verlaten. De monastieke gemeenschap werd uit hun abdij verjaagd en moesten op keizerlijk bevel verhuizen naar de toenmalige Sint-Janskerk. Grote delen van de conventsgebouwen, onder andere de indrukwekkende romaanse abdijkerk, het Sint-Baafsdorp, werden gesloopt. De sloop was een van de voorwaarden, opgenomen in de Concessio Carolina waardoor de Gentenaars ook hun bijnaam "stroppendragers" kregen. In de plaats kwam een dwangburcht, het Spanjaardenkasteel.
Overblijfselen.
Anno 2024 is er enkel nog een gedeelte bewaard van de romaanse en gotische conventsgebouwen. De ruïnes zijn vrij toegankelijk, en worden beheerd door Historische Huizen Gent. In de ruïne werd door de stad Gent een omvangrijk lapidarium ingericht, bekend als het Museum voor Stenen Voorwerpen. Het lavatorium is vrij goed bewaard, ook de ingang van de Kapittelzaal, met romaans beeldhouwwerk is intact. Het oostelijke gedeelte van de pandgang is vrij goed bewaard, inclusief de gotische gewelven. De bewaarde refter, wordt beschouwd als een meesterwerk van monastieke architectuur. 
Het is de bedoeling om de waardevolle ruïnes, bekend om zijn romaanse architectuur, in de toekomst te herstellen en restaureren.

</doc>
<doc id="23648" url="https://nl.wikipedia.org/wiki?curid=23648" title="Flikken">
Flikken



</doc>
<doc id="23649" url="https://nl.wikipedia.org/wiki?curid=23649" title="Galliërs">
Galliërs

De naam Galliërs is een oude term voor de volkeren die voor de inval van de Romeinen Europa ten westen van de Rijn bevolkten, ook Gallië genoemd.
Omdat de meeste van deze stammen grotendeels Kelten waren, werden ze door de Romeinen ook "Celtae" genoemd. Daarvan zijn "Gallatus" en "Gallus" afgeleid. Het is echter ook mogelijk dat deze woorden hun stam hadden in het Keltische "Galno" ("kracht" of "sterkte"). In de andere Europese talen heten ze ook wel "Gaul" (Engels), "Gaulois" (Frans) en Galo (Spaans).
De Galliërs blonken uit in hun nieuwe landbouw-, wapen- en kunsttechnieken. Ze voerden ook regelmatig strijd tegen elkaar, want ze vormden geen politieke eenheid. Caesar schreef in zijn Commentarii de bello Gallico ook dat ze mensenoffers brachten, maar behalve vondsten van onder andere de Engelse Lindowman kan dit niet worden bevestigd. Ze hadden wel een godsdienst die werd bedreven door druïden, die ook een grote politieke en wettelijke macht kregen.

</doc>
<doc id="23652" url="https://nl.wikipedia.org/wiki?curid=23652" title="Noiserock">
Noiserock

Noiserock is een genre van op indierock en punkrock georiënteerde kunstmuziek dat wordt gekenschetst door de Engelse naam: "noise" betekent "ruis". Het is een voor leken moeilijk te beluisteren muziekstijl waarbij wordt gezondigd tegen alle regels die doorgaans in popmuziek gelden. De oorsprong ligt in de punk en de modern klassieke stroming noise. Veel geluiden van niet-muzikale bronnen worden gebruikt in noisemuziek, zie ook soundscapes, of zijn gemaakt met een extended technique als bijvoorbeeld circuit bending, geprepareerde gitaar en 3rd bridge-gitaar. Tevens wordt veelvuldig gebruikgemaakt van scordatura; alternatieve gitaarstemmingen.
Geschiedenis.
De pioniers en het ontstaan.
Voortvloeiend uit "L'Arte dei rumori" (The Art of Noises), een manifest uit 1913 van Luigi Russolo en zijn intonorumori-instrumenten, ontstond de noise muziek. In de jaren navolgend bleek dat Russolo's visie en geluidskunst een pioniersfunctie had en kreeg veel navolging. Componisten als Pierre Schaeffer, Edgar Varese, Stockhausen en John Cage hielden zich in toenemende mate bezig met herrie als ingrediënt in hun muziek. In de jaren 60 werden kenmerken van deze modern klassieke stroming vermengd met rockmuziek en ontstond de eerste noiserock. De eerste platen die noiserock bevatten zijn "White Light/White Heat" van de Velvet Underground en "Metal Machine Music" van Lou Reed. Ook de Duitse krautrock-band Faust en Les Rallizes Denudes uit Japan begonnen al vroeg met noise.
Veel vroege noise-artiesten zitten tegen de industrial aan, zoals de pioniers Throbbing Gristle en Einstürzende Neubauten, die halverwege de jaren 70 actief opkwamen.
No wave.
No wave was een kortstondige, maar zeer invloedrijke variant van art punk aan het eind van de jaren 70 en begin jaren 80. De belangrijkste no wave-artiesten kwamen uit de Lower East Side in New York. De term "no wave" heeft twee betekenissen: enerzijds verwijst het naar de experimentaliteit van het genre (no wave behoorde tot geen enkele andere stijl), anderzijds is het een woordspelletje waarmee de commercialiteit van het populaire new wave genre werd verworpen. Bekende namen uit de No Wave scene zijn Glenn Branca, Lydia Lunch, Rhys Chatham en James Chance. Weliswaar niet afkomstig uit New York waren er tegelijkertijd ook andere artiesten die vergelijkbare anti-muziek maakten, zoals bijvoorbeeld Half Japanese, This Heat en The Birthday Party.
Een van de 'godfathers' van de Japanse noise is Merzbow. De artiesten uit Japan waren minder rockgeoriënteerd dan de Amerikaanse artiesten en men spreekt wel van Japanoise als het gaat om dit soort artiesten.
Een bekende band die door noise beïnvloede rock speelt is Sonic Youth. Zij zouden het genre uiteindelijk groot maken en zelfs mainstream kanalen als MTV bereiken met hun radicale muziek. Sonic Youth vermengde de esthetiek van de No wave-stroming met rockmuziek, hieruit ontstond de indierock. Andere Amerikaanse noisebands uit de jaren 80 zijn Swans, Big Black, Half Japanese, Flipper, Pussy Galore, Black Flag, Minutemen, Boss Hog, Butthole Surfers, Bongwater, Pavement (debuut), Blonde Redhead, Yo La Tengo, Gumball, Dinosaur Jr, The Jon Spencer Blues Explosion.
In Europa begonnen eind jaren zeventig The Ex, The Fall, World Domination Enterprises, The Birthday Party This Heat, Scritti Politti, the Pop Group, Swell Maps, Diamanda Galás, en eind jaren tachtig My Bloody Valentine en in Japan Boredoms. 
Halverwege de jaren 80 ontstond met The Jesus and Mary Chain de shoegaze, rock met sterke new wave-elementen voorzien van een fuzz-pedaal.
Vanuit Seattle ontstond begin jaren 90 de Grunge vanuit de noiserock van Mudhoney, Melvins, Dinosaur Jr., met als bekendste band Nirvana en de feministische Riot Grrrl-bands Hole, Babes in Toyland, Sleater Kinney, L7, Free Kitten, Bikini Kill, Huggy Bear, Bratmobile en Le Tigre. 
Eind jaren 80 kwam de lo-fi op, waarbij thuisopnames met ruis op lp en cd verschenen. De krakkemikkige geluidsopname was niet zozeer onbeholpenheid, maar tevens werd de ruis gebruikt om de liedjes van sfeer te voorzien. Artiesten: Guided by Voices, Silverjews, Sebadoh, Smog, Daniel Johnston en John Frusciantes solodebuut.
De laatste plaat van Nirvana, In Utero werd opgenomen door Steve Albini, die tevens in de noise/mathrock-formatie Shellac speelt en zingt. Mathrock is een vorm van noiserock die zich vooral kenmerkt in complexe hoekige ritme-structuren die vaak wisselen tijdens de nummers. Daarnaast wordt er veel gebruikgemaakt van onlogische akkoordprogressies. Andere mathrock die tevens noise is: Jesus Lizard, Don Caballero en noise bands uit die tijd: Unwound, Fugazi, Drive like Jehu en Polvo.
Rond de eeuwwisseling: Les Savy Fav, Ikara Colt, McLusky, The Lapse, The Van Pelt, Brainiac, Enon en Tithonus
Harsh Noise.
Een combinatie van ultrasnelle punk en metal met noiserock is harsh noise. Bands: Melt Banana uit Japan, Lightning Bolt, Pink &amp; Brown, The Locust.
Na 2000: AIDS Wolf, Black Dice, Japanther, Pterodactyl.
Naast de bovengenoemde harsh noise zie je na 2000 tevens een lichting opkomen die vaak polyritmische ritmes hanteren en/of teruggrijpen op de ruwe garagerock van de Stooges. De bands komen in hoofdzaak uit L.A. en New York (NYC), waarbij respectievelijk The Smell in L.A. en in New York de promotor Todd P en de concertzaal Death By Audio een belangrijke promotionele functie vervullen. Ook uit andere steden komen enkele bands.
In NYC: Be Your Own Pet, Battles, Dan Deacon, the Death Set, A Place To Bury Strangers, Oneida, Parts and Labor, Fuck Buttons, Indian Jewelry, Neptune, Mahjong, These Are Powers, Pterodactyl, Awesome Color, Magik Markers, Mind Flayer, Matt and Kim, Japanther, Ex Models, Cave en Hella. In L.A.: Liars, No Age, Abe Vigoda, Foot Village en Health. PRE, Male Bonding, Action Beat en Shit and Shine, uit Londen, The Intelligence, uit Seattle, Ponytail uit Baltimore en Women uit Calgary, Canada.

</doc>
<doc id="23653" url="https://nl.wikipedia.org/wiki?curid=23653" title="Sonic Youth">
Sonic Youth

Sonic Youth was een experimentele noiserockband uit New York, opgericht in 1981 door Lee Ranaldo, Thurston Moore en Kim Gordon.
In hun vroege carrière werd de band voornamelijk gerekend tot een band uit de no wave-scene. Hun muziek houdt, conform de no-wave, geen rekening met muzikale conventies. Op dat vlak kregen ze vroeger het label punk opgespeld, enkel en alleen al voor hun kijk op muziek. Het negeren van die muzikale conventies uit zich onder andere in de manier waarop ze hun instrumenten bespelen. Het gebruik van schroevendraaiers, drumstokken, compleet verbouwde gitaren en alternatieve stemmingen vormt de basis van hun muzikale proces. Later richtte hun muzikale koers zich op een toegankelijker geluid. Sonic Youth is een van de grondleggers van veel moderne rockgenres als indierock, grunge, noiserock en postrock. Naast hun eigen muzikale prestaties vervulden zij tevens een invloedrijke voorhoedepositie bij het aandragen van nieuwe bands als Nirvana, Pavement, Sebadoh en meest recent Enon, Blonde Redhead, Liars die zij aantrokken als voorprogramma. Ook de Lo-Fi-beweging was een belangrijke factor waaraan zij ook hun eigen werk schatplichtig achten.
Geschiedenis.
De vroege jaren 1981-1985.
Opgericht in 1981 en naar eigen zeggen geïnspireerd door zware percussieve muziek, duurt het tot midden 1983 voor het Sonic Youth na diverse slagwerkers uitgeprobeerd te hebben met Bob Bert de juiste drummer gevonden heeft. Lee Ranaldo, die ooit nog eens deel uitmaakte van de Nasmak-afsplitsing Plus Instruments, Thurston Moore en Kim Gordon staan regelmatig met hun gitaren Glenn Branca terzijde in diens volumineuze symfonieën. Evenals Branca en Rhys Chatham houdt Sonic Youth zich in de beginjaren vooral bezig met op repetitieve structuren gebaseerde gitaarmuziek. Branca richt het label Neutral op en brengt als eerste release de debuut mini-lp Sonic Youth (album) uit. De band neemt vervolgens hun eerste volledige langspeler Confusion is Sex op met Wharton Tiers. Dit album neemt een radicaal andere wending dan zijn voorganger. Het mini-album is opvallend rustig en makkelijk luisterbaar in tegenstelling tot Confusion is Sex. Na Confusion is Sex neemt de band wederom een mini-album Kill Yr Idols op en toert tweemaal door Amerika samen met de band Swans. De twee tournees zijn zeer onsuccesvol. De band gebruikt voor hun opnames en live-optredens zwaar aangepaste gitaren die afwijkend gestemd staan en bewerkt zijn met drumstokken en schroevendraaiers, een techniek die later bekend zou worden als 3rd bridge. Door Village Voice recensent Robert Christgau werden de eerste platen van de band omschreven als Pigfucker music, samen met Big Black, Butthole Surfers en Pussy Galore. Thurston Moore kon daar niet om lachen en gaf de b-kant van de "Kill Yr Idols" single de titel "I Killed Christgau with my Big Fucking Dick."
Op hun vierde album Bad Moon Rising zingt Lydia Lunch mee op het nummer "Death Valley '69". Van dit nummer verscheen tevens een videoclip gemaakt door underground filmer Richard Kern.
Na de release van "Bad Moon Rising" verlaat drummer Bob Bert de band. Vóór de opnames van die plaat is hij al eens weggestuurd. Naderhand duikt hij op in veel andere New Yorkse band als Pussy Galore, Boss Hog, Chrome Cranks, Action Swingers, Knoxville Girls (met Kid Congo) en vormt zijn eigen band Bewitched. Als vervanger rekruteert Sonic Youth Steve Shelley, van punkband The Crucifucks, die geregeld tapes met opnames van zijn bandjes naar Moore opstuurt. Shelley was al langer een bekende van de band en woonde in het huis van Moore en Gordon wanneer de band op tour was. Tijdens een optreden van The Crucifucks in het New Yorkse CBGB’s wordt de transfer beklonken. Sonic Youth heeft een nieuwe drummer én een nieuw platencontract, bij Black Flag's onafhankelijke label SST.
1986-1989.
Tussen de release van "Bad Moon Rising" (1985) en EVOL (1986) wijzigt Sonic Youth haar koers. EVOL volgt een toegankelijkere koers dan alle voorgaande platen. De vinylversie van EVOL eindigt in een lockgroove. De cd sluit echter af met een psychedelische cover van Kim Fowley’s ‘Bubblegum’, de B-kant van de ‘Star Power’ single.
Tijdens de opnames voor EVOL heeft Sonic Youth een rapsong opgenomen, "Tuff Titty Rap" en een Madonna-cover van "Into the Groove", vol samples van het origineel. Eind 1986 verschijnen deze songs op de "Into the Groovey-single" die uitgebracht wordt onder de naam Ciccone Youth, naar Madonna’s achternaam. Op de A-kant staat een cover van haar "Burnin’ Up", door ex-Minutemen- en fIREHOSE-bassist Mike Watt. De single wordt een undergroundhit en haalt de Engelse hitparade.
Thurston Moore, in een fanzine interview uit september 1987: "Naar het schijnt heeft Madonna onze versie gehoord en vond ze het wel OK. We kennen haar, want ze ging ooit uit met een vriend van ons. En ze zat in een bandje met jongens van de Swans. Nee, ze ging niet uit met Michael Gira. We vonden haar een trut, want soms zag je haar op de schoot van die gast zitten, terwijl ze zat rond te kijken of geen interessanter iemand kon vinden. Toen ze een contract met Sire records kreeg, vreesden we het ergste. Haar eerste single was hilarisch slecht. Maar toen begon ze plots héél goeie songs te schrijven ..."
In 1987 verschijnt het zesde album, "Sister", waarop ze hun experimenten met het fuseren van pop en noise verder verfijnden. Het album wordt door de VPRO verkozen tot album van het jaar. Sister is een conceptalbum gebaseerd op een boek van cult sciencefictionschrijver Philip K. Dick. SST wilde een Sister-track als single uitbrengen, maar Sonic Youth stemde niet toe. Daarom werd snel "Master Dik" opgenomen: een hiphopparodie, met vette beats, gebaseerd op tape-loops van Kiss-songs en met J Mascis van Dinosaur Jr. op leadgitaar. Vooral de Ramones-cover op de b-kant, "Beat on the Brat", slaat aan en er wordt een soort vervolg gemaakt: de Ciccone Youth langspeler "The Whitey Album", dat pas in 1989 wordt uitgebracht. Het wordt door kenners gezien als hun rommeligste album vanwege de vele "Spielereien", noise-experimenten, geluidsmanipulaties en humoristische uitstapjes. Kim Gordons karaoke-versie van Robert Palmers Addicted to Love wordt voorzien van een in een Karaoke-clip-hokje opgenomen low-budget videoclip.
Hun achtste album Daydream Nation (het uitstapje Ciccone Youth niet meegerekend) is een dubbel-lp en wordt over het algemeen beschouwd als hun meesterwerk. Het televisieprogramma Lolapalooza zond een live studiosessie uit op Nederland 3. Voor John Peel reisde de band af naar Groot-Brittannië om een coversessie te doen van vier nummers van The Fall, als eerbetoon aan Peels favoriete band. Daydream Nation is een behoorlijke hit, waardoor Geffen interesse toont om de band een major-contract aan te bieden met, tot dan toe zeer ongebruikelijk, totale vrijheid over eigen composities.
Overstap naar Geffen: de grungejaren.
Het album "Goo" uit 1990 is in de geschiedenis van Sonic Youth een omslagpunt. Het album verschijnt bij het major label Geffen Records. De stap naar een groter label maakten ze uit onvrede met de bijzonder beperkte verspreiding van hun platen tot dan. Sonic Youth wist bij deze overstap volledige artistieke vrijheid te behouden, wat als ongebruikelijk gold bij grote platenmaatschappijen. Daarnaast hadden ze een nevenfunctie om interessante nieuwe bands (onder andere Beck en Nirvana) aan te brengen bij het label. Fans van het eerste uur hebben kritiek en zijn bang dat de band met het commerciëlere geluid voor het grote geld gaat. Begin jaren negentig heeft Sonic Youth een vreemde leidersrol binnen de grungebeweging. Deze rol zal snel worden overgenomen door Nirvana, maar ook hierbij heeft Sonic Youth een groot aandeel, want zij zorgen ervoor dat Kurt Cobain met zijn band een contract kan tekenen bij een grote platenmaatschappij. Aan een van de opvallendste periodes uit de recente muziekgeschiedenis heeft Sonic Youth een flinke bijdrage geleverd. De invloed van grunge en dan vooral de nalatenschap van Kurt Cobain in het bijzonder, klinken nog steeds door in de hedendaagse popmuziek. Dit alles met hulp van Sonic Youth. Zij waren het immers die Nirvana meenamen als voorprogramma en, belangrijker nog, de band introduceerde bij DGC Records, het label van David Geffen. Door deze deal bij een major kon niets de opmars van Nirvana in de weg staan, maar ook de muziek van Sonic Youth uit die periode (grofweg 1990-1995) is makkelijk in te passen tussen alle welbekende grunge-albums van onder andere Nirvana, Pearl Jam en Soundgarden.
Het omslagpunt voor zowel voor Sonic Youth als voor Nirvana is in beeld gebracht in de video , een documentaire uit 1992 van Dave Markey met onder andere optredens en backstage-beelden van Nirvana, Sonic Youth, Babes in Toyland en Dinosaur Jr.
De jaren na de grunge.
Na het grunge album Dirty richtte de band zich in de navolgende albums meer en meer op langgerekte sferische muziek, overeenkomstig met het destijds opkomende postrockgenre. Op "Washing Machine" is Kim Deal als gastzangeres te horen.
In 1996 richt de band hun eigen platenlabel op, om werk uit te kunnen geven zonder commerciële druk van een platenmaatschappij, Sonic Youth Records. Op dit label verschijnt voornamelijk werk van de band dat zich kenmerkt door een mix van vrije improvisatie en experimentele muziek.
In 1999 wordt hun tourbus met daarin een zeer groot deel van hun instrumentarium gestolen. Ongeveer in dezelfde periode vervoegt Jim O'Rourke zich bij de groep. Jim O'Rourke had hen reeds bijgestaan tijdens de opnames van "NYC Ghost &amp; Flowers". O'Rourke wordt na de productie van twee albums aangetrokken als vast lid, waar hij de functies van bassist en gitarist vervult. Met O'Rourke maakt de band twee albums: "Murray Street" en "Sonic Nurse". In 2000 heeft de band een tour waarbij ze covers ten gehore brengen van bekende eigentijdse componisten als John Cage, Steve Reich, Christian Wolff; in 2001 zijn ze met dat programma te zien tijdens het Holland Festival waarbij de festivalorganisatie de Duitse componist Konrad Boehmer een compositieopdracht geeft voor de band. Van het tourneerepertoire werden naderhand twee cd's uitgegeven, "Goodbye 20th Century 1 en 2".
In 2006 stapte Rourke in goede harmonie uit de band en wordt hij tijdens de tour vervangen door Mark Ibold van Pavement. Op het album Rather Ripped is de groep weer gereduceerd tot een kwartet. In 2007 deed de band een tour, waarbij ze het complete album Daydream Nation uitvoeren. In augustus 2007 bracht Thurston Moore zijn tweede solo-cd uit.
In juni 2008 kwam er de biografie over de band uit, geschreven door muziekjournalist David Browne. In 2008 bracht de band twee albums uit bij hun eigen SYR-label en zegt hun contract op met Geffen Records voor hun hoofdalbums. Het album dat in voorjaar 2009 uitkwam, The Eternal, is verschenen op Matador Records.
De Nederlandse journalist Ronald Groenenboom stelt in opdracht van de band in 2009 een uitgebreide expositie Sensational Fix op van aan de band gerelateerde beeldende kunst. Aangekocht schilderijen uit eigen collectie van de bandleden, eigen beeldend werk van de leden, festival-affiches, albumcovers, fotografie. De bandleden hebben een voorkeur voor naoorlogse kunst en dit overzicht geeft inzicht in de parallellen van de muzikale esthetiek van de band in relatie tot die van de tentoongestelde beeldende kunst. Er verschijnt een 1000 pagina's dik boek van de tentoonstelling in meerdere oplagen gedrukt, omdat het bij verschijnen al direct uitverkocht was. De expositie werd gehouden in Kunsthalle Düsseldorf/Kunst im Tunnel en Malmö Konsthall en in 2010 in Centro de Arte Dos de Mayo in Madrid.
Techniek.
Gitaarstemmingen.
De band maakt gebruik van een groot aantal gitaren waarop alternatieve stemmingen gehanteerd worden of zwaar aangepast/omgebouwd worden (zie prepared gitaar). De band is in het bezit van enkele honderden gitaren. Voor elk nummer worden andere gitaren gebruikt met specifiek op het nummer geschreven gitaarstemmingen.
De band gebruikt veel stemmingen waarbij de snaren subtiel naast elkaar gestemd worden om gewenst het zwevingseffect te laten ontstaan. Hierdoor bepaalt de klank van de gitaarsnaren de snelheid van de muziek. Het intro van "Silver Rocket" op "Daydream Nation" is hier een helder voorbeeld van.
Enkele voorbeelden van stemmingen:
Ook hun schroevendraaiertechniek waarmee 3rd bridge geluiden geproduceerd worden geldt als een belangrijk onderdeel van hun klankkleur.
In 1998 werd een vrachtwagen met een groot deel van hun collectie gestolen. Veel gitaren waren vanwege hun grove aanpassingen zeer herkenbaar en later teruggevonden of opnieuw gekocht via Ebay.
Circuit Bending.
Jim O'Rourke is op een interview-video met Sonic Youth in een opengeschroefd chorus-pedaal aan het solderen terwijl die aangesloten is op een versterker op zoek zijnde naar klankveranderingen. Deze werkwijze wordt circuit bending genoemd.
Waardering.
In 2004 plaatste het Amerikaanse muziektijdschrift Rolling Stone Lee Ranaldo en Thurston Moore op nummer 33 en 34 van de "Top 100 lijst beste gitarist aller tijden". Beide gitaristen gebruiken een grote verscheidenheid aan alternatieve speltechnieken, zoals onder andere scordatura, 3rd bridge-gitaar en feedback.
Nevenprojecten.
Alle bandleden zijn naast spelen in Sonic Youth zeer actief in allerlei wisselende nevenactiviteiten. Deze zijprojecten richten zich veelal op zeer experimentele, avant-gardistische instrumentale muziek met collega-muzikanten. Het aantal cd-uitgaven waaraan zij bijdragen leverden ligt boven de 300. In veel gevallen is dit 1 track of een gastoptreden als sessiemuzikant bij een gewaardeerde collega-muzikant.

</doc>
<doc id="23654" url="https://nl.wikipedia.org/wiki?curid=23654" title="Anime">
Anime

 is de Japanse afkorting voor , leenwoord van het Engelse "animation" (animatie). Buiten Japan wordt dit woord gebruikt om Japanse tekenfilms en animatiefilms aan te duiden. Binnen Japan wordt het woord gebruikt om alle soorten animatiefilms en tekenfilms, zowel binnen- als buitenlandse, aan te duiden.
Traditioneel werden de animaties met de hand getekend, maar tegenwoordig wordt het merendeel geproduceerd via digitale animatietechnieken. Anime wordt gebruikt in televisieseries, films, video's, computerspellen, reclame en internetuitgaven (ONA) en vertegenwoordigt de meeste, of zelfs alle, genres van fictie. De thema's binnen anime zijn vaak gericht op een ouder publiek.
Hoewel de vroegst bekende Japanse animatie uit 1917 komt en vele originele Japanse tekenfilms werden geproduceerd in de opvolgende decennia, werd de karakteristieke stijl waarom anime bekend is pas in de jaren zestig van de twintigste eeuw ontwikkeld (een goed voorbeeld hiervan is het werk van Osamu Tezuka), en kwam het pas in de jaren tachtig in opkomst buiten Japan.
Definitie.
Anime is een vorm van geanimeerde kunst die alle filmgenres omvat, maar ten onrechte toch als 'genre' kan worden aangemerkt.
Woordgebruik.
Buiten Japan wordt "anime" gebruikt om Japanse tekenfilms en animatiefilms aan te duiden. Binnen Japan wordt het woord gebruikt om alle soorten animatiefilms en tekenfilms, zowel binnen- als buitenlandse, aan te duiden. Het woord wordt tevens gebruikt om de stijl van animatie die ontwikkeld is in Japan en typerend is voor anime aan te duiden. Engelstalige woordenboeken definiëren "anime" als "een Japanse stijl van bewegende beelden animaties".
Niet-Japanse werken die gebruikmaken van de typische animestijl worden vaak "animaties beïnvloed door anime" genoemd. Het is niet ongebruikelijk dat een kijker die onbekend is met de oorsprong van de serie zich vergist en de animatie simpelweg "anime" noemt. Een aantal voorbeelden hiervan zijn "Ōban Star-Racers" en "".
In het Westen functioneert "anime" als stofnaam (bijvoorbeeld: "Kijk je anime?" of "Hoeveel anime heb je verzameld?" of "De anime "Hellsing" verschilt sterk van de film "Helsing""). Het woord kent derhalve in het Groene Boekje van de Nederlandse Taalunie geen meervoud.
Genres.
Anime worden vaak ingedeeld naar doelgroep, zoals "kodomo" (voor kinderen), "shoujo" (meisjes), "shounen" (jongens) en een breed scala aan genres gericht op een volwassen publiek. Shoujo en shounen anime bevatten soms elementen die populair zijn bij kinderen van beide geslachten in een poging om een breder publiek aan te spreken. Volwassen anime kan een langzamer tempo of complexer plot bevatten dat meestal oninteressant is voor een jonger publiek, en volwassen thema's en situaties bevatten. Een subset van de volwassen anime vertoont pornografische elementen die in Japan als "R18" worden gekenmerkt, internationaal worden deze aangemerkt als "hentai" (Japans voor "pervers"). Daarentegen, een verscheiden aantal anime sub-genres die voorkomen in alle demografische groepen, met de uitzondering van Kodomo, bevatten "ecchi", seksuele thema's of ondertonen zonder dat er geslachtsgemeenschap wordt afgebeeld. Een voorbeeld hiervan zijn de "comedy" en "harem" genres; door de populariteit bij adolescente en volwassen animefans, wordt het toevoegen van "ecchi" in zulke genres gezien als een vorm van fanservice.
De indeling van genres bij anime is anders dan bij andere vormen van animatie en leent zich niet voor simpele identificatie door middel van een enkel genre. Gilles Poitras vergeleek het kenmerken van "", en de complexe uitbeelding van oorlog die daarin voorkomt, als een "giant robot" anime met het kenmerken van "Oorlog en vrede" als een "oorlogsroman". Sciencefiction is een veel voorkomend genre binnen anime en komt voor in een aantal belangrijke historische werken zoals "Astroboy" van Tezuka en "Tetsujin 28-go" van Yokoyama. Een belangrijk sub-genre van sciencefiction is mecha, waarbij de "Gundam" metaserie iconisch is. Het diverse fantasy genre omvat werken op basis van Aziatische en westerse tradities en folklore; bijvoorbeeld het Japanse feodale sprookje "InuYasha", en de uitbeelding van Scandinavische godinnen die naar Japan verhuizen om een computer met de naam Yggdrasil te onderhouden in "Ah! My Goddess!". Het overlappen van genres in anime komt ook veel voor, zoals een combinatie van fantasy en comedy in "Dragon Half" en het voorkomen van slapstick in het misdaadgenre in "The Castle of Cagliostro". Andere genres die in andere werken gevonden kunnen worden komen ook voor in anime.
Er zijn genres ontstaan die homoseksuele romantische relaties verkennen. Hoewel ze oorspronkelijk een pornografische betekenis hadden, zijn "yaoi" (mannelijke homoseksualiteit) en "yuri" (vrouwelijke homoseksualiteit) algemene termen die internationaal gebruikt worden om alle werken die een focus hebben op het thema of de ontwikkeling van homoseksuele romantische relaties. Voorafgaand aan 2000, werden homoseksuele personages meestal gebruikt voor komisch effect, hoewel sommige werken deze personages serieus of sympathiek afbeelden.
Formaat.
De eerste vorm van anime waren de commerciële producties in 1917 die vertoond werden als bioscoopvoorstellingen. In het begin waren de animaties erg ruw en was er een live orkest vereist voor de muziek en de stemmen. Op 14 juli 1958 zond Nippon Television het korte filmpje Mole's Adventure uit, die daardoor de eerste anime in kleur is en de eerste anime op televisie. Pas in de jaren 60 werden de eerste televisie-series uitgezonden. Sindsdien is het een populair medium. Werken die direct op video worden uitgegeven worden "Original Video Animation" (OVA) of "Original Animation Video" (OAV) genoemd. OVA worden over het algemeen niet eerst uitgezonden of vertoond in de bioscoop voorafgaand aan een uitgave voor thuis. De opkomst van het internet heeft ertoe geleid dat sommige animatoren hun werk online verspreiden in een formaat met de naam "original net animation" (ONA).
De uitgave voor thuisgebruik van anime werd populair in de jaren 80 toen de VHS en Laser Disc-formaten op de markt kwamen. Het VHS NTSC-formaat dat zowel in de Verenigde Staten als in Japan wordt gebruikt wordt gezien als een belangrijke invloed op de stijgende populariteit van anime in de jaren 90. De Laser Disc en VHS-formaten werden opgevolgd door het dvd-formaat die een aantal unieke voordelen had zoals meerdere ondertitelingen en talen op dezelfde disc. Het dvd-formaat heeft echter ook een aantal nadelen door het gebruik van regiocodering die door de industrie wordt gebruikt om problemen op te lossen met piraterij, licenties en export. Het video-cd-formaat (VCD) is populair geworden in Hongkong en Taiwan, maar wordt maar weinig gebruikt in westerse landen en wordt over het algemeen geassocieerd met namaakkopieën.
Ontwikkeling.
De geschiedenis van anime start in het begin van de 20e eeuw, toen Japanse filmmakers experimenteerden met animatietechnieken die in het westen werden uitgeprobeerd. De eerste anime dateert uit 1907, duurt drie seconden en laat een jongetje zien dat de kanji "活動写真" opschrijft (katsudō shashin, "bewegende plaatjes") en de kijker begroet. Het succes van Walt Disney in de jaren dertig inspireerde Japanse filmmakers als Osamu Tezuka, hoewel de Japanse animaties uit die tijd nog niet meer waren dan bleke Disney-imitaties.
In de jaren vijftig werd manga populair in Japan, onder andere omdat in 1947 de censuur was afgeschaft. Dit leidde tot veel creativiteit en diverse stilistische innovaties. Manga is in Japan vanaf deze periode een algemeen medium voor alle leeftijden en is net zo normaal als de krant of een boek.
Hoewel Japan al anime begon te exporteren vanaf de jaren zestig, was het toen nog geen grote economische factor. Tijdens de jaren zeventig ontwikkelde de stroming zich echter verder en onderscheidde anime zich steeds meer van zijn westerse wortels. In die periode werden unieke genres als mecha geboren, werden klassieke series gemaakt als "Lupin III" en "Mazinger Z" en verwierven enkele grote filmmakers faam, zoals:
In tegenstelling tot Amerika, waar grote budgetten worden uitgetrokken voor live-action films, werd die filmindustrie in Japan klein gehouden door een gebrek aan mogelijkheden in budgets, locaties en casting. Het gebruik van allerlei animatie maakte het echter mogelijk om decors in beeld te brengen die er niet Japans uitzagen.
In de jaren tachtig werd anime geaccepteerd in de mainstream in Japan, en beleefde het land een ware explosie in anime-producties. De Gundam-franchise begon bijvoorbeeld in dit stadium. Ook Studio Ghibli werd opgericht in de jaren tachtig. In 1988 behaalde de film "Akira" van regisseur Katsuhiro Otomo en de studio Tokyo Movie Shinsha (tegenwoordig TMS Entertainment) een record aan productie. In datzelfde jaar werd door Studio Ghibli de film "My Neighbor Totoro" geproduceerd, die hielp om Japanse animatiefilms en regisseur Hayao Miyazaki wereldwijd bekend te maken.
In de jaren negentig had de cyberpunk-film "Ghost in the Shell" van de regisseur Mamoru Oshii uit 1995 ook buiten Japan succes. Deze anime-film was een van de eerste animatiefilms waarin de traditionele animatie succesvol werd gecombineerd met CGI. De film bereikte in 1996 de eerste plaats van de Billboard videohitlijst in de Verenigde Staten. "Ghost in the Shell" was van grote invloed op films als "The Matrix". In 2017 werd een liveaction versie van deze anime uitgebracht.
In 2002 won de film "Spirited Away" van Hayao Miyazaki van de Gouden Beer op het internationaal filmfestival van Berlijn en vervolgens in 2003 een Academy Award voor Beste Animatiefilm. In 2017 werd de film "Your Name" van Makoto Shinkai qua opbrengst de meest succesvolle anime-film tot op heden, binnen en buiten Japan. De film haalde in dat opzicht "Spirited Away" in. "Your Name" is een goed voorbeeld van hoe de tekenkwaliteit van anime-series en -films in deze eeuw sterk verbeterd is. Anime-films zoals "Your Name", "The Girl Who Leapt Through Time" (2006, Yasutaka Tsutsui) en "5 Centimeters per Second" (2007, ook van Makoto Shinkai) zijn bijna foto-realistisch ingekleurd.
Hoewel anime in Japan door alle leeftijden wordt bekeken - sommige films, zoals de vier films van de vroeg overleden regisseur Satoshi Kon, zijn zelfs meer op een volwassen publiek gericht dan op kinderen - werd het genre buiten Japan vaak beschouwd als iets voor kinderen. De term 'otaku', voor geobsedeerde anime-fans, is nog altijd niet echt een geuzennaam (al probeerden series vol zelfspot als Genshiken dat wel te bereiken). De populariteit van anime en manga neemt de laatste jaren in Europa en Amerika echter snel toe onder volwassenen.
Ontwikkeling van anime in Nederland.
Anime in Nederland voor 1990.
Voordat anime in Nederland bekend was (jaren 1980), waren er al in Japan geproduceerde tekenfilms op de Nederlandse televisie te zien:
Veel van deze series waren voor het eerst in Nederland te zien op buitenlandse commerciële zenders. Door de Kabelregeling werden in 1984 voor het eerst commerciële satellietzenders op de Nederlandse kabel toegelaten. Deze regeling had echter de bepaling dat de programma’s geen Nederlandse ondertiteling mochten bevatten. Het gevolg was dat de series voornamelijk in het Engels te zien waren.
In deze periode was de Japanse aard van de animatie dan ook nauwelijks bekend. Bovendien waren de series meestal gebaseerd op westerse verhalen die nauwelijks Japanse kenmerken vertoonden. De enige serie in Nederland die echt Japanse kenmerken vertoonde, was de in de jaren tachtig vertoonde sentai-serie "Strijd der planeten" (Engelse titel: "Battle of the Planets", een Amerikaanse versie van "Gatchaman").
Een andere serie die in deze tijd werd vertoond en veel invloed had op de eerste generatie animefans was de sciencefictionserie Robotech. Deze serie werd door het Engelse commerciële kanaal "Super Channel" vertoond en was in delen van Nederland te ontvangen.
Het bijzondere van deze serie is dat dit de eerste mecha-serie is waarin vliegtuigen kunnen transformeren tot gevechtsrobotten, de zogenaamde "Valkyries".
Anime in Nederland in de jaren negentig.
In de jaren negentig werd het in Nederland stiller rond anime. Anime stond, onder de term mangafilms, in Nederland bekend als films en series die alleen seks en geweld bevatten. Hierdoor kreeg anime in de Nederlandse media negatieve publiciteit. De Nederlandse fans richtten zich vooral op de Amerikaanse markt: import van NTSC-videobanden en later dvd's.
Anime in Nederland vanaf 1998.
De Nederlandse fans probeerde het negatieve imago van anime te veranderen, onder andere door de oprichting van de Stichting Promotie Japanse Popcultuur (Stichting J-Pop) en door het opzetten van een animeconventie. De stichting AniWay en het blad AniWay worden opgericht. Het ging na 2000 ineens een stuk beter met het animecultuur in Nederland.
Het imago van anime verbeterde dankzij de film Spirited Away, die internationaal veel prijzen won.
Nieuwe uitgevers kwamen op en buitenlandse uitgevers traden toe tot de Nederlandstalige markt: MANGA dvd, Dynamic Visions (later Dybex), Nekotachi Entertainment, Kaze (een Franse uitgever).
Sinds de populariteit van Pokémon kwamen er steeds meer anime-kinderseries op tv. In tegenstelling tot de video-versies, zijn deze (met uitzondering van Dragon Ball Z) allemaal nagesynchroniseerd door een nieuwe generatie stemacteurs.
Ook begonnen er steeds meer activiteiten die in enige vorm met anime te maken hadden in Nederland bij te komen. In 2009 bestaan er al 4 grote conventies welke ieder meer dan 1000 bezoekers trekken: Animecon van Stichting Promotie Japanse Popcultuur in Almelo, Abunai opgericht voor studenten van de Universiteit Twente in Enschede, Chibicon in Utrecht en Tsunacon in de omgeving van Rotterdam. Vanwege interne omstandigheden binnen de organisatie was chibicon 2010 de laatste editie van deze conventie; sinds 2009 zijn er in Nederland echter wel 3 nieuwe jaarlijkse conventies bijgekomen: MGC experience in Utrecht, Nishicon in Haarlem, en Yaoi- en Yuri con (ook wel bekend als YaYCon) in Amersfoort. Totaal zijn er 12 verenigingen in Nederland, die wekelijks diverse activiteiten organiseren. Deze organisaties werken samen onder de noemer Anigenda.
Animeseries op de Nederlandse tv, momenteel of in het verleden:
Anime in Vlaanderen (België).
Animeseries op de Vlaamse tv, momenteel of in het verleden:

</doc>
<doc id="23657" url="https://nl.wikipedia.org/wiki?curid=23657" title="Vlaams Parlement">
Vlaams Parlement

Het Vlaams Parlement is de parlementaire vergadering van de Vlaamse Gemeenschap en het Vlaams Gewest, en zetelt in het Vlaams Parlementsgebouw in Brussel.
Het Vlaams Parlement telt 124 leden die allen samen de Vlaamse Gemeenschap vormen. 118 leden daarvan zijn verkozen in het Vlaams Gewest, de andere zes zijn afkomstig uit het kiesgebied van het Brussels Hoofdstedelijk Gewest. Deze zes leden mogen uitsluitend stemmen over zaken betreffende de gemeenschapsmateries, aangezien het Vlaams Parlement geen gewestbevoegdheden kan uitoefenen in Brussel.
Deze volksvertegenwoordiging is opgericht onmiddellijk na de consensusbeslissing van de Vlaamse politieke partijen om de instellingen voor gewest en gemeenschap volledig samen te voegen.
Sinds 1995 worden er voor het Vlaams Parlement eigen verkiezingen gehouden. Daarvóór namen de Vlamingen uit het federale parlement zitting in het Vlaams Parlement. Ze oefenden dus een dubbelmandaat uit.
Vóór 2 april 1996 heette het de Vlaamse Raad en vóór 1980 de Cultuurraad voor de Nederlandse Cultuurgemeenschap, of kortweg de Nederlandse Cultuurraad.
Verkiezing en duur van het Vlaams Parlement.
Bij de oprichting van de Vlaamse Gemeenschap en het Vlaams Gewest was de duur van de legislatuur gekoppeld aan de federale legislatuur; dit was dus maximaal vier jaar. Telkens als de federale kamer ontbonden werd, moest ook de Vlaamse Raad/het Vlaams Parlement ontbonden worden en werden er verkiezingen uitgeschreven.
In 1993 met het Sint-Michielsakkoord verdween deze praktijk en kreeg het Vlaams Parlement een legislatuurparlement. Dit wil zeggen dat er geen ontbinding kan gebeuren in de termijn van vijf jaar. Als de regering valt, dan moet een nieuwe regering gevormd worden met de dan huidige samenstelling van het parlement. Er kan dus ook maar enkel een constructieve motie van wantrouwen worden ingediend tegen een minister of de regering. Deze motie is bijgevolg enkel ontvankelijk als er een vervanger wordt aangesteld voor een minister die in ongenade van het parlement valt.
De verkiezing valt grondwettelijk samen met die van het Europees Parlement en vindt dus om de vijf jaar plaats. Als gevolg van het Vlinderakkoord zullen ook de federale verkiezingen telkens op dezelfde datum plaatsvinden. Door het Vlinderakkoord laat de Grondwet (art. 118) ook toe een bijzondere wet in te voeren die de Gemeenschaps- en Gewestparlementen de mogelijkheid geeft zelf de datum van verkiezing van hun parlement te bepalen; dit werd echter (nog) niet ingevoerd.
Bevoegdheden.
Het parlement is de eigen vergadering van de volksvertegenwoordigers van de Vlamingen. Het legt de spelregels voor het openbaar bestuur in Vlaanderen vast in decreten (binnen de beperkingen van de Vlaamse wetgeving én van de Belgische grondwet). Het keurt elk jaar de begroting goed en controleert de werking van de regering. In praktijk domineert de Vlaamse Regering evenwel het Vlaams bestuur.
De wetgevende macht in Vlaanderen berust (wat de Vlaamse gewest- en gemeenschapsbevoegdheden betreft) bij het parlement, de uitvoerende macht bij de Vlaamse Regering en de rechterlijke macht bij de Belgische hoven en rechtbanken.
De Vlaamse Raad rekende het in 1995 tot zijn bevoegdheid om, zonder medewerking van de Belgische regering en de Belgische koning, een ridderorde, de Orde van de Vlaamse Leeuw in te stellen. De Vlaamse Raad heeft zich daarmee tot een fons honorum naast de Belgische koning gemaakt.
Vlaanderen is bevoegd voor het verrichten van uiteenlopende taken op het gebied van openbare dienstverlening, hetzij gemeenschapsaangelegenheden, hetzij gewestaangelegenheden:
Gewestaangelegenheden.
Bepaalde Vlaamse overheidstaken zijn toegewezen aan gespecialiseerde instellingen zoals de Vlaamse Radio en Televisie (VRT), de Vlaamse Vervoermaatschappij De Lijn, Kind en Gezin, de Openbare Vlaamse Afvalstoffenmaatschappij (OVAM) en de Vlaamse Dienst voor Arbeidsbemiddeling en Beroepsopleiding (VDAB). Het Vlaams Parlement oefent het toezicht op de werking van al deze instellingen uit.
Parallelle bevoegdheden.
Voor sommige bevoegdheden zijn zowel de federale overheid als de gemeenschappen en gewesten bevoegd, elk voor wat betreft hun aangelegenheden. Dit zijn de "parallelle" bevoegdheden, namelijk:
Dit werd echter nooit in de praktijk uitgevoerd, waardoor enkel de federale overheid bevoegd is voor ontwikkelingssamenwerking. Wel besteden de gewesten een zeer klein deel van hun budget aan ontwikkelingssamenwerking o.g.v. het principe dat ze in het buitenland bevoegdheden mogen uitoefenen waarvoor ze binnenlands ook bevoegd zijn. Evenwel blijft de federale overheid eveneens bevoegd op domeinen waar de gewesten bevoegd zijn.
Relatie met andere overheden.
Europese regelgeving.
De Europese wetgeving kreeg sinds de jaren 90 een steeds groeiende invloed op de lidstaten en hun deelstaten. Sommigen schatten dat een derde van de globale wetgeving Europees is, of beperkt wordt door Europese richtlijnen. Een bijkomende beperking vloeit voort uit het feit dat Vlaanderen niet rechtstreeks zijn belangen kan behartigen op de Europese fora. Het moet daartoe rekenen op de federale regering.
Federale bevoegdheden.
De Vlaamse overheid beschikt niet over alle bevoegdheden en middelen. Enkele worden federaal georganiseerd:
Vlaanderen beschikt evenmin over een eigen rechterlijke macht, noch over eigen politiediensten. Vlaanderen kent ook géén eigen (sub)nationaliteit. Het kan daardoor bijvoorbeeld niet zelf bepalen wie verblijfsrecht krijgt tot Vlaanderen, noch wie stemrecht voor Vlaamse verkiezingen geniet.
Financieel is het gewicht van het Vlaams Parlement en de Vlaamse Regering dus gering: zij controleren slechts procenten van de globale belastingdruk op de Vlaamse burgers en bedrijven. De gemeenten (en provincies) wegen eveneens voor wat procenten.
Wetgevingsprocedure.
De wetgevingsprocedure voor Vlaamse decreten is grotendeels analoog aan dat van het federaal niveau of van andere deelstaten.
Een volksvertegenwoordiger kan een "voorstel van decreet" indienen, maar doorgaans zal de Vlaamse Regering het initiatief nemen met een "ontwerp van decreet". Aan dit laatste gaat een procedure vooraf vooraleer het in het parlement ingediend wordt, terwijl een voorstel van decreet zonder advies kan worden ingediend.
Een "bijzonder decreet", dat vereist is voor bepaalde onderwijs- en institutionele materies, moet goedgekeurd worden een tweederdemeerderheid van het parlement.
Commissies.
Zoals in andere parlementen gebeurt het voorbereidende werk in commissies.
Hieronder volgt een lijst van de commissies in de legislatuur 2019-2024:
Voorzitters.
Hieronder volgt een lijst van voorzitters van het Vlaams Parlement. Van 1971 tot 1980 heette dit nog de Cultuurraad voor de Nederlandse Cultuurgemeenschap en van 1980 tot 1996 de Vlaamse Raad.
Zetelverdeling.
De zetelverdeling gebeurt per provincie, er zijn 124 zetels te verdelen in functie van het bevolkingsaantal. (118 uit het Vlaamse gewest en 6 uit het Brusselse gewest)
De vijf Vlaamse resoluties.
De vijf resoluties van het Vlaams Parlement of beter gekend als de vijf Vlaamse resoluties, zijn een reeks van aanbevelingen die onder leiding van regering-Van den Brande IV het toenmalige Vlaams Parlement werden goedgekeurd. De resoluties betreffen een verregaande autonomie voor Vlaanderen.
Reglement van het Vlaams Parlement.
Elk lid van het Vlaams Parlement legt de volgende eed af: "Ik zweer de Grondwet na te leven."
Zoals bepaald in het Reglement van het Vlaamse Parlement, krijgt elke partij aanwezig in het halfrond 55.924,78, aangevuld met 1,34 euro per stem. Deze bedragen worden geïndexeerd. Het reglement beschrijft de situaties waarin deze dotatie ingetrokken kan worden.
Parlementsleden kunnen een blaam krijgen van de deontologische commissie bij het overschrijden van de regels. De volgende politici kregen een blaam:
Bezoekerscentrum Vlaams Parlement.
Het Bezoekerscentrum Vlaams Parlement is de ontvangstruimte van het Vlaams Parlement, met daarin een tentoonstelling en een eetcafé. Het Bezoekerscentrum opende in november 2018. De interactieve opstelling informeert bezoekers over de werking, geschiedenis en realisaties van het Vlaams Parlement. Daarnaast vertrekken van daaruit begeleide bezoeken aan de iconische Koepelzaal en rondleidingen door de parlementsgebouwen.

</doc>
<doc id="23658" url="https://nl.wikipedia.org/wiki?curid=23658" title="Lex Harding">
Lex Harding

Lex Harding, artiestennaam van Reinhard Lodewijk den Hengst (Boskoop, 16 april 1945), is een Nederlands ex-diskjockey en ondernemer. Hij verwierf vooral bekendheid als diskjockey bij de voormalige zeezender Radio Veronica, presentator van De Nederlandse Top 40 bij Veronica op Hilversum 3 en Radio 3 en als mede-initiatiefnemer van Sky Radio, Radio 538 en televisiezenders als RTL-Véronique (thans RTL 4) en TMF.
Biografie.
Harding werd geboren als Reinhard Lodewijk den Hengst als jongste van vier zonen van boomkweker Johannes Daniel den Hengst uit Boskoop. Zijn broers heten Jan den Hengst, Ruud den Hengst en Wip den Hengst. Na de middelbare school studeerde hij vier jaar aan Nijenrode. Daarnaast was hij amateur-diskjockey, wat zijn studie niet ten goede kwam. Harding heeft twee zonen en woont in Nijkerk.
Carrière bij Radio Veronica.
In 1967 ging Harding werken bij Radio Dolfijn, later bekend als Radio 227, waar hij het als diskjockey vanaf een zendschip mocht proberen. Programmaleider Tony Windsor gaf hem het pseudoniem "Lex Harding". Dit eerste radioavontuur duurde door het verdwijnen van Radio 227 niet lang en in oktober 1967 kwam hij als nieuwslezer bij Radio Veronica. In april 1968 werd hij er diskjockey. Al snel steeg zijn populariteit. In de horizontale programmering, die de zeezender in Nederland als een van de eersten gebruikte, presenteerde Harding op werkdagen 's middags de "Lex Harding show" en 's avonds "Lexjo", waarin de befaamde "Adje Bouman Top Tien", samengesteld door zijn vaste geluidstechnicus Ad Bouman. In 1970 nam hij de presentatie van de Top 40 op zaterdagmiddag over van Jan van Veen.
Hij werkte in 1969 mee aan het gelegenheidstrio Los Piratos (Harding, Rob Out en Jan van Veen) dat een Alarmschijf en een minihit scoorde met "Na-na-na-hé-hé", een cover van het nummer "Na na na hey hey kiss him goodbye" van Steam. De song verscheen nogmaals op single in 1971, ingezongen door Peter Koelewijn en toen geheten "Na na na hey hey" van Tribune, en nogmaals uitgebracht als "Woopy whistle" van Los Piros.
Commerciële activiteiten.
Na het verdwijnen van Radio Veronica op 1 september 1974, werd Harding radio directeur van de publieke omroep Veronica en medeoprichter van de Stichting Nederlandse Top 40. Vanaf 28 mei 1976 tot en met 12 mei 1989 was hij de vaste presentator van de Nederlandse Top 40 op Hilversum 3 en vanaf 6 december 1985 op Radio 3. In de jaren 80 was Lex Harding medeverantwoordelijk voor het succes en de populariteit van "de volle vrijdag" van Veronica op 3. Hij was betrokken bij de oprichting van de commerciële tv-zender RTL-Veronique in 1989. Door deze commerciële activiteiten moest hij opstappen bij het publieke Veronica. Hij keerde daarna wel terug als radiodirecteur, van 1 januari 1991 tot en met 2 oktober 1992 (de laatste "volle vrijdag" op Radio 3). 
In het geheim zette hij medio 1988 samen met Ton Lathouwers de commerciële radiozender Sky Radio op. In oktober 1992 richtte Harding met oud-Veronica-collega Erik de Zwart Radio 538 op, en in 1995 lanceerde hij de tv-zender "The Music Factory" (TMF). Deze zender zond uitsluitend muziekclips uit, naar het voorbeeld van MTV en Music Box. In 2002 verkocht Harding de zender aan MTV Networks.
In oktober 2005 nam Harding samen met mediaondernemer Marcel Dijkhuizen en Ruud Hendriks een belang in Slam!FM dat op dat moment in handen was van ID&amp;T. In de jaren 90 hield Harding er een orchideeënkwekerij op na. Lex Harding is geen onbekende in de horeca. De dj runde tot december 2005 restaurant Op weg naar Zee in Nijkerk en is sinds 2006 eigenaar van café Old Niekark in diezelfde plaats. Hij liet de horecazaak opknappen en zette er zes grote beeldschermen voor videoclips en voetbalwedstrijden neer.
Op mediagebied houdt Harding zich bezig met een onlinestation, genaamd LX Classics.
Lex Harding kreeg de Marconi Oeuvre Award van 2011 (foto).
In februari 2019 werd hij door mediavaknieuwsplatform Spreekbuis.nl verkozen tot een van de belangrijkste mediaprofessionals in 100 jaar radio. Op 3 juni 2024 won Lex Harding de voor zijn bijdrage aan de Nederlandse popmuziek.
Boeken.
In september 2011 verscheen van zijn hand het reisboek 'De reis van mijn leven', waarin Harding vertelt over zijn roadtrip van Alexandrië in Egypte naar Kaap Agulhas in Zuid-Afrika met zijn zonen Rein en Rick. In week 39 kwam dit boek binnen op 46 in De Bestseller 60.
Eind 2017 kwam er een boek met vier cd’s uit, door Harding samengesteld. Met het boek “Lexjooo” blikt de omroeppionier aan de hand van 78 onvergetelijke songs terug op zijn carrière, die dan 50 jaar duurt.
In maart 2019 kwam het boek "Lex Harding, 50 jaar media en popcultuur" uit van Ton van der Lee.

</doc>
<doc id="23661" url="https://nl.wikipedia.org/wiki?curid=23661" title="Vlaamse Regering">
Vlaamse Regering

De Vlaamse Regering is de uitvoerende macht van Vlaanderen. De Vlaamse Regering beheert de bevoegdheden van zowel het Vlaams Gewest als de Vlaamse Gemeenschap. Tot voor de Staatshervorming van 1993 heette de regering de "Vlaamse Executieve". Het voorbereiden, formuleren en uitvoeren van beleid gebeurt door een reeks ministeries en agentschappen, ingedeeld volgens beleidsdomein. 
De Vlaamse Regering zetelt aan het Martelarenplein te Brussel. Voor officiële gelegenheden heeft de regering ook de beschikking over het Hotel Errera, een ambtswoning aan de Koningsstraat tegenover het Warandepark en schuin tegenover het Koninklijk Paleis van Brussel.
Statuut.
De Vlaamse Regering is, net zoals de andere gewest- en gemeenschapsregeringen in federaal België, een legislatuurregering. Dit houdt in dat de regering niet kan vallen tussen twee verkiezingen.
De situatie in Vlaanderen is anders dan die aan Franstalige zijde: waar in de Vlaamse Regering de bevoegdheden van het gewest en de gemeenschap verenigd zijn, is dat in Wallonië niet het geval. Daar is de Waalse Regering bevoegd voor het gewest, en zijn de Franse Gemeenschapsregering en de Regering van de Duitstalige Gemeenschap bevoegd voor de taken van de twee taalgemeenschappen. Nochtans bestaan er gemeenschappelijke organen voor geïnstitutionaliseerde samenwerking tussen de Waalse, Franse en/of Brusselse regeringen, zonder grondwettelijke bevoegdheidsherverdeling.
De ministers van de Vlaamse Regering worden benoemd door het Vlaams Parlement, enkel de minister-president van Vlaanderen moet zijn eed afleggen in handen van de Koning der Belgen. De regering mag maximaal elf ministers tellen, waarvan er minstens een moet komen uit het Brussels Hoofdstedelijk Gewest (en de taken voor de Vlaamse Gemeenschap aldaar in de Vlaamse Regering verricht).
De zetelverdeling verloopt volgens strikte regels, in functie van de parlementaire krachtsverhouding tussen de meerderheidspartijen, die dan in welbepaalde volgorde een aantal portefeuilles mogen opeisen. Technocraten of partijleden van buiten het Vlaams Parlement zijn mogelijk, in het geval van Kris Peeters zelfs als minister-president. De huidige Vlaamse Regering, Jambon, is samengesteld volgens het meerderheidsprincipe, maar er zijn eerder proportioneel samengestelde regeringen geweest.
In het kader van het streven naar Vlaamse autonomie is het Vlaams Parlement sinds 2003 aan het debatteren over een Vlaamse Grondwet; voorlopig nog in de vorm van een Handvest voor Vlaanderen. In dat Vlaamse handvest worden in de toekomst de bevoegdheden van de Vlaamse Regering uiteengezet, maar juridisch blijft de Belgische Grondwet de bindende krijtlijnen uitzetten voor alle deelstaten.
Huidige samenstelling Vlaamse Regering.
Na de verkiezingen van 9 juni 2024 hebben N-VA (31 zetels), Vooruit (18 zetels) en CD&amp;V (16 zetels) een coalitie gevormd. Daaruit ontstond de regering-Diependaele, die op 28 september 2024 een regeerakkoord bereikte. Dit regeerakkoord werd voorgelegd en goedgekeurd door de partijcongressen op 29 september 2024. De regering legde de eed af in het Vlaams Parlement op 30 september 2024. 
Overzicht Vlaamse Regeringen (1981-heden).
Historische lijsten van Vlaamse portefeuilleministers.
Hoewel hun titulatuur daarop voorrang heeft, zijn ook de minister-president en viceminister-president(en) tegelijk vakministers.

</doc>
<doc id="23662" url="https://nl.wikipedia.org/wiki?curid=23662" title="Lijfland">
Lijfland

Lijfland (Lijfs: "Līvõmō", Lets: "Livonija", Ests: "Liivimaa", Duits: "Livland", Latijn: "Livonia", Russisch: "Лифляндия (Lifljandija)", Pools: "Inflanty"), is een historisch gebied in de Baltische landen. Oorspronkelijk omvatte het ruwweg het gebied van de huidige staten Estland en Letland, later het gebied ten oosten van de Golf van Riga, bestaande uit het noordelijk deel van Letland en het zuiden van Estland, thans in engere zin als Letse historische landstreek "Vidzeme" en "Latgale" (Letgallen) en als Estse historische landstreek "Liivimaa".
Lijfland is genoemd naar de Lijven, die een met het Estisch verwante taal spraken en het gebied oorspronkelijk bewoonden. De Lijven zijn in Lijfland al vroeg gaandeweg opgegaan in de Letten. Hun taal, het Lijfs, is nu vrijwel uitgestorven maar heeft zich het langst kunnen handhaven aan de kusten. Het laatst werd zij gesproken aan de Lijfse kust van het naburige Koerland (Lijfs: Kurāmō, Lets: Kurzeme, Duits: Kurland).
Geschiedenis.
De geschiedenis van Lijfland werd in hoge mate bepaald door een voortdurende strijd tussen Duitse ridderorden, kerkelijke heersers, Denen, Zweden, Polen en Russen.
Lijfland in de middeleeuwen.
Het gebied werd na 1202 onderworpen en gekerstend door de uit het Heilige Roomse Rijk afkomstige ridders van de Orde van de Zwaardbroeders in samenwerking met het Bisdom Riga. De pauselijk legaat Willem van Modena sloot in 1228 een compromis tussen de Kerk en de Orde, waarbij de Orde twee derde en de Kerk een derde van het gebied in handen kreeg. Er braken regelmatige conflicten uit tussen de Orde, de bisschoppen en de Hanzesteden.
Het noorden werd afwisselend door Denemarken (Deens Estland) en Zweden (Zweeds Estland) bezet. De Denen noemden het land "Estland", naar de Aistii, een Baltische stam die volgens de romeinse geschiedschrijver Tacitus aan het zuidoosten van de Oostzeekust woonden.
In 1237 gingen de Zwaardbroeders op in de Duitse Orde als de autonome Lijflandse Orde. Dat betekende dat de ordegebieden staatkundig deel werden van de Duitse Ordestaat. Het gezag over het gebied moest zij overigens delen met de aartsbisschop van Riga, en ook de steden bevochten een zekere autonomie voor zover zij zich bij het Hanzeverbond konden aansluiten. Dat gold temeer voor Riga, Reval (Tallinn), Dorpat (Tartu) en Pernau (Pärnu).
Onderlinge strijd, strijd met Denemarken en Zweden om het Hertogdom Estland, en de oprukkende Russische macht verzwakten de Lijflandse staten. Om de onderlinge problemen op te lossen werd in 1419 de Lijflandse Confederatie opgericht.
De Reformatie en de daaropvolgende secularisatie (1560) betekenden het definitieve einde van de Lijflandse Confederatie, en de Lijflandse landdag vroeg in 1561 de bescherming van de Grootvorst van Litouwen.
Hertogdom Lijfland.
Na de Lijflandse Oorlog (1558-1582) werd het gebied opgedeeld.
De rest kwam onder Pools-Litouwse soevereiniteit, als "Inflanty Polskie" (Pools Lijfland).
Het Hertogdom Lijfland werd ingedeeld in de wojwodschappen Dorpat (noordoost), Pernau (noordwest), en Wenden (midden, inclusief het bisdom Pilten in Koerland).
Zweeds Lijfland.
Toen het eveneens machtige Pools-Litouwse Gemenebest in verval raakte, bezette Zweden in 1621 ook Noord en Midden Lijfland. Riga kon nog enige jaren zijn onafhankelijkheid bewaren, werd daarna ook Zweeds.
Zuid Lijfland bleef Pools als het woiwodschap Lijfland.
Russisch Keizerrijk.
Na de Grote Noordse Oorlog 1700-1721 was Rusland sterk genoeg geworden om op zijn beurt geheel Lijfland te annexeren. Lijfland werd daarmee een Russisch gouvernement.
Het Gouvernement Riga (1712) besloeg oorspronkelijk geheel Zweeds Estland en Zweeds Lijfland. In 1721 werd het vroegere Zweeds Estland afgesplitst als Gouvernement Estland (Эстляндская губерния). De rest werd hernoemd tot Gouvernement Lijfland (Лифляндская губерния).
Letgallen bleef in Poolse handen, totdat het bij de Eerste Poolse Deling in 1772 bij het Gouvernement Smolensk werd gevoegd (na in 1831 het Gouvernement Vitebsk).
Koerland kwam pas in 1795 bij de Derde Poolse Deling bij Rusland, als Gouvernement Koerland (Курляндская губерния). Tezamen vormden Estland, Lijfland en Koerland de Baltische gouvernementen.
Alle staatkundige machtswisselingen hielden het autonome adellijke bestuur in stand. Pas aan het einde van de 19de eeuw werd de Duitstalige adel steeds meer onttroond en aan Lijfland een centralisatie van het bestuur, naast een russificering van het onderwijs opgelegd.
Onafhankelijkheid.
Na de onafhankelijkheid van de Baltische Landen in 1920 werd Lijfland verdeeld tussen Estland en Letland. Het grootgrondbezit van de adel – 90% van alle grond – werd genationaliseerd en onder de boeren verdeeld. De adellijke kaste was na 700 jaar van zijn macht beroofd.

</doc>
<doc id="23663" url="https://nl.wikipedia.org/wiki?curid=23663" title="300 v.Chr.">
300 v.Chr.

Het jaar 300 v.Chr. is een jaartal volgens de christelijke jaartelling. 

</doc>
<doc id="23664" url="https://nl.wikipedia.org/wiki?curid=23664" title="Merksplas">
Merksplas

Merksplas is een dorp en gemeente in de Belgische provincie Antwerpen, meer bepaald in de Noorderkempen. De gemeente telt ruim 8500 inwoners, die 'Spetsers' worden genoemd. Merksplas behoort tot het kieskanton Hoogstraten en het gerechtelijk kanton Turnhout.
Toponymie.
De naam van de gemeente is afgeleid van 'plas aan de Mark'. Met plas wordt hier een doorwaadbare plaats bedoeld.
Geschiedenis.
Vanaf het paleolithicum werd deze streek bewoond, en er zijn in de gemeente restanten van Romeinse nederzettingen gevonden.
In de 11e en begin 12e eeuw behoorde een deel van het grondgebied aan wereldlijke heersers die afhankelijk waren van het Markgraafschap Antwerpen of een voorloper van het Hertogdom Brabant. De belangrijkste woonde op een motteburcht op het "Hofeinde". Omstreeks 1124 werd dit "Hof van Merksplas" geschonken aan de Sint-Michielsabdij te Antwerpen. Ook zou rond die tijd de parochie zijn gevormd.
In 1148 werd de naam Merksplas voor het eerst vermeld als "Marcblas" (grenswater). Omstreeks 1155 kwam een pas opgericht kerkje aan de abdij en in 1179 kreeg deze de rest van het grondgebied, dat voordien aan andere heren toebehoorde. In 1210 kreeg de abdij het recht om de omliggende woeste gronden te ontginnen.
Vanaf 1356 maakte Merksplas deel uit van het Land van Turnhout. Daarna wisselde het af en toe van eigenaar, zo maakte het van 1740-1762 deel uit van het Land van Hoogstraten.
Het dorpje Zondereigen werd door Napoleon bij Baarle-Hertog gevoegd. In 1824 werd Merksplas-kolonie gesticht.
Industriële bedrijvigheid was er nauwelijks. Naast enkele steenfabrieken werd in 1933 een zuivelfabriek opgericht.
Geografie.
Hydrografie.
De rivier de Mark ontspringt in Merksplas.
Natuur en landschap.
Merksplas ligt in de Noorderkempen op een hoogte van 19-34 meter. De bodem is zandig. De Mark ontspringt ten oosten van Merksplas, in het Turnhouts Vennengebied, en loopt aanvankelijk in westwaartse richting. Het Turnhouts vennengebied is het belangrijkste natuurgebied. Verder zijn er een aantal door ontginning ontstane bossen en, in het zuiden, kleiputten ten behoeve van de baksteenindustrie.
Politiek.
Structuur.
De gemeente Merksplas ligt in het kieskanton Hoogstraten en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 1989 - 1994.
De Christendemocraten namen in verdeelde slagorde deel aan de verkiezingen. Enerzijds was er de kieslijst 'Christendemocraten Merksplas' (CDM) en anderzijds 'NIEUW Merksplas'. Voor 1995 participeerde het ACW in de CDM. Burgemeester was Frans Van Baekel (CDM).
Legislatuur 1995 - 2000.
Naast de liberale lijst 'WILRYC' van Jan Wilrycx en de Christendemocratische kieslijst 'NIEUW' van Leo Verstraeten, nam ook Volksbelangen Merksplas (VBM) deel aan de lokale verkiezingen. Burgemeester was Leo Verstraeten (NIEUW).
Legislatuur 2001 - 2006.
Aan de lokale verkiezingen van 2000 namen maar liefst vijf kieslijsten deel. WILRYC werd omgevormd tot Leefbaar Merksplas (LM), en Jan Wilryckx gaf de fakkel door aan zijn zoon Frank. Daarnaast namen gevestigde waarden NIEUW en de VBM deel en nieuwkomers VU-ID en Agalev. Burgemeester was Frank Wilrycx (LM). Gedurende de legislatuur viel de VBM uit elkaar, Mies Gijsbrechts trok naar de meerderheid (LM) en Werner Van Baekel sloot aan bij NIEUW/CD&amp;V.
Legislatuur 2013 - 2018.
Burgemeester is Frank Wilrycx van Leefbaar Merksplas. Deze partij heeft een absolute meerderheid met 12 op 19 zetels. N-VA heeft 3 zetels, Groen en CD&amp;V hebben er elk 2.
Legislatuur 2019 - 2024.
Burgemeester is Frank Wilrycx van Leefbaar Merksplas. Deze partij heeft een absolute meerderheid met 15 op 19 zetels. N-VA en Groen hebben er elk 2.
Cultuur.
Spetser.
Merksplassenaren worden 'Spetsers' genoemd, voor het ontstaan van Merksplas moet men waarschijnlijk tot in de 12e eeuw teruggaan. Omdat Merksplas geografisch op de rug van twee stroomgebieden ligt (het Schelde- en Maasbekken) is er weinig verval, waardoor er veel plassen, (bos-)vennen, vijvers en poelen bleven staan. Omdat de reizigers vroeger bovendien ook nog door een rivier, de rivier De Mark moesten waden om naar Merksplas te komen, was het dus logisch dat zij "Spetsers van Merksplas" werden genoemd.
Zo geraakte men aan deze bijnaam, maar gedurende gans die tijd was de Merksplasse Spetser zelf onzichtbaar en hierdoor geïnspireerd werd er in de jaren 1990 een wedstrijd uitgeschreven door het gemeentebestuur om een beeld te maken dat dit gegeven uitbeeldt. Het werd een kunstwerk gemaakt door Kris Druyts, en is te bezichtigen op de markt van Merksplas. De Spetser, ook wel het Spetserke, is de officiële mascotte van Merksplas.
Tot september 2020 verscheen er een lokaal maandblad dat de naam "De Nieuwe Spetser" droeg. Het werd sinds 1975 uitgegeven door vrijwilligers. Het hele archief is nog online te vinden.
Nabijgelegen kernen.
Wortel, Rijkevorsel, Beerse, Turnhout, Weelde-Station, Zondereigen

</doc>
<doc id="23665" url="https://nl.wikipedia.org/wiki?curid=23665" title="De groen">
De groen



</doc>
<doc id="23667" url="https://nl.wikipedia.org/wiki?curid=23667" title="298 v.Chr.">
298 v.Chr.

Het jaar 298 v.Chr. is een jaartal volgens de christelijke jaartelling.

</doc>
<doc id="23668" url="https://nl.wikipedia.org/wiki?curid=23668" title="297 v.Chr.">
297 v.Chr.

Het jaar 297 v.Chr. is een jaartal volgens de christelijke jaartelling.

</doc>
<doc id="23670" url="https://nl.wikipedia.org/wiki?curid=23670" title="296 v.Chr.">
296 v.Chr.

Het jaar 296 v.Chr. is een jaartal volgens de christelijke jaartelling.

</doc>
<doc id="23671" url="https://nl.wikipedia.org/wiki?curid=23671" title="Dienst 100/112">
Dienst 100/112



</doc>
<doc id="23672" url="https://nl.wikipedia.org/wiki?curid=23672" title="497 v.Chr.">
497 v.Chr.

Het jaar 497 v.Chr. is een jaartal volgens de christelijke jaartelling.

</doc>
<doc id="23673" url="https://nl.wikipedia.org/wiki?curid=23673" title="Amsterdam Anders / De Groenen">
Amsterdam Anders / De Groenen



</doc>
<doc id="23675" url="https://nl.wikipedia.org/wiki?curid=23675" title="1-1-2">
1-1-2



</doc>
<doc id="23676" url="https://nl.wikipedia.org/wiki?curid=23676" title="Tsunami">
Tsunami

Een tsunami (uitspraak: tsoenami) is een extreem hoge golf uit de zee, die de kuststrook onverwacht overspoelt. In open zee worden tsunami's veelal veroorzaakt door zeebevingen. In smal en diep water, zoals een fjord, kan het afbreken of afkalven van een grote rots een tsunami veroorzaken.
Tsunami's zijn in open zee nauwelijks merkbaar, maar winnen bij de kust aan hoogte. Naarmate het water minder diep wordt, worden de langere golven omgezet in kortere golven, waardoor het golffront steeds hoger wordt. Een tsunami is géén getijdengolf en dus geen vloedgolf.
Het woord is een Japanse samenstelling van "tsu" ('haven') en "nami" ('golf').
Oorzaken.
Elke gebeurtenis waardoor een grote hoeveelheid water in korte tijd verticaal wordt verplaatst kan een tsunami veroorzaken. Het kan dan bijvoorbeeld gaan om:
Tsunami's komen het meest voor rondom de Grote Oceaan, omdat langs alle randen van deze oceaan door platentektoniek veelvuldig aardbevingen plaatsvinden.
Eigenschappen.
Natuurkundige beschrijving.
Bij schoksgewijze beweging van de zeebodem langs geologische breuklijnen kunnen plotsklaps grote volumes water opgetild worden of wegzakken, vooral als zich een zeebeving op kilometers diepte voltrekt. Aan het wateroppervlak ontstaat in incidentele gevallen over een groot gebied een golf met een hoogte van 'slechts' enkele decimeters en een enorme golflengte (tot honderden kilometers lengte). De golf verplaatst zich in alle richtingen vanuit het ontstaansgebied, waarbij in het ontstaansgebied secundaire golven ontstaan. Afhankelijk van de beweging van de zeebodem aan weerszijden van de breuklijn vertrekt eerst een golfdal (een kuil in de waterspiegel) of juist een golftop.
Op de oceaan is het passeren van een dergelijke langgerekte golf nauwelijks merkbaar: windgolven kunnen daar veel grotere hoogtes bereiken (tot 10 meter) maar die hebben slechts een golflengte van 200 meter. Nauwkeurige dieptemeters en gespecialiseerde satellieten kunnen tsunamigolven op de oceaan direct meten. Wanneer de tsunamigolf bij de kust ondieper water bereikt vertraagt de voortplantingssnelheid aanzienlijk. Daarbij wordt de golf hoger, afhankelijk van de locatie langs de kustlijn (baai, rif, kaap, fjord) en grootte van de golf op open zee tot enige tientallen meters boven de normale vloedlijn. De energie die in een tsunamigolf is opgeslagen is veel groter dan in een losse windgolf. De waterbeweging vindt bij een tsunami plaats tot op de zeebodem, terwijl een golf door de wind slechts aan het oppervlak van de zee te merken is. Bij het bereiken van een kritieke hoogte aan de kust breekt de tsunami en rollen krachtige uitlopers verder het land in. In dit krachtige proces verliest de tsunami zijn energie uiteindelijk aan turbulentie en wrijving met zeebodem, kust, vegetatie en bebouwing.
Een windgolf bereikt een snelheid tot 40 km/u, maar een tsunami kan zich met een veel hogere snelheid verplaatsen. De periode van een tsunami (het tijdsverloop tussen het passeren van twee toppen) bedraagt een kwartier tot een uur. In diep water, zoals in de oceanen, bereiken tsunami's hun grootste snelheid, tot 1000 kilometer per uur. De snelheid vg van de golf hangt af van de waterdiepte volgens de relatie:
Waarin geldt:
Bij een grote zeebeving kan het golffront van een tsunami tot honderden kilometers breed zijn. Deze golf plant zich vanuit een lijnbron voort, waardoor de energie-inhoud per meter over de afgelegde afstand nauwelijks vermindert. Een dergelijke tsunami blijft in de regel niet onopgemerkt, zoals in december 2004 in de Indische Oceaan nabij Sumatra. Dit in tegenstelling tot kleinere tsunamigolven, die als een puntbron ontstaan (zoals bij een steen die in het water wordt gegooid, maar ook zoals bij een aardverschuiving op een vulkaanhelling op een geïsoleerd eiland midden in de oceaan). In dat geval vermindert de energie-inhoud kwadratisch met de radiaal afgelegde afstand. Alleen zeer grote onderzeese aardverschuivingen, vulkaanuitbarstingen en meteorietinslagen leiden dan ook tot significante tsunami's.
Megatsunami.
Een tsunami van grote proporties wordt ook wel een megatsunami genoemd. Er is geen strikte wetenschappelijke definitie die tsunami's in een categorie van megatsunami's kan plaatsen. Goff et al. stelden in 2014 voor dat tsunami's die een hoogte van 100 meter of amplitude van 50 meter overschrijden, een megatsunami genoemd moeten worden.
Tsunami's aan de kust.
Wanneer een energierijke tsunami ondiep water bereikt en het land op loopt, sleurt het water alles mee, met dramatische gevolgen voor de kustbewoners.
Wanneer de tsunamigolftop voorafgegaan wordt door een golfdal, trekt de zee zich eerst minutenlang terug tot een uitzonderlijk lage waterstand, tot honderden meters zeewaarts. Daarbij komen objecten boven water die anders nooit te zien zijn en het verrast vissen die op het droge komen te liggen. Ziet men dat, dan moet men meteen naar hoger gebied vluchten, maar veel mensen worden wellicht verleid de drooggevallen zee in te lopen op zoek naar vis of waardevolle voorwerpen. Onvermijdelijk komt na een kwartier tot een half uur de top van de tsunami. In andere gevallen nadert de golftop als eerste en dan is er geen vooraankondiging in de vorm van een zich tijdelijk terugtrekkende zee.
De eerste golf van de tsunami hoeft niet de hoogste te zijn, dit hangt van lokale omstandigheden in zowel het ontstaansgebied en het uitloopgebied af, zoals het voltrekken van een zeebeving en complexe weerkaatsingen van de tsunamigolven tussen eilanden en kapen in het getroffen kustgebied.
Naast mensen, dieren, bomen en gebouwen aan de kust worden ook zeedieren aan de kust door de tsunami getroffen, zoals de doejong, die graast in tamelijk ondiep water. Ook koraalriffen kunnen door een tsunami ernstig beschadigd worden. Omgewoeld zand kan levende kolonies koraaldiertjes verstikken.
Doordat eilandstaatjes in de Grote Oceaan zoals Tuvalu en Kiribati niet meer dan vijf meter boven zeeniveau uitsteken raken die bij een grote tsunami geheel overspoeld.
Waarschuwingssystemen.
Waarschuwingssystemen voor vloedgolven berusten op het bewaken van de beweging van het oceaanoppervlak en van grote aardbevingen dieper in zee. Sinds 1965 is het Tsunami Warning System in the Pacific actief, dat getijdestations gebruikt om tsunami's te volgen. Sinds 1996 bestaat het DART-systeem (Deep-ocean Assessment and Reporting of Tsunamis), dat in 2004 nog in een experimenteel stadium verkeerde. Waterdrukmeters op diepte communiceren via geluidssignalen met boeien, die erboven drijven. Tsunamigolven kunnen door drukmeters op grotere diepte waargenomen worden doordat waterbewegingen door windgolven niet zo diep reiken en doordat de drukverschillen door getijdebewegingen op de oceaan regelmatig en volkomen voorspelbaar zijn.
Mogelijkheid van een tsunami aan de Noordzee.
Langs de kust van de zuidelijke Noordzee zullen geen hoog oprijzende tsunami's optreden. De fjordenkust van Noorwegen en Schotland is iets kwetsbaarder. De plaattektonische situatie in de Atlantische Oceaan maakt zeer zware zeebevingen onmogelijk - in tegenstelling tot in de Indische en Grote Oceaan. Een zeebeving (bijvoorbeeld bij het vulkanische IJsland of Jan Mayen) kan leiden tot een kleine tsunami die tussen Schotland en Noorwegen de Noordzee kan binnen trekken, maar deze zal in de ondiepe zuidelijke Noordzee door bodemwrijving aanzienlijk uitdempen en al op tientallen kilometers uit de kust breken. Aardbevingen in het Noordzeegebied zelf zijn van geringe sterkte en leiden niet tot tsunami's groter dan 0,5 meter. De grootst bekende tsunami die de Noordzee in de laatste 100.000 jaar getroffen heeft werd veroorzaakt door de Storegga-aardverschuiving. Deze onderzeese aardverschuiving langs de toen instabiele zeebodem voor de kust van Noorwegen kwam kort na een periode met snelle zeebodemsedimentatie, waarbij het afsmelten van Scandinavisch landijs (, 8000 à 8200 jaar geleden) een rol speelde. Langs de Atlantische kust van Zuidwest-Europa en in de Middellandse Zee komen middelgrote tsunami's vaker voor (zie ook hieronder bij geschiedenis).
Springvloeden en stormvloeden zijn geen tsunami's.
Tussen springvloeden, stormvloeden en tsunami's zijn er grote verschillen in de oorzaken, in de voorspelbaarheid en in de uitwerking op kustgebieden.
Springvloeden zijn hoge vloeden die regelmatig optreden ten gevolge van het getij door de zwaartekracht van de maan en de zon. De duur is zo'n 3 tot 6 uur: een halve getijdencyclus, zonder dramatische gevolgen voor kustbewoners.
Stormvloeden zijn onregelmatig optredende extreem hoge vloeden ten gevolge van een krachtig windveld, al dan niet gelijktijdig met springtij. De duur is tot anderhalve dag: enkele getijdencycli en de gevolgen zijn soms catastrofaal. De watersnood van 1953 vond bijvoorbeeld plaats tijdens stormvloed in een zware storm gelijktijdig met een springvloed.
Bij springvloeden en stormvloeden is dus sprake van een opvallend hogere zeespiegel, maar niet van het binnenrollen van een specifieke incidentele grote golf zoals bij een tsunami.
In natuurkundige termen zijn er verschillen in de hoeveelheid energie per tijdseenheid, tijdsduur, grootte van het getroffen gebied, typische hoogte van brekende golven en de uitrolafstand landinwaarts. Ook de weg die wind- en getijdengolven afleggen naar de kust verschilt van de tsunamigolf: eerstgenoemden cirkelen als het ware op het land af waarbij de golven een langere weg afleggen en daardoor energie verliezen. Een tsunami gaat 'recht op het doel af' en is energie-efficiënter.

</doc>
<doc id="23677" url="https://nl.wikipedia.org/wiki?curid=23677" title="496 v.Chr.">
496 v.Chr.

Het jaar 496 v.Chr. is een jaartal volgens de christelijke jaartelling.

</doc>
<doc id="23678" url="https://nl.wikipedia.org/wiki?curid=23678" title="493 v.Chr.">
493 v.Chr.

Het jaar 493 v.Chr. is een jaartal volgens de christelijke jaartelling.

</doc>
<doc id="23679" url="https://nl.wikipedia.org/wiki?curid=23679" title="482 v.Chr.">
482 v.Chr.

Het jaar 482 v.Chr. is een jaartal volgens de christelijke jaartelling.

</doc>
<doc id="23680" url="https://nl.wikipedia.org/wiki?curid=23680" title="481 v.Chr.">
481 v.Chr.

Het jaar 481 v.Chr. is een jaartal volgens de christelijke jaartelling.

</doc>
<doc id="23685" url="https://nl.wikipedia.org/wiki?curid=23685" title="Meer van Annecy">
Meer van Annecy

Het Meer van Annecy ("Frans: le Lac d'Annecy") ligt in Haute-Savoie en is bekend om zijn zuiverheid.
Naar volume is het meer het tweede van Frankrijk, na het Meer van Bourget als het Franse deel van het Meer van Genève buiten beschouwing gelaten wordt. Het meer werd ongeveer 18.000 jaar geleden gevormd uit het smeltwater van de grote gletsjers in de Alpen van de laatste ijstijd.
Het meer wordt gevoed door een aantal beekjes die ontspringen in de omringende bergen, zoals de "Ire", de "Eau morte", de "Laudon", de "Bornette" en de "Biolon", en door een krachtige ondergrondse bron de Boubioz.
Het meer wordt omringd door het Massif des Bornes ("la Tournette" - 2351 m, "les Dents de Lanfon", "les monts Veyrier et Baron") en in westen door het Massif des Bauges ("le Semnoz", "le Roc des Boeufs"). In het noorden bevindt zich de stad Annecy - Annecy-le-Vieux en in het zuiden het dal naar Faverges die de voortzetting van de Bout-du-Lac vormt.
Het meer watert af in de Thiou en in het kanaal van Vassé, die weer samenkomen en de Fier voeden op 1500 m ten noordwesten van Annecy. Op zijn beurt komt de Fier uit in de Rhône.
Het meer is een druk bezochte toeristenbestemming en er wordt veel watersport bedreven.
Vertier, sport en cultuur.
Het meerfeest.
Begin augustus wordt er ieder jaar een groots vuurwerk gehouden tijdens het Fête du Lac. Het vuurwerk wordt boven het meer afgeschoten tegenover Pâquier te Annecy. Er zijn tribunes voor betalende toeschouwers, maar vanaf hogere plekken en de omliggende plaatsen is het ook goed te zien.
Het regionale observatorium van de alpinemeren.
Dit 'observatorium' bevindt zich in het Kasteel van Annecy dat als museum fungeert. Het is een tentoonstelling over de meren in de Franse Alpen en meer in het bijzonder het meer van Annecy. Er wordt een overzicht gegeven van de verschillende soorten meren, hun bevolking, fauna en flora. Ook prehistorische vondsten van de rand van het meer worden getoond.
Sport.
Op 23 juli 2009 werd de 18e etappe van de Ronde van Frankrijk 2009 rond het Meer van Annecy verreden. Het betrof een individuele tijdrit van 40 km. Vanaf de Col de la Forclaz kan er richting het meer de sporten zeilvliegen en parapente worden uitgeoefend. Van de laatste sport, parapente, hebben er al meerdere malen hiervandaan wereldbekerwedstrijden plaatsgevonden.
De schilders.
Het meer van Annecy heeft al lange tijd een aantrekkingskracht uitgeoefend op de bedrijvers van de beeldende kunsten, vooral de schilderkunst. Er heerst een bijzonder, veranderlijk en op het water weerkaatsend licht dat schilders inspireert.
De natuurlijke omgeving.
De redding van het meer.
In de jaren 50 werd het meer bedreigd door eutrofiëring ten gevolge van de toevloed van afvalwater uit de nederzettingen langs de rand van het meer. Hoewel sommigen daarin een 'natuurlijk' proces zagen, de 'prijs van de vooruitgang' die men aanvaarden moest, werd er vooral door toedoen van dr. Paul Servettaz de alarmbel geluid. Acht gemeenten besloten het voortouw te nemen om hun meer te beschermen. In 1957 werd de SILA (Syndicat intercommunal du lac d'Annecy) opgericht die op 1 januari 2001 is omgezet in het Syndicat mixte du lac d'Annecy (SMLA). Deze organisatie omspant 10 intercommunale groepen die 113 gemeenschappen vertegenwoordigen met een gemeenschappelijke bevolking van 250.000.
In 1957 werd het eerste waterzuiveringsstelsel gebouwd, compleet met opvangbekkens, pompstation en zuiveringsstation. In 1994 werd een nieuwe rioolwaterzuiveringsinstallatie in gebruik genomen. Het meer ontvangt nu nog slechts regenwater en water uit de erin uitkomende waterlopen.
De fauna.
Vogels.
Er leeft een groot aantal vogelsoorten op en rond het meer, waaronder: 
Flora.
De natuurreservaten zijn het tehuis voor een grote verscheidenheid aan plantensoorten. In Bout-du-Lac heeft men 476 soorten geteld waaronder 17 soorten orchideeën, en in Roc de Chère, zijn er 508 plantensoorten waarvan 28 orchideeën.
Natuurreservaten.
Bout-du-Lac.
Gelegen aan het zuidpuntje van het meer is dit reservaat sinds 1974 een oase van rust van 84 ha. Het is een moeras dat vroeger als overloop voor de wisselende waterstanden van het meer diende. Er wonen koeten, futen, wilde eenden en ook de in 1980 nog bedreigde grote zaagbek is met ettelijke koppels inmiddels goed vertegenwoordigd.
Roc de Chère.
Dit beschermde gebied van 69 ha is gelegen op de rand van het meer, en maakt deel uit van de gemeenschap Talloires. De Chère is een rotspunt waar de gletsjer die gedurende de ijstijd uit het zuiden oprukte wel aan geknaagd heeft maar niet geheel heeft weggeslepen. Het gebied is in totaal 200 hectare groot,waarvan een belangrijk deel sinds 1953 wordt gebruikt als Golfterrein. Deze plaats vormt de overgang van het bekken van het kleine naar dat van het grote meer. Het reservaat dat er sinds 1978 is, beschermt vooral de bijzondere flora.
Milieuproblemen.
De eendenvlo.
Sinds 1994 is er een microscopische larve, de 'eendenvlo' in het meer opgedoken die door de huid van de mens dringt en daar een onderhuidse ontsteking veroorzaakt. De levenskringloop van deze parasiet omvat slakken die door vogeluitwerpselen besmet worden. De larve verlaat deze gastheer om weer over te gaan op vogels, vooral eenden. Het wijfje legt eieren die weer via de uitwerpselen in het meer komen. De mens is een toevallige gastheer en de larven gaan snel dood als de mens besmet wordt, maar het veroorzaakt wel een aantal weken jeuk. De overlast die deze parasiet vooral bij baders veroorzaakt, heeft ertoe geleid dat aan het gehele meer van Annecy het op straffe van een boete niet is toegestaan de eenden te voederen. De eendenpopulatie wordt om deze reden in de winter door jagers gedecimeerd.

</doc>
<doc id="23687" url="https://nl.wikipedia.org/wiki?curid=23687" title="Noordse oorlog">
Noordse oorlog



</doc>
<doc id="23689" url="https://nl.wikipedia.org/wiki?curid=23689" title="Paus Linus">
Paus Linus

Linus († Rome ca. 76) was volgens de officiële lijst van pausen van het Vaticaan tussen 67 en 76 de tweede paus. Hij wordt beschouwd als de opvolger van Petrus als bisschop van Rome. Ireneüs van Lyon beschouwde Linus als die in 2 Timoteüs 4:21. Tijdens zijn pontificaat werden de eerste vijftien bisschoppen aangesteld. Paus Linus was afkomstig uit de regio Tuscia (nu Toscane).
Eusebius schreef dat Linus twaalf jaar bisschop van Rome is geweest (van ca. 66 tot 78) en zag hem als tweede bisschop die door Petrus als opvolger was benoemd. Ireneüs schreef dat Linus door de apostelen Petrus en Paulus het bisdom overhandigd kreeg. Katholieken vatten dit zo op dat hij de tweede paus was. Oosters-orthodoxen geloven dat hij de eerste bisschop van Rome was tijdens het leven van de apostelen. Augustinus van Hippo zag hem ook als tweede paus, net als Hiëronymus van Stridon en Opatus. Tertullianus beschouwde Clemens als opvolger van Petrus.
Volgens de Liber pontificalis stierf Linus als martelaar. Dit is onwaarschijnlijk, want in de periode 76-78 was geen sprake van christenvervolgingen.
Linus stelde de Griek Anacletus tot zijn opvolger aan.
In de Rooms-Katholieke Kerk wordt hij als een heilige vereerd, met als feestdag 23 september.

</doc>
<doc id="23690" url="https://nl.wikipedia.org/wiki?curid=23690" title="Boekdrukkunst">
Boekdrukkunst

De boekdrukkunst is het mechanische proces om geschriften te vermenigvuldigen door middel van de drukpers. Meer in het bijzonder door middel van het combineren van verschillende (herbruikbare) delen een gedrukte tekst of afbeelding in oplage produceren.
Inleiding.
Voor de invoering van de boekdrukkunst werden boeken en andere geschriften met de hand overgeschreven als men meerdere exemplaren wilde maken. Boeken waren toen dus letterlijk handschriften. Een typische oplage van een handschrift was vaak maar enkele honderden exemplaren of zelfs maar enkele tientallen. Zo zijn dan ook veel boeken uit de oudheid en middeleeuwen voor altijd verloren gegaan toen het laatste exemplaar ervan verdween. Met de introductie van de mechanische drukkunst werd een oplage al snel enkele duizenden exemplaren en was het gevaar van definitief verloren gaan van een bepaald werk een heel stuk kleiner geworden. Hiermee werd de verspreiding van kennis en nieuwe inzichten geweldig versneld. Het belang van de boekdrukkunst voor de massale verspreiding en het behoud van kennis is dan ook zeer groot.
Geschiedenis.
Het is onmogelijk te bepalen wanneer of door wie de boekdrukkunst is uitgevonden. De uitvinding wordt toegeschreven aan een aantal personen. Daarvan is de Chinees Bì Shēng, die al in de elfde eeuw Chinese karakters zou hebben gedrukt, de enige die historisch gezien voor de eer in aanmerking kan komen.
In de oudheid was het principe van drukken van afbeeldingen al bekend, zoals de vondsten van rolcilinders in Mesopotamië bewijzen. Deze waren gegraveerd met afbeeldingen en spijkerschrift in spiegelschrift. Ook zijn stenen tabletten gevonden met afbeeldingen die met behulp van de cilinders zijn gedrukt. Hooggeplaatste personen gebruikten zegelringen om hun persoonlijke zegel op belangrijke berichten te drukken, overeenkomend met de huidige handtekening.
Vanaf het jaar 1000 zijn in Europa al boeken gedrukt met blokdruk. Hiervoor werd iedere pagina van een boek uitgesneden in een houtblok. Dit was een zeer arbeidsintensief proces, want iedere bladzijde van een geschrift vereiste een eigen uitgesneden houtblok. Na het drukken kon men de houten drukvormen, die ook nog snel afsleten tijdens het drukken, niet gebruiken voor een ander drukwerk. De productie van omvangrijke geschriften was hierdoor nog steeds een tijdrovende bezigheid. Iets later werd wel de massaproductie van bidprenten, heiligenafbeeldingen en vlugschriften door middel van blokdruk populair, omdat hiervoor maar een paar blokken nodig waren.
De grote verbetering voor het drukken van teksten kwam toen men op het idee kwam om losse letters samen te voegen tot een drukvorm voor een complete pagina. De techniek hiervoor is in de jaren 1040 uitgevonden in China door Bi Sheng, die experimenteerde met houten letters maar uiteindelijk opteerde voor porselein. Het gebruik van houten letters kwam in de 12e eeuw alsnog tot ontwikkeling bij de Tangut. Een Tibetaans-Boeddhistische tekst uit die periode, teruggevonden in 1991, wordt beschouwd als het oudste nog bestaande drukwerk gemaakt met losse letters. In 1234 werd 's werelds eerste drukpers op basis van metalen verplaatsbare letters in Goryeo uitgevonden. Het oudst bewaarde exemplaar van deze techniek is de "Jikji", gedrukt in 1377.
In Europa werd de uitvinding van het drukken met losse letters gedaan in 1439 door Johannes Gutenberg, die loden letters goot met behulp van matrijzen. Het procedé liet ook toe om eenvoudig een losse afbeelding – uitgesneden in hout of metaal – te plaatsen tussen de letters in de drukvorm. Na het drukken van de geplande oplage kon men de losse letters hergebruiken voor een ander te drukken boek. Dit was goedkoper dan blokdruk. De letters werden verdeeld in kapitalen (bovenkast) die in het bovenste deel van de zetkast lagen, en kleine letters (onderkast) die in het onderste deel van de kast werden bewaard. Kasten werden opgeslagen in een zetbok. Door zijn talrijke innovaties in het drukproces maakte Gutenberg echte massaproductie mogelijk, wat grote maatschappelijke implicaties had. Men spreekt daarom over de "Printing Revolution". De uitvinding van het drukken met losse letters wordt ook toegeschreven aan de Nederlander Laurens Janszoon Coster, doch dit berust vermoedelijk op een nationalistisch getinte legendevorming. Tot aan de industriële revolutie bleef het drukproces in wezen onveranderd in deze vorm bestaan.
Heel weinig is bekend, hoe tot ver in de 19e eeuw boeken werden gedrukt. Om een boek te drukken moesten alle pagina's met de hand worden gezet. Om een vel van 16 pagina's te drukken moesten twee drukvormen worden samengesteld. Een pagina alleen betekent 4 à 5 kilo loodzetsel. Uit een letterlade - 20-25 kilo - kon men hoogstens vier tot zes pagina's zetten. Dan was er een vel, dat men aan het zetten was, een volgend vel was eerste correctie. Dat werd door de zetter gedaan: lezen en de eerste zetfouten verbeteren. Als dat gebeurd was, werd hier een proef van gemaakt, die aan de auteur werd gestuurd. Die had de vrijheid in zijn tekst nog verbeteringen aan te brengen. En veel auteurs deden dat ook. Die auteurs-correcties moesten daarna in het zetsel worden aangebracht. Dat leverde nog een vel van 16 pagina's zetsel. Ook daarvan werden proeven getrokken, om zetfouten eruit te halen. Als dan de proeven goedgekeurd waren, kon het vel in schoondruk en weerdruk op de pers voor de oplage. Als dat klaar was, werd het zetsel weer afgebroken, gedistribueerd.
Dat alles is snel 5 tot 6 vel zetsel: een vel in eerste zetsel, een vel in eerste proef, een vel in tweede proef, een vel om de oplage te drukken, een vel voor distributie. Al snel meer dan 20 letterladen letters, 500 tot 600 kilo broodletter. Meestal in corps 9 punt. Veel meer letters had een kleine drukkerij ook niet. Dan was er een lade met cursieve letters, en een kleine voorraad klein-kapitaal. Dat werd veel minder gebruikt in de tekst, hoogstens om accenten in de tekst aan te brengen. Verder nog wat letters in grotere corpsen, voor bijvoorbeeld titelpagina's. Letters waren een dure investering.
Staand zetsel langere tijd bewaren, dat werd pas mogelijk na de invoering van zetselgietmachines eind 19e eeuw. Daarvóór zijn er ook een aantal machines ontwikkeld waarmee met koud loodletterzetsel kon worden geproduceerd.
De heetlood-regelzetmachine deed haar intrede rond 1890 vanuit Amerika (Intertype) en Lanston Monotype en Europa (Linotype) en Typograph. Deze regelzetmachines konden complete regels gieten die dan min of meer automatisch in drukplaten samengevoegd werden. Dat was in die tijd een enorme versnelling van het drukproces, mede doordat het gebruikte zetwerk niet weer hoefde te worden teruggelegd (gedistribueerd) in de letterkasten, maar na gebruik weer omgesmolten werd voor hergebruik. Voor krantenkoppen gebruikte men de Ludlow. Vanaf begin jaren 70 van de 20e eeuw maakte de boekdrukkunst steeds meer plaats voor vlakdruk (offset- en rotatiedruk), omdat lood het af moest leggen tegen de opmars van fotozetmachines en desktoppublishing (dtp).
Boek-hoogdruk wordt nog slechts zelden toegepast. Het is nu een liefhebberij van hobbyisten, toegepast voor gelegenheids-, grafiek- of bibliofiele producties. Sinds de 1990er jaren wordt mechanisch drukken meer en meer vervangen door digitaal boekdrukken.
Uitvinders in Europa en China.
In de westerse wereld wordt de Mainzer Johannes Gutenberg algemeen gezien als de uitvinder van het drukken met behulp van losse letters en een drukpers. Hij is waarschijnlijker dan de Hollander Laurens Janszoon Coster. Het staat wel vast dat in die tijd, rond 1450, de bevolking in Oost-Azië al bekend was met zowel blokdruk als losse letterdruk (gebakken leem). De eerste vier boeken van Confucius werden lang voor Gutenberg in China gedrukt. Boeken werden uit China naar Rusland, het Midden-Oosten en Europa meegenomen door handelaren via de zijderoutes. In Duitsland, Spanje en Italië zijn boeken gevonden die 500 jaar ouder zijn dan die van Gutenberg, enige bevinden zich in Engeland, in het museum van "The Royal Asiatic Society". Het "British Museum" bezit 50 Chinese houten drukblokken uit een periode van vóór de 14e eeuw. Daarmee is het in theorie mogelijk dat door de Europese 'uitvinders' de techniek uit het Oosten is overgenomen. In het Westen was het drukken met losse letters onmiddellijk een enorm succes en verspreidde het zich razendsnel over het continent, dit in tegenstelling tot het Oosten. Een van de belangrijkste oorzaken van dit succes was dat het westerse alfabet maar een beperkte hoeveelheid lettertekens heeft. Het Chinese schrift heeft een enorm aantal karakters (voor bijna ieder woord een apart teken) en zodoende was het samenstellen van een tekst nog steeds een zeer arbeidsintensief proces. Economisch gezien had in China de mechanisatie van de boekproductie dus aanvankelijk weinig zin. Ook had de staat een monopolie op de druktechniek, zodat iemand die iets wilde drukken hiervoor toestemming van de overheid moest verkrijgen. In Europa was door de lappendeken aan koninkrijken, vorstendommen en heerlijkheden geen monopolie te handhaven. Bij moeilijkheden verhuisden drukkers naar een vrijer, ander land in de buurt. In Engeland werd de boekdrukkunst geïntroduceerd door William Caxton.
De vroegste drukwerken van vóór 1501 worden incunabelen of wiegendrukken genoemd; drukwerken van 1501 tot 1520 (soms tot 1540 of 1550, afhankelijk van de bron) postincunabel. In de eerste jaren dat de boekdrukkunst in de Noordelijke Nederlanden gangbaar werd kwam vijftig procent van alle boeken daar uit Deventer, van de drukkers Richard Pafraet (v.a. 1477) en Jacob van Breda (v.a. 1483).
Lage Landen.
In de Lage Landen vond de grootste bloei van de boekdrukkunst plaats in de 16e en 17e eeuw. In die tijd werden de producten van drukkers, zoals de in Antwerpen en Leiden werkende Christoffel Plantijn, algemeen als superieur beschouwd. In de 18e eeuw werd het eigene van de Nederlandse boekdrukkunst bewaard, maar de industrie ging mee in de algemene neergang van die tijd. In de 19e eeuw was er in Nederland niet langer sprake van een toonaangevende boekdrukkunst, en de eigen kenmerken gingen verloren tot er aan het eind van de eeuw een bewuste poging gedaan werd om ze te herscheppen. In deze vernieuwing waren de bijdragen van drukkerij Enschedé en lettergieterij Tetterode van groot belang. Maar naast deze vernieuwing had ook de mechanisatie in die tijd een grote invloed op de boekdrukkunst.
Digitaal boekdrukken.
Vanaf de eeuwwisseling 1999-2000 hebben digitale druksystemen een dusdanige kwaliteit, productiviteit en kostprijs bereikt, dat het mogelijk is geworden om concurrerend digitaal boeken te drukken in oplagen vanaf één tot ongeveer 500. Hiervoor worden voor het binnenwerk hoogproductieve laserprinters ingezet. De omslag wordt gemaakt met een digitale kleurenprinter.
Digitaal boekdrukken kan voor uitgevers en auteurs grote voordelen hebben:
Digitaal drukken kan ook nadelen hebben. De kleurechtheid van veel printerinkten laat vaak veel te wensen over. En na enige tijd kan het geprinte/gedrukte blad verbleken, zeker als het blad vol aan het daglicht is tentoongesteld.
Letterpress.
Drukken met loden letters was in het verre verleden vooral handwerk. Medio 19e eeuw tijdens de industriële revolutie, werden diverse machines ontworpen om dit handwerk te minimaliseren. Zo kwamen zetmachines als de Ludlow (gietmachine), de Intertype, de Linotype en de Monotype-zetmachine op de markt. Er werd gedrukt, maar het was zaak om zo min mogelijk met "moet" te drukken. Dat is de nederlandsche term, die drukkers gebruikten voor het relief, dat in papier ontstaat bij het drukken met loodletter en clicheés.
Begin 21e eeuw vond er een opmars plaats van de zogeheten letterpresstechniek. Letterpress is de Amerikaanse term voor boekdruk en wordt gebruikt voor de kenmerkende techniek waarbij er een moet (indruk) of preeg in het drukwerk gemaakt wordt. De vraag naar de oude drukpersen steeg daardoor weer. Waar eeuwenlang de drukvorm het papier moest 'kussen' – de druk werd dusdanig afgesteld dat er geen indruk zichtbaar was in het papier – wordt met deze techniek de kracht van de oude machines nu gebruikt om juist een diepe indruk te maken in het papier.
Letterpressdrukwerk wordt onder andere gebruikt voor geboortekaartjes, trouwkaarten en luxe visitekaartjes.

</doc>
<doc id="23692" url="https://nl.wikipedia.org/wiki?curid=23692" title="Haasachtigen">
Haasachtigen

Haasachtigen (Lagomorpha) zijn een orde van de zoogdieren. De orde omvat twee families, de hazen en konijnen (Leporidae) en de fluithazen of pika's (Ochotonidae). Lange tijd werd gedacht dat ze nauw verwant waren aan de knaagdieren, maar er zijn nu aanwijzingen dat de knaagdieren een zogenaamde outgroup vormen binnen de zoogdieren. De eerste haasachtigen leefden zestig miljoen jaar geleden, in het late Paleoceen, in China en Mongolië.
Het zijn kleine tot middelgrote op de grond levende herbivoren. Haasachtigen doen ook aan coprofagie, het eten van de eigen uitwerpselen. Haasachtigen produceren een speciaal soort ontlasting, de keutels, die ze opnieuw kunnen eten waardoor voedsel tweemaal door het spijsverteringsstelsel gaat.
Kenmerken.
De haasachtigen verschillen voornamelijk van de knaagdieren door de twee aan weerskanten achter elkaar staande snijtanden, de voorste groot, breed, en beitelvormig met aan de voorzijde een lengtegroef. Deze ontbreekt bij de knaagdieren, evenals de tweede, kleinere en smallere "stifttand" met op doorsnede een vrijwel vierkante vorm. Knaagdieren bewegen ook hun onderkaak alleen van achter naar voren, terwijl haasachtigen hun voer malen door rondjes te draaien met hun kaken.
Haasachtigen zijn verder te herkennen aan de korte staarten en de spleetvormige neusgaten, die kunnen worden geopend en gesloten door een vouw in de huid.
Taxonomie.
Toen in 1758 de tiende editie van het beroemde werk "Systema naturae" van de Zweedse natuuronderzoeker Carl Linnaeus verscheen en dat ook nog thans de grondslag vormt van de naamgeving, bracht hij in zijn orde Glires de haasachtigen, de knaagdieren en de neushoorn bijeen. Dat deze laatste hier niet op zijn plaats was, zag hij zelf al gauw in en nam het uit de orde weg. De haasachtigen en knaagdieren bleven bijeen, totdat een eeuw later, in 1866, Lilljeborg de haasachtigen als bijzondere familie afscheidde. Hij plaatste ze als Dubbeltandigen (Duplicidentata) naast een groep Enkeltandigen (Simplicidentata), waarin de knaagdieren waren opgenomen. In 1912 gaf Gidley de Lagomorpha de rang van een zelfstandige orde, gelijkwaardig aan de orde Rodentia (knaagdieren). 
Aan het eind van de twintigste eeuw werden aanwijzingen gevonden dat de knaagdieren zich eerder dan de haasachtigen van de andere zoogdieren hebben afgescheiden. Dit zou betekenen dat de haasachtigen nauwer verwant zijn aan de primaten – waaronder de mens – dan aan de knaagdieren.
Er worden twee families onderscheiden:
Soorten in Europa.
Acht soorten komen van nature in Europa voor, waarvan één uitgestorven:

</doc>
<doc id="23693" url="https://nl.wikipedia.org/wiki?curid=23693" title="Fluithazen">
Fluithazen

Fluithazen of pika's ("Ochotona") zijn het enige nog levende geslacht van de familie Ochotonidae en behoren tot de haasachtigen (Lagomorpha). Ze lijken enigszins op lemmingen of marmotten. Het geslacht "Ochotona" bestaat uit 34 soorten. Het verwante geslacht "Prolagus" is in het Holoceen uitgestorven.
Kenmerken.
Het dier heeft een donkerbruine tot donkergrijze vacht van licht zandkleurig tot asgrijs. De lichaamslengte varieert van 15 tot 30 cm. Ze hebben korte, brede oren. Ze hebben zeer kleine ledematen en een rond lichaam met een stevige vacht. Ze verzamelen voedsel voor in hun hol, waarin zij alleen de winter doorbrengen. Ze onderhouden wel contact met hun buren, om hen te kunnen waarschuwen voor roofdieren. Ze danken hun naam aan de hoge tonen die ze als waarschuwings- en herkenningssignaal kunnen uitstoten.
Verspreiding.
Fluithazen leven zowel in bergland (in de Himalaya tot op 6000 meter, als in wouden en steppen van Azië en Noord-Amerika. Ook in Europa waren voorheen meerdere soorten inheems, het verspreidingsgebied strekte zich uit tot in Engeland. Alleen de dwergfluithaas komt nog voor in Oost-Europa.
Voedsel.
Pika's eten net als andere haasachtigen planten en plantendelen zoals grassen, kruiden, plantenstengels, zaden, mossen, wortels en schors. Ze verzamelen in de herfst voedsel zoals hooi en twijgjes in hun hol voor gebruik gedurende het koude seizoen. Fluithazen in Alaska bewaren ook dode dieren voor voedsel in de winter. De dieren eten verder van hun eigen ontlasting, omdat dit nog voedingswaarde heeft.
Taxonomie.
Er worden 34 soorten in dit geslacht geplaatst:

</doc>
<doc id="23695" url="https://nl.wikipedia.org/wiki?curid=23695" title="Hazen en konijnen">
Hazen en konijnen

Hazen en konijnen (Leporidae) vormen een van de twee families uit de orde van de haasachtigen (Lagomorpha). Tot deze familie behoren onder andere het konijn ("Oryctolagus cuniculus") en de haas ("Lepus europaeus").
Kenmerken.
Soorten uit deze familie onderscheiden zich van de fluithazen, de andere familie uit de orde, door de vrij lange achterpoten en voeten, en de lange, beweeglijke oren. Vooral de ezelhazen hebben grote oren. Met de lange achterpoten en het afgeplatte lichaam zijn ze goede renners.
Verspreiding en leefgebied.
De Leporidae kwamen oorspronkelijk in de hele wereld behalve in Oceanië voor. Hun introductie in dit deel van de wereld is een ecologische catastrofe die verschillende kangoeroesoorten in hun voortbestaan bedreigt. De Leporidae worden dan ook zowel in Australië als in Nieuw-Zeeland als plaag beschouwd.

</doc>
<doc id="23696" url="https://nl.wikipedia.org/wiki?curid=23696" title="Federaal Parlement van België">
Federaal Parlement van België

Het Federaal Parlement, ook het Belgische Parlement of de (Wetgevende) Kamers genoemd, is de nationale volksvertegenwoordiging van België, en zetelt in het Paleis der Natie in Brussel.
Het Federaal Parlement bestaat uit twee kamers ("bicameraal"): de Kamer van volksvertegenwoordigers en de Senaat. De Kamer van volksvertegenwoordigers telt 150 zetels en de Senaat 60 zetels. De gemeenschappelijke vergadering van de Kamerleden en de senatoren vindt plaats in de Verenigde Kamers. De werking en samenstelling van de federale kamers wordt grotendeels geregeld in de Belgische Grondwet.
In het Belgische parlement wordt (sinds 24 juni 1936 in de Kamer en sinds 10 november 1936 in de Senaat) simultaan getolkt tussen Frans en Nederlands; België was daarmee het eerste land met parlementaire tolken. Op 26 november 1935 had Henri Carton de Wiart een pleidooi gehouden voor vertolking. 
Samenstelling.
Het federaal parlement bestaat uit 2 kamers, die onafhankelijk van elkaar functioneren. Enkel de Kamer wordt rechtstreeks verkozen. De Senaat is een samengesteld van deelsenatoren en gecoöpteerde senatoren.
De Kamer van volksvertegenwoordigers.
De Kamer is de enige kamer die rechtstreeks wordt verkozen door de bevolking voor een termijn van 5 jaar; tot 2014 was dit voor 4 jaar.
De Kamer telt sinds 1995 150 leden (voordien 212 leden) die rechtstreeks verkozen worden bij algemeen enkelvoudig stemrecht door alle meerderjarige kiesgerechtigde Belgen, voor wie een opkomstplicht geldt. Om verkozen te kunnen worden in een van beide kamers moet men Belg zijn, het genot hebben van de burgerlijke en politieke rechten, 18 jaar zijn en in België wonen (volgens Art. 64 en 69 van de Belgische Grondwet).
De Kamer is politiek ingedeeld in fracties. Een fractie moet minstens uit vijf leden bestaan om erkend te worden. Er is ook een indeling in taalgroepen: een Nederlandse taalgroep met 89 leden en een Franse taalgroep met 61.
De Senaat.
In de Senaat zitten sinds 2014 enkel nog deelstaatsenatoren (50), waarvan er 29 Nederlandstaligen, 20 Franstaligen en 1 Duitstalige en gecoöpteerde senatoren (10), waarvan er 6 Nederlandstalig en 4 Franstalig zijn. In de Senaat zetelen daardoor 60 senatoren. Het gaat om 35 Nederlandstaligen (58,3%), 24 Franstaligen (40 %) en 1 Duitstalige (1,7 %).
Tot 2014 werd een deel van de senatoren eveneens rechtstreeks verkozen. Telkens er verkiezingen waren voor de Kamer van volksvertegenwoordigers, werden ook verkiezingen uitgeschreven voor de rechtstreeks verkozen senatoren. Na de verkiezingen werden dan de zetels van de gecoöpteerde senatoren verdeeld tussen de politieke partijen volgens de verhoudingen uit de verkiezing van de rechtstreeks verkozen senatoren. Daarnaast zetelden er vanuit de gemeenschapsregeringen ook gemeenschapssenatoren in de Senaat.
Bevoegdheden en werking.
De twee belangrijkste bevoegdheden van het parlement zijn:
Voor de staatshervorming van 1993 hadden beide federale kamers dezelfde macht op deze terreinen. Sinds het Sint-Michielsakkoord is daar een einde aan gemaakt doordat de functie van de Senaat ingrijpend werd herzien.
De Kamer van volksvertegenwoordigers.
De Kamer van volksvertegenwoordigers heeft nog steeds de volle wetgevende bevoegdheid en zij controleert de federale regering. Deze kamer wordt dan ook beschouwd als de "politieke" kamer, de kamer waar het echte politieke spel van meerderheid en oppositie wordt gespeeld.
Exclusieve bevoegdheden van de Kamer:
De Senaat.
De Senaat is eerder opgevat als een "reflectiekamer", een kamer waarin men op een gezapiger tempo het wetgevend werk uitvoert. Hier kan langer stil gestaan worden bij wetsvoorstellen en wetsontwerpen, wat zou moeten leiden tot een betere kwaliteit van de wetten. Het is dan ook geen toeval dat maatschappelijk en ethisch gevoelige wetgeving vooral uitgewerkt wordt door de Senaat (zo bijvoorbeeld de euthanasiewet en de Wet Franchimont).
Daarnaast heeft de Senaat nog een tweede functie, namelijk die van een "ontmoetingskamer". Door de aanwezigheid van de gemeenschapssenatoren worden immers de parlementen van de deelstaten betrokken bij de besluitvorming op federaal niveau.
Concreet kan men de wetgevende bevoegdheid van de Senaat in drie categorieën verdelen:
De Senaat is niet langer bevoegd om de regering te controleren. Wel blijft de Senaat, buiten de begrotingsbevoegdheid, over alle traditionele bevoegdheden van een parlement beschikken: ze hebben nog het recht van onderzoek, bepalen zelf hun dotatie, stelt haar eigen reglement op, etc.
Gebouw.
Het parlement bevindt zich in het Paleis der Natie. Het paleis ligt aan de Wetstraat. Het gebouwencomplex is van het Koninklijk Paleis van Brussel gescheiden door het Warandepark.
De eerste steen van het federaal parlementsgebouw werd gelegd in 1779 onder het Oostenrijkse bewind in neoclassicistische stijl. Het gebouw deed eerst dienst als vestigingsplaats van de Soevereine Raad van Brabant, het hoogste rechtscollege en bestuurslichaam van het hertogdom Brabant. Onder de Franse overheersing waren de rechtbanken er gevestigd. Ten tijde van het Verenigd Koninkrijk der Nederlanden deed het gebouw dienst als vestigingsplaats voor de Staten-Generaal, die afwisselend vergaderde in Brussel en Den Haag.
Bij de Belgische Revolutie vestigde het Voorlopig Bewind en het Nationaal Congres zich in het huidige parlement en vanaf 1831 zetelen de Kamer van volksvertegenwoordigers en de Senaat er.

</doc>
<doc id="23697" url="https://nl.wikipedia.org/wiki?curid=23697" title="VB">
VB

VB is een afkorting die gebruikt wordt voor:

</doc>
<doc id="23698" url="https://nl.wikipedia.org/wiki?curid=23698" title="Konijn (soort)">
Konijn (soort)

Het konijn ("Oryctolagus cuniculus", ook wel Europees konijn) is een dier uit de familie van de hazen en konijnen (Leporidae). Het is de enige soort uit zijn geslacht.
Naamgeving en taxonomie.
Linnaeus plaatste het konijn in 1758 als "Lepus cuniculus" in het geslacht "Lepus", samen met "Lepus timidus" (sneeuwhaas), "Lepus capensis" (Kaapse haas) en "Lepus brasiliensis" (tapeti of Braziliaans konijn). De haas was Linnaeus toen nog onbekend en die is daarom op dat moment niet in het geslacht "Lepus" of ergens anders te vinden. De naam "cuniculus" ontleende Linnaeus aan diverse eerdere auteurs, door hem geciteerd (Conrad Gesner, Ulisse Aldrovandi, Jan Jonston en John Ray), die de naam als geslachtsnaam voor het konijn hadden gebruikt.
Wilhelm Lilljeborg plaatste het konijn in 1873 in het geslacht "Oryctolagus", een monotypisch geslacht, wat betekent dat het een geslacht met maar één soort is. Er worden twee wilde ondersoorten onderscheiden: "Oryctolagus cuniculus algirus", aanwezig in het zuidwesten van het Iberisch Schiereiland, en "Oryctolagus cuniculus cuniculus". Het tamme konijn wordt aangeduid als ondersoort "Oryctolagus cuniculus domesticus" of als "Oryctolagus cuniculus f. domestica".
Kenmerken.
De grootte zit tussen die van de echte hazen en de fluithazen in met een kop-romplengte van 35 tot 50 cm. De achterpoten van het konijn zijn relatief veel korter dan die van de hazen, maar langer dan die van de fluithazen. De buik is veel lichter van kleur dan de rug, vaak wit. Ook de onderzijde van de staart en de poten is wit.
Het lichaamsgewicht bedraagt 1,2 tot 2,5 kilogram. De staart is 4 tot 8 centimeter lang. Konijnen hebben voornamelijk een grijsbruine kleur, wildkleur of agouti genaamd. De dieren hebben ook een roodbruine vlek in de nek. De oren hebben een bruin puntje, de bovenzijde van de staart is zwartbruin. De buikzijde is blauwig grijs van kleur, de onderzijde van de staart is wit. Deze valt zeer op als hij wordt opgewipt. Sommige konijnen die maar half wild zijn kunnen wit of zwart zijn. Bij het konijn zijn de oren maximaal tien centimeter lang en korter dan de kop.
Het konijn leeft alleen van plantaardig voedsel. Ook eet het zijn eigen keutels op (coprofagie). Haasachtigen waaronder konijnen behoren niet tot de knaagdieren, al wordt dit vaak gedacht. Knaagdieren beschikken in het bovenste deel van het gebit over maar twee snijtanden, terwijl haasachtigen er vier hebben, waarvan de twee stifttanden achter de bovenste snijtanden staan.
Een voedster of moer is een vrouwelijk konijn. Deze is naast een verschil in geslachtsorganen van het mannelijk konijn te onderscheiden omdat haar lijf langer is en de kop minder grof. Bij een jong konijn is dit onderscheid moeilijker te zien. De voedster van het tamme konijn is over het algemeen rustiger dan de rammelaar, behalve wanneer ze drachtig is; dan kan ze behoorlijk uitvallen en fel bijten. Na de bevalling als ze net jongen hebben gekregen zijn ze zeer beschermend en soms agressief. De rammelaar of ram is een mannelijk konijn. Deze is temperamentvoller dan de voedster. De rammelaar is meestal dikker en zwaarder en heeft een bredere kop. Het jong van een konijn heet een lamprei of kitten.
Leefwijze.
Het konijn is een schemerdier. Het leeft van een grote variatie aan plantaardig voedsel: grassen, kruiden, loten, knollen, bast en akkergewassen als graan en kool. Ook eten ze hun eigen uitwerpselen (coprofagie). Dit is een soort van herkauwing in twee fasen, na de eerste vertering eet het konijn de uitwerpselen rechtstreeks uit het rectum.
Het konijn leeft in grote groepen in een uitgebreid gangenstelsel, een zogenaamde (konijnen)bouw, konijnenhol of konijnenburcht. De bouw wordt meestal aangelegd in een heuvel of een andere helling, als een duin. De ingang heeft een diameter van tien tot vijftig centimeter. Ze wagen zich zelden verder dan 400 meter van het hol af.
Bij lage dichtheden leeft het konijn in paarverband, bij hoge dichtheden in groepen van ongeveer twintig volwassen dieren en hun jongen. Binnen zo'n groep vormen zich subgroepjes, bestaande uit één tot vijf mannetjes en één tot zes vrouwtjes. Zo'n subgroepje heeft zijn eigen graasplek, die het meestal verdedigt tegen andere dieren. Binnen een groep heerst een rangorde, waarbij de dominante dieren de beste nesten betrekken, vlak bij het centrum van de kolonie. De jongen van dominante dieren staan later vaak ook hoog in de hiërarchie.
Territoria worden gemarkeerd door een stof uit geurklieren onder de kin, urine en hopen keutels. De dominante mannetjes binnen een groep hebben de grootste klieren en zijn verantwoordelijk voor het meeste markeren. Bij gevaar stampt het konijn met zijn achterpoten. Ze kunnen een topsnelheid van 55 km/u halen, maar houden dit niet lang vol.
Voortplanting.
De eisprong van het vrouwtje wordt door de paring in gang gezet en is ongeveer twaalf uur later voltooid. Vandaar dat zowat alle paringen in zwangerschap resulteren. 60% van de zwangerschappen wordt echter niet voldragen. De embryo's kunnen vanaf de twaalfde dag opgelost worden en door de baarmoederwand in twee dagen volledig opgenomen. Het is niet geheel duidelijk waarom dit gebeurt. Waarschijnlijk wordt deze "interne abortus" veroorzaakt door een te geringe beschikbaarheid aan eiwit in het dieet. Dit zou ook verklaren waarom wilde konijnenjongen geboren worden tussen maart en augustus, terwijl tamme konijnen het hele jaar door jongen krijgen. Het beschikbare voedsel van wilde konijnen in de winter is karig en bevat zeer weinig eiwit. In de vroege lente en zomer bevatten het voor wilde konijnen beschikbare jonge groene gras en de jonge planten veel eiwitten. Het voedsel van tamme konijnen daarentegen is het hele jaar constant in termen van eiwit door het voeren van korrels, wellicht vandaar dat zij het hele jaar nesten kunnen krijgen.
De draagtijd van een konijnen is 28–31 dagen. Reeds enige uren na de geboorte van de jongen is het wijfje weer paringsbereid en wordt opnieuw gedekt, zodat zij tijdens de zoogperiode reeds nieuwe embryo's in haar baarmoeder herbergt.
Per jaar kan een vrouwtje drie tot zeven worpen krijgen, met een minimum interval van dertig dagen.
Nog een bijzonderheid van konijnen is dat de mannelijke embryo's in de baarmoeder in de minderheid zijn ten opzichte van de vrouwelijke. Na de geboorte verschuift die verhouding nog verder, zodat er ten slotte 100 rammen op 130 moertjes overblijven.
Jongen worden geboren in een aparte ondergrondse nestkamer, die aan het uiteinde ligt van een één à twee meter lange gang. Het nest waarin de jongen worden geboren bestaat uit gras en mos en is bedekt met vacht uit de buik van de moeder. Onderdanige vrouwtjes leggen meestal simpelere holen aan waar de jongen worden geboren. Jongen zijn bij de geboorte kaal en blind, en wegen 30 tot 35 gram. Na tien dagen gaan de ogen open. Ze worden 28 dagen lang gezoogd. Het moerkonijn bezoekt de jongen slechts vijf minuten per dag om ze te zogen.
Het mannetje beschermt jonge konijnen tegen andere konijnen, die zich agressief kunnen gedragen tegenover vreemde jongen en deze zelfs doden. In gevangenschap komt het echter regelmatig voor dat het mannetje zelf de jongen doodt. Vrouwtjes zijn na vier maanden geslachtsrijp, mannetjes na drie maanden. Jongen die vroeg in het jaar geboren worden, kunnen zich nog hetzelfde jaar voortplanten.
Onder de juiste omstandigheden kunnen konijnen zich derhalve razendsnel voortplanten, waardoor ze symbool staan voor vruchtbaarheid. Het is een reden waarom ze in gebieden waar ze een plaag vormen, zoals Australië, zo moeilijk weg te krijgen zijn. Zelfs als een klein percentage een ramp overleeft, herstelt de konijnenpopulatie zich razendsnel.
Het konijn wordt in het wild maximaal negen jaar oud. Tamme konijnen kunnen, als ze goed verzorgd worden, wel twaalf jaar oud worden. Onder normale omstandigheden (in een hok, altijd genoeg eten) worden tamme konijnen ongeveer vijf tot zeven jaar, meestal gaan ze dan dood omdat ze te dik worden.
Verspreiding.
Oorspronkelijk komt het konijn enkel voor op het Iberisch Schiereiland. Spanje heeft zijn naam te danken aan het konijn. Toen de Feniciërs rond de 11e eeuw v.Chr. het Iberisch Schiereiland bereikten, troffen ze daar veel konijnen aan. Omdat zij de dieren erg vonden lijken op de voor hen beter bekende klipdassen, gaven ze de streek de naam 'i-saphan-im', het land der klipdassen. Deze naam is later door de Romeinen verbasterd tot 'Hispania'.
De Romeinen introduceerden het dier in het grootste deel van het Romeinse Rijk. Tegenwoordig wordt het in heel West-, Midden- en Zuid-Europa en Centraal-Azië aangetroffen op elk terrein waarin hij holen kan graven. Hij leeft van Zuid-Rusland en Oekraïne via Hongarije, Tsjechië, Duitsland, Denemarken en de Alpen tot de Benelux, Frankrijk, de Britse Eilanden, Italië en het Iberisch Schiereiland. Ook in Zuid-Scandinavië, Marokko en op enkele eilanden in de Middellandse Zee, als de Balearen, Corsica, Sardinië, Sicilië, Malta en Kreta, komt het voor. Ook in Australië komt het voor. Het wilde konijn leeft voornamelijk in graslanden, open weilanden, en heidegronden, liefst met een droge, losse, zanderige bodem. Ook komt hij voor in open bossen, de rand van landbouwgebieden en zandduinen. Het konijn mijdt naaldbossen.
Een virusziekte, myxomatose, was er in de jaren vijftig de oorzaak van dat het dier op vele plaatsen is verdwenen. Later is het aantal weer toegenomen, doordat meer dieren resistent werden tegen het virus. In 2011-2012 zorgde een nieuwe variant van myxomatose ervoor dat de populatie drastisch in aantal afnam. In Spanje heeft dit ook geleid tot afname van de Iberische lynx. Het konijn staat sinds 2018 op de lijst van bedreigde diersoorten.
Benelux.
Een van de oudste vermeldingen van het konijn in de Lage Landen is afkomstig uit Zeeland, uit 1300. Het konijn kwam zowel in Nederland als België veel voor in zandstreken, bossen en duinen, tot in 1954 door myxomatose de populatie sterk terugviel en het dier op veel plaatsen verdween. In de jaren erna namen de aantallen geleidelijk aan toe.
Sinds 1994 daalt de populatie in Nederland weer. In 2004 was er nog maar een derde over van het aantal uit 1994. Ditmaal is waarschijnlijk een dodelijke variant van het RHD-konijnenvirus de belangrijkste oorzaak, maar ook de myxomatose is nog aanwezig. Toenemende bebouwing van het biotoop, jacht en predatie door vossen en roofvogels spelen ook een rol bij de achteruitgang. Konijnen komen nu relatief vaker in en bij grote steden voor.
In België wordt het konijn bijna overal aangetroffen, uitgezonderd in Brussel en een klein deel (in het Noordoosten) van Vlaams-Brabant. Ook in sommige versnipperde stukjes van West-Vlaanderen is het konijn niet thuis.
Australië.
In Australië is het konijn in 1859 door de Engelsen uitgezet voor de jacht. Door het ontbreken van natuurlijke vijanden en de snelle voortplanting ontwikkelde zich al snel de Australische konijnenpopulatie tot een plaag. In 1907 is daarom de State Barrier Fence of Western Australia (rabbit-proof fence) gebouwd dat de verspreiding moest tegengaan. Er leven daar meer dan tweehonderd miljoen Europese konijnen. Dit heeft kwalijke gevolgen voor het land: hele stukken land worden kaal gegeten, waardoor inheemse diersoorten bedreigd worden omdat hun voedsel en schuilplaatsen verdwijnen. Ook ondervinden landbouwgebieden veel schade van het konijn. 
Toen bleek dat het konijn niet met jacht onder controle te houden was, werden natuurlijke vijanden als de vos uitgezet. De vos eet echter ook inheemse dieren. Later zijn specifieke dodelijke konijnenziekten als myxomatose naar het land gebracht om de plaag onder controle te krijgen. In sommige staten als Queensland is het verboden om konijnen te houden.
Ziekten.
Konijnen zijn gevoelig voor ziekten en dan vooral voor myxomatose en rabbit haemorrhagic disease (RHD), twee virusziekten. Als een konijn zo'n ziekte eenmaal heeft, is het meestal niet meer te redden.
Tam konijn.
Met het konijn werd al in de Romeinse tijd gefokt. Het dier werd gehouden voor vlees en bont. De Romeinen hielden het konijn in afgesloten parkjes, zogenaamde "leporaria". Vanaf het midden van de 19e eeuw worden konijnen ook als hobbydier gehouden, inclusief speciale konijnententoonstellingen. Na de Tweede Wereldoorlog werd het konijn een populair gezelschapsdier.
Symboliek en bijgeloof.
Een konijn staat symbool voor vruchtbaarheid. Volgens het volksgeloof heeft het konijn magische en geneeskrachtige eigenschappen. Een konijnenpootje zou geluk brengen.

</doc>
<doc id="23700" url="https://nl.wikipedia.org/wiki?curid=23700" title="Federaal parlement">
Federaal parlement



</doc>
<doc id="23701" url="https://nl.wikipedia.org/wiki?curid=23701" title="CD&amp;V">
CD&amp;V



</doc>
<doc id="23702" url="https://nl.wikipedia.org/wiki?curid=23702" title="MR">
MR



</doc>
<doc id="23703" url="https://nl.wikipedia.org/wiki?curid=23703" title="CdH">
CdH



</doc>
<doc id="23704" url="https://nl.wikipedia.org/wiki?curid=23704" title="Kamer van volksvertegenwoordigers">
Kamer van volksvertegenwoordigers

De Kamer van volksvertegenwoordigers (Frans: "Chambre des représentants"; Duits: "Abgeordnetenkammer") of kortweg de Kamer is sinds 1831 een van de twee kamers van het tweekamerstelsel van het Federaal parlement van België. De andere kamer is de Senaat. De gemeenschappelijke vergadering van de Kamerleden en de senatoren vindt plaats in de Verenigde Kamers. Deze organen, en dus ook de Kamer van volksvertegenwoordigers, zetelen in het Paleis der Natie in Brussel.
De Kamer telt sinds 1995 150 leden (voordien 212 leden) die rechtstreeks verkozen worden bij algemeen enkelvoudig stemrecht door alle meerderjarige kiesgerechtigde Belgen, voor wie een opkomstplicht geldt. De leeftijdsgrens voor verkiesbaarheid is sinds 24 mei 2014 18 jaar (daarvoor 21 jaar).
Om een representatieve verdeling te verkrijgen wordt het halfrond gevuld door kandidaten uit elf kieskringen. Die vallen samen met de 10 provincies en het arrondissement Brussel-Hoofdstad. Voor de zesde staatshervorming was er echter een uitzondering in Vlaams-Brabant: het arrondissement Leuven had een eigen kieskring, en Halle-Vilvoorde vormde samen met Brussel-Hoofdstad de kieskring Brussel-Halle-Vilvoorde (BHV).
De huidige legislatuur is de 56ste legislatuur sinds de oprichting van het parlement in 1831 en duurt van 2024 tot 2029.
Sedert juli 2024 is Peter De Roover voorzitter van de Kamer van volksvertegenwoordigers. Hij leidt de plenaire vergaderingen, die in de regel op donderdag plaatsvinden.
Geschiedenis.
De Kamer van volksvertegenwoordigers werd door het Nationaal Congres opgericht op 7 februari 1831, de dag van het aannemen van de Belgische Grondwet. Deze datum staat afgebeeld op de muur van de plenaire vergaderzaal.
Sinds de Gelijkheidswet van 18 april 1898 gebeuren de werkzaamheden in het Nederlands en het Frans. Voordien was dat enkel het Frans.
Bevoegdheden.
Wetten maken.
De Kamer van volksvertegenwoordigers is samen met de Senaat bevoegd voor aangelegenheden betreffende de Grondwet, de wetten betreffende de staatsinrichting, de goedkeuring van de internationale verdragen enzovoort. De Kamer is voor de overige wetgeving bevoegd, maar de Senaat kan binnen bepaalde termijnen wijzigingen voorstellen aan teksten die de Kamer aangenomen heeft of op eigen initiatief wetsontwerpen aan de Kamer voorleggen. De Kamer heeft in deze gevallen hoe dan ook het laatste woord. De Raad van State staat de Kamer bij inzake wetgeving.
Hoe een wetsvoorstel wordt gestemd, is afhankelijk van de procedures voorgeschreven in de Grondwet. De Grondwet voorziet per categorie van wetsvoorstellen een aparte procedure:
De werking van deze procedures en voor welke wetsvoorstellen zij van toepassing zijn, staan nauwkeurig beschreven in de Grondwet.
Verder staat de Kamer in voor het verlenen van naturalisaties, vaststellen van de getalsterkte van het leger, benoeming van parlementaire ombudsmensen en het onderzoek van hun activiteitenverslag.
De Kamer en Senaat zijn beide bevoegd voor onderzoek naar geloofsbrieven van hun leden, verwijzing naar en dagvaarding voor een hof of rechtbank van hun leden of aanhouden ervan, vaststelling en wijziging van hun reglement, vaststelling van hun dotatie, onderzoek van bij elke kamer ingediende petities en beide hebben ook vragenrecht. Dit wil zeggen dat men schriftelijke en mondelinge vragen aan ministers kan stellen.
Kamer en Senaat zijn beurtelings bevoegd voor benoeming van kandidaat-rechters voor het Grondwettelijk Hof (vroeger Arbitragehof) en voor kandidaat-staatsraden voor de Raad van State.
Een regeringsmeerderheid vormen.
De regering moet bij haar aantreden het uitdrukkelijk vertrouwen krijgen van de meerderheid van de Kamerleden. Dit wil zeggen minimaal 76 Kamerleden. (Art. 101 GW)
Het regeringsbeleid controleren.
Aan de hand van interpellaties controleert de Kamer de federale regering. Een interpellatie kan afgesloten worden met een stemming over een motie van vertrouwen/wantrouwen.
De staatsfinanciën controleren.
De Kamer is bevoegd voor de financiën van de federale Staat. De Kamer alleen keurt de begrotingen goed en stelt de eindrekening vast. Het Rekenhof staat de Kamer bij in de controle van de staatsuitgaven. De leden van het Rekenhof worden door de Kamer benoemd.
Beleidsinformatie verzamelen.
De Kamerleden stellen jaarlijks ongeveer 1.500 mondelinge en ongeveer 2.300 schriftelijke vragen. Ze kunnen ook onderzoekscommissies oprichten om maatschappelijke problemen te onderzoeken. Op basis van deze beleidsinformatie worden wetgevende initiatieven genomen.
Diverse opdrachten.
De Kamer benoemt een ombudsman, die de klachten van de burgers onderzoekt. Tevens onderzoekt ze petities van burgers, verleent ze de Belgische nationaliteit bij wege van naturalisaties en benoemt ze onder andere de raadsheren bij het Rekenhof.
Bestuur.
De Kamer heeft een reglement, om haar werking verder te bepalen. De volgende bestuursorganen komen daarin voor:
Commissies.
Zoals andere parlementen heeft de Kamer een aantal commissies, die zich met wetsontwerpen en -voorstellen met betrekking tot een bepaald onderwerp bezighouden, vóór deze naar de plenaire vergadering (het volledige parlement) gaan.
Dit zijn de vaste commissies (anno 2019):
Daarnaast zijn er nog enkele bijzondere commissies:
Eedaflegging.
Elk Kamerlid moet een eed afleggen, in een van de drie landstalen. Die eed luidt "Ik zweer de Grondwet na te leven - Je jure d'observer la Constitution - Ich schwöre, die Verfassung zu beachten" en werd vastgelegd in het decreet van 20 juli 1831 betreffende de eedaflegging bij de aanvang der grondwettelijke vertegenwoordigende monarchie.
Voor volksvertegenwoordigers verkozen in de kieskring Brussel-Hoofdstad is de eedaflegging in de eerste taal bepalend voor de taalgroep waartoe hij of zij behoort. In de praktijk zijn de meeste Brusselse volksvertegenwoordigers Franstalige politici; zij leggen hun eed eerst af in het Frans, waardoor zij tot de Franse taalgroep behoren.
Financieel.
Een Kamerlid heeft een brutomaandinkomen van € 7.230,92. Dat is het bedrag na inlevering van 5 % van hun wedde, wat sinds 2012 wordt toegepast. Daarenboven genieten Kamerleden nog andere financiële voordelen en voordelen in natura. Bijvoorbeeld een maandelijkse onkostenvergoeding van € 2.131,32, portvrije zendingen en gratis gebruik van het openbaar vervoer.
Kamerleden met functies in de Kamer, zoals voorzitter, Bureaulid of fractieleider, krijgen een supplementair bedrag. De voorzitter heeft bovendien recht op een wagen met chauffeur.
Een uittredend Kamerlid, dat is een Kamerlid dat niet terugkeert in het parlement krijgt een uittredingsvergoeding. De exacte berekening gebeurt door de quaestuur van de Kamer en is zeer complex, bijvoorbeeld
Lobbyregister.
Sinds 2018 heeft de Belgische Kamer van volksvertegenwoordigers een Lobbyregister, dit is een publiek toegankelijke databank met informatie over individuen, groepen en bedrijven die hun standpunt of bezorgdheid met betrekking tot het wetgevingsproces willen uiten. Op dit moment (oktober 2021) staan er zo een 154 rechtspersonen en belangenorganisaties in het register, de volledige lijst is vrij raadpleegbaar op de website van de Kamer.
Taalgroepen.
De Kamer is onderverdeeld in een Nederlandse en een Franse taalgroep. De indeling in taalgroepen is op basis van artikel 43 van de Grondwet vastgelegd in een wet.
De leden verkozen in kieskringen die in eentalige taalgebieden liggen, behoren tot die taalgroep. Eventuele leden verkozen in het Duits taalgebied behoren echter tot de Franse taalgroep. De leden verkozen in het tweetalig gebied Brussel-Hoofdstad behoren tot de taalgroep op basis van de taal waarin ze de eed afleggen (of als eerste, indien ze het in meerdere talen afleggen). Vóór de splitsing van Brussel-Halle-Vilvoorde gold dit voor die kieskring.
De indeling is belangrijk vooral bij bijzondere wetten: voor de goedkeuring ervan is (boven op een tweederdemeerderheid) een meerderheid nodig in beide taalgroepen.
Patrimonium.
De kamer bezit een aanzienlijk kunstpatrimonium, met werken van Belgische kunstenaars (waaronder: Jozef Janssens de Varebeke, Théo van Rysselberghe, Gustave Van de Woestyne en Émile Wauters).

</doc>
<doc id="23705" url="https://nl.wikipedia.org/wiki?curid=23705" title="Bestandssysteem">
Bestandssysteem

Een bestandssysteem is een door het besturingssysteem verzorgde, softwarematige indeling van een opslagmedium (zoals een harde schijf). Het besturingssysteem (bijvoorbeeld van de computer of smartphone) gebruikt deze indeling om toegang tot een opslagmedium te verzorgen voor applicaties en voor zijn eigen gebruik, zodat data in de vorm van bestanden op het opslagmedium weggeschreven kan worden en ook weer teruggelezen.
Sommige bestandssystemen kunnen door meerdere besturingssystemen gebruikt worden, terwijl andere alleen in bepaalde (spel)computers gebruikt worden. Er zijn meer dan 100 verschillende bestandssystemen. FAT32, NTFS en ext4 zijn vaak gebruikte bestandssystemen. Mac OS X gebruikt APFS. En Linux gebruikt meestal ext4 of Btrfs
Toepassing.
Op het laagste niveau (tussen besturingssysteem en hardware) is een bestandssysteem een vertaling van fysieke locaties op een opslagmedium (sectoren, cilinders, en dergelijke) in aaneengesloten verzamelingen data: van een aantal plaatsen op het opslagmedium bepaalt het bestandssysteem dat ze bij elkaar horen en één enkel datablok vormen.
Op het hoogste niveau, vanaf het besturingssysteem naar de applicaties die de diensten van het besturingssysteem gebruiken, is het bestandssysteem een verzameling datablokken die onderling geordend zijn. Qua datablokken valt te denken aan bestanden (aaneengesloten rijen bits die door een of meer toepassingen geïnterpreteerd worden en een betekenis toegekend krijgen), maar ook interne verwijzingen voor gebruik door het besturingssysteem zijn datablokken. De onderlinge ordening wordt vaak aangebracht in de vorm van groeperingen van bestanden genaamd "directory's" of "folders" (Engelstalig) of "mappen" (Nederlands).
Operaties op bestandssystemen.
Een bestandssysteem is, in de loop der tijden, uitgegroeid tot een van de basisonderdelen van het besturingssysteem en computergebruik. Het is dan ook niet verbazend dat omgaan met het bestandssysteem een centraal onderdeel is van vrijwel iedere applicatie, elk programma. Daartoe biedt het besturingssysteem een aantal standaardoperaties aan in de vorm van systeemfuncties, zoals kopiëren, plakken en knippen (copy, paste, cut).
Normaal gesproken behoren de volgende functies tot die verzameling:
Implementaties.
Er zijn bijzonder veel mogelijke uitvoeringen van een bestandssysteem, ieder met eigen voor- en nadelen. Mogelijkheden variëren van het aanmaken van een enkele kaart van het systeem op een vaste plaats op het opslagmedium waaruit het besturingssysteem de locatie van alle bestanden en directory's leest tot een verdeling van het opslagmedium in een aantal opzichzelfstaande bestandsblokken die het besturingssysteem aan een vlag herkent dan wel wiens locaties op het opslagmedium in een kleine kaart vastgelegd worden.
Journaling.
Gegeven het grote belang van het bestandssysteem voor het functioneren van het besturingssysteem en alles wat daarmee samenhangt, is het van groot belang dat de integriteit van het bestandssysteem gewaarborgd blijft: de bestanden en directory's mogen niet door elkaar gaan lopen. Daarom zijn de meeste besturingssystemen uitgerust met gereedschappen om de integriteit van het bestandssysteem te verifiëren en fouten te verbeteren. Sommige besturingssystemen hebben deze functionaliteit geïntegreerd en voeren deze verificatie met regelmaat uit (in tegenstelling tot andere, die verificatie uitvoeren als de gebruiker of beheerder daarom vraagt).
Met de toename van grootte van opslagmedia in de laatste jaren zijn bestandssystemen ook veel groter geworden en beheren ze veel meer bestanden dan vroeger. De verificatie vergt dan ook veel tijd. Daarom is er een bepaalde klasse van bestandssystemen ontwikkeld, de zogenaamde "journaling-bestandssystemen". Deze bestandssystemen koppelen de verzameling bestanden aan een logboek met operaties die op het systeem uitgevoerd zijn. Dit logboek slaat alle operaties op en geeft ook aan of deze operaties voltooid zijn of niet. De verificatie van het systeem wordt dan uitgevoerd door te controleren of alle operaties correct beëindigd zijn. Dit is aanzienlijk efficiënter dan alle bestanden en directory's nalopen en verifiëren dat alles fysiek nog goed in elkaar zit. Het nadeel is echter dat dit alleen werkt als de operaties van het besturingssysteem en het bijwerken van het logboek gegarandeerd goed uitgevoerd worden. Dit houdt in dat het wegschrijven van het journal geen gebruik mag maken van caching wat als nadeel heeft dat journaling-bestandssystemen matig presteren wanneer er veel operaties plaatsvinden. Daarnaast betekent het dat journaling niet populair is bij (harde) realtime besturingssystemen en andere, kritische systemen – deze systemen zijn zo kritiek dat ze niet kunnen vertrouwen op een logboek (of andere methode die afleiding gebruikt) om de integriteit van het bestandssysteem te garanderen.
Vergelijking van veelgebruikte bestandssystemen.
In de onderstaande tabel worden NTFS en FAT (Windows-formaten) vergeleken met HFS, HFS+ en JFS (Macintosh-formaten).
^ Het lezen van en schrijven naar de formaten HFS, HFS+, HFS+J, HFSX+ en HFSX+J onder Windows vereist een Intel-Mac met Boot Camp.
Soorten.
Schijfbestandssystemen.
Een "schijfbestandssysteem" is een bestandssysteem bestemd voor het bewaren van bestanden op een gegevensdrager, die direct of indirect met de computer verbonden is. Voorbeelden van schijfbestandssystemen zijn
Hieronder volgt een meer gedetailleerd (onvolledig) overzicht van bestandssystemen voor diskettes en harde schijven. Het "magic number" (magische getal) van een bestandssysteem is een getal dat aan het begin van het opslagmedium opgenomen wordt, zodat softwaretools en andere programma's daaraan het type bestandssysteem kunnen herkennen.
Sommige besturingssystemen ondersteunen bestandssystemen die ontwikkeld zijn voor andere besturingssystemen:
Netwerkbestandssystemen.
Een "netwerkbestandssysteem" (ook een "gedistribueerd bestandssysteem" genoemd) is een bestandssysteem waar men toegang krijgt tot de bestanden via een netwerk, mogelijkerwijs vanaf verschillende computers. Voorbeelden zijn NFS, ZFS, CIFS, Lustre en Global File System.
Databasebestandssystemen.
In plaats van een hiërarchische structuur te gebruiken, worden bij een databasebestandssysteem bestanden teruggevonden via hun karakteristieken, zoals bestandstype, onderwerp, auteur, of andere metadata. Een voorbeeld kan zijn een zoekopdracht naar "Films geregisseerd door Spielberg". Voorbeelden van deze systemen zijn BFS, GNOME Storage, en WinFS.

</doc>
<doc id="23706" url="https://nl.wikipedia.org/wiki?curid=23706" title="444 v.Chr.">
444 v.Chr.

Het jaar 444 v.Chr. is een jaartal volgens de christelijke jaartelling.

</doc>
<doc id="23707" url="https://nl.wikipedia.org/wiki?curid=23707" title="447 v.Chr.">
447 v.Chr.

Het jaar 447 v.Chr. is een jaartal volgens de christelijke jaartelling.

</doc>
<doc id="23708" url="https://nl.wikipedia.org/wiki?curid=23708" title="445 v.Chr.">
445 v.Chr.

Het jaar 445 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="23709" url="https://nl.wikipedia.org/wiki?curid=23709" title="446 v.Chr.">
446 v.Chr.

Het jaar 446 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="23710" url="https://nl.wikipedia.org/wiki?curid=23710" title="Houston">
Houston

Houston (uitspraak: /ˈhjuːstən/ "hjuuwstun") is de grootste stad van Texas in de Verenigde Staten van Amerika. De stad ligt aan de Golf van Mexico. Gemeten naar aantal inwoners is het de vierde stad van de VS en de grootste aan de Golfkust. Houston ligt in Harris County, qua inwonertal de op twee na grootste county van de VS. Houston zelf telt zo'n 2 miljoen inwoners, met een stedelijke agglomeratie van 6 miljoen inwoners.
Geschiedenis.
De stad is in 1836 gesticht door John Kirby Allen en Augustus Chapman Allen. Zij werd vernoemd naar de populaire generaal van de Slag bij San Jacinto, Sam Houston, die in september 1836 werd verkozen tot president van Texas.
Economie.
Houston heeft dankzij een strategische positie ten opzichte van de aardolievelden in de Golf van Mexico een grote petrochemische industrie. Verder is het Houston-scheepskanaal een van de drukste waterwegen van de VS. Het zorgde voor een grote industriële groei van de stad. Ook zijn er in Houston talloze hoofdgebouwen van grote ondernemingen gevestigd, waaronder banken en energiebedrijven.
In 1982 werd in Houston het computerbedrijf Compaq Computer opgericht. Het bedrijf hield hier altijd het hoofdkantoor, totdat het in 2002 fuseerde met Hewlett-Packard Company. Nu wordt de hoofdkantoorfunctie gedeeld met Palo Alto, Californië.
Lyndon B. Johnson Space Center.
Het Lyndon B. Johnson Space Center van NASA is gevestigd in Houston. Van hieruit worden alle missies die de NASA onderneemt, gecoördineerd. Houston is de aanspreektitel van de "capcom", de enige persoon in het vluchtleidingscentrum met wie de astronauten rechtstreeks spreken. Daardoor is Houston tevens het eerste woord, dat op de maan werd gesproken. Op 20 juli 1969 sprak Neil Armstrong, de commandant van Apollo 11, de volgende woorden: "Houston, Tranquility Base here. The Eagle has landed."
De uitspraak "Houston, we have a problem" wordt vaak voor de grap gemaakt als men een of ander probleem tegenkomt. Dit is een onnauwkeurige weergave van "", een bekende zin die commandant Jim Lovell sprak naar aanleiding van een explosie aan boord van Apollo 13.
Cultuur.
Musea.
Veel musea in Houston zijn gelegen in het zogenaamde Houston Museum District. Enkele van deze musea zijn:
Religie.
Sinds 1959 is Houston de zetel van een rooms-katholiek bisdom en sinds 2004 van een aartsbisdom.
Demografie.
Van de bevolking, die voor 31% bestaat uit eenpersoonshuishoudens, is 9% ouder dan 65 jaar. De werkloosheid bedraagt 5,1% (cijfers volkstelling 2010).
Ongeveer 43,8% van de bevolking van Houston bestaat uit hispanics en latino's, 23,7% is van Afrikaanse oorsprong en 6,0% van Aziatische oorsprong.
Het aantal inwoners steeg van 1.697.873 in 1990 naar 1.953.631 in 2000 en 2.099.451 in 2010.
Houston heeft een grote populatie van immigranten uit Azië/Aziatische Amerikanen. In Chinatown staan veel Chinese religieuze gebouwen (Chinese tempels, Chinees-boeddhistische tempels en Chinese kerken). Een deel van de Chinezen hier is in Vietnam geboren. Houston heeft de grootste populatie van Vietnamese Amerikanen van Texas en de twee na grootste van de Verenigde Staten. Veel van deze Vietnamese Amerikanen kwamen in 2007 vanuit Zuid-Californië naar Texas vanwege de lagere levenskosten.
Klimaat.
In januari is de gemiddelde temperatuur 11,2 °C, in juli is dat 28,6 °C. Jaarlijks valt er gemiddeld 1291,1 mm neerslag (gegevens op basis van de meetperiode 1961-1990).
Verkeer en vervoer.
Houston is een belangrijk knooppunt voor de luchtvaart, het George Bush Intercontinental Airport is de op zeven na drukste luchthaven van de Verenigde Staten. Daarnaast heeft Houston nog een tweede, kleinere luchthaven: William P. Hobby Airport.
De stad omvat een groot snelwegennet, dat gebouwd is in een spinnenwebsysteem, met 7 uitstralende snelwegen en drie ringwegen (de ringweg - de Texas State Highway -99 Grand Parkway- is als laatste erbij gekomen). Noord-zuid loopt de Interstate 45 vanuit de kustplaats Galveston naar Dallas. Oost-west loopt de Interstate 10 vanaf San Antonio naar New Orleans. Daarnaast loopt de U.S. Route 59 vanuit Victoria naar Lufkin. De U.S. Route 290 komt vanaf Austin en eindigt in Houston. De twee ringwegen Interstate 610 en Texas State Highway Beltway 8 vormen een 61 respectievelijk 134 kilometer lange route om de stad. Een deel van de snelwegen in Houston zijn tolwegen, waaronder het grootste deel van de Beltway 8.
Vanwege de snelle groei van de agglomeratie Houston - tussen 2000 en 2007 groeide de agglomeratie met 913.000 inwoners - wordt het snelwegennet constant verbeterd. Opvallend veel knooppunten zijn als sterknooppunt gebouwd, en zijn vaak groots uitgevoerd met lange fly-overs. De Interstate 10 ten westen van het centrum, bekendstaand als de Katy Freeway, is tussen 2004 en 2008 van 6 - 8 naar tot 16 rijstroken verbreed, met tol- en wisselstroken. Andere snelwegen tellen ook vaak tot tien rijstroken in totaal.
In Texas is het gebruikelijk om zogenaamde "frontage roads", parallelwegen, toe te passen. Dit is ook grotendeels in Houston gedaan. Ze maken geen deel uit van de eigenlijke snelweg, maar verwerken het verkeer van de snelwegen naar het onderliggend wegennet en de vele bedrijven die langs de "frontage roads" gevestigd zijn. De drukste snelweg is de Southwest Freeway (U.S. Route 59), die 337.000 voertuigen per etmaal telde in 2007.
Houston heeft een station op de Amtrak-lijn van New Orleans naar Los Angeles; deze lijn wordt ook wel de "Sunset Limited" genoemd. Sinds 2004 heeft Houston ook een lightrail-systeem met één 13 kilometer lange lijn, lopend van het universiteitscentrum in de binnenstad naar het Reliant-stadion in het zuiden. Toekomstige uitbreidingen (vijf extra lijnen) zijn gepland in een tienjarenplan.
Sport.
Houston heeft drie sportclubs die uitkomen in een van de vier grootste Amerikaanse profsporten. Het gaat om:
Er is geen ijshockeyclub die op het hoogste niveau uitkomt. Wel speelt de voetbalclub Houston Dynamo in de Major League Soccer.
Plaatsen in de nabije omgeving.
De onderstaande figuur toont nabijgelegen plaatsen in een straal van 12 km rond Houston.

</doc>
<doc id="23711" url="https://nl.wikipedia.org/wiki?curid=23711" title="Houston, Texas">
Houston, Texas



</doc>
<doc id="23712" url="https://nl.wikipedia.org/wiki?curid=23712" title="451 v.Chr.">
451 v.Chr.

Het jaar 451 v.Chr. is een jaartal volgens de christelijke jaartelling.

</doc>
<doc id="23713" url="https://nl.wikipedia.org/wiki?curid=23713" title="412 v.Chr.">
412 v.Chr.

Het jaar 412 v.Chr. is een jaartal volgens de christelijke jaartelling.

</doc>
<doc id="23714" url="https://nl.wikipedia.org/wiki?curid=23714" title="Inaros">
Inaros

Inaros (overleden 455 v.Chr.) was een prins uit het inheemse koninklijk huis van Egypte in de eerste Perzische tijd.
Inaros was de zoon van Psamtik III, de laatste farao van de 26e dynastie van Egypte. In 460 v.Chr. kwam hij in opstand met steun van de Grieken van Athene en een andere prins van koninklijken bloede, namelijk Amyrteus (de grootvader van de latere farao Amyrteus, die de 27e dynastie zou stichten). 
De opstand hield stand tot 455, maar in dat jaar werd het Griekse expeditieleger vernietigend door de Perzen verslagen en werd Egypte weer een Perzische satrapie. Inaros werd gevangengenomen en na een gevangenschap op het eiland Prosopis naar Perzië vervoerd en daar terechtgesteld.
Inaros is vooral bekend als de hoofdpersoon van de Pedubastis-cyclus.

</doc>
<doc id="23716" url="https://nl.wikipedia.org/wiki?curid=23716" title="Alexandrië">
Alexandrië

Alexandrië (klemtoon: "Alexandrië"; Arabisch: الإسكندرية, "al-ʼIskandariyyah"; Oudgrieks: Αλεξάνδρεια, "Alexándreia") is een miljoenenstad in het noorden van Egypte, aan de Middellandse Zee. De stad is genoemd naar Alexander de Grote en is de op een na grootste stad van Egypte. Ze ligt aan de noordwestpunt van de Nijldelta.
Geschiedenis.
De stad is genoemd naar Alexander de Grote, die een wereldrijk vestigde waar ook Egypte deel van uitmaakte. In zijn opdracht ontwierp en bouwde de Griekse architect Dinocrates de stad vanaf ongeveer 330 v.Chr. op de plek waar de Nijldelta, de woestijn en de Middellandse Zee elkaar ontmoeten.
Alexandrië was een van de vele steden die werden gesticht in opdracht van en/of vernoemd naar Alexander de Grote.
Bevolking.
Bijna 1000 jaar was Alexandrië de hoofdstad van Egypte. Aan het begin van onze jaartelling was Alexandrië (na Rome) de tweede stad van het Romeinse Rijk, met wellicht circa 400.000 inwoners. In het midden van de vierde eeuw waren dat er tussen de 300- en 500.000 binnen 'tien vierkante mijlen'. De stad had een zeer gemengde bevolking. De Egyptenaren waren waarschijnlijk wel in de meerderheid, maar zij waren sterk gehelleniseerd. Ook woonden er veel Grieken, Syriërs, Lyciërs, Phrygiërs en was er een vrij grote Joodse gemeenschap. De algemene omgangstaal was eerder Grieks dan Egyptisch (Koptisch). Men sprak vaak van "Alexandreia para Aigypton", dat wil zeggen Alexandrië bij Egypte.
De stad had voortdurend nieuwe aanwas nodig, omdat bijna drie procent van de bevolking jaarlijks stierf. Bijna de helft van de geboren kinderen in het Romeinse Rijk stierven voor hun vijfde jaar en vrouwen hadden twee procent kans te overlijden elke keer dat ze baarden en dat deden ze tijdens hun leven 'normaal' zes of meer keer.
De stad had vijf sectoren of kwartieren, waaronder Rhakotis (waar onder meer de Egyptische wevers woonden) en Gamma (de rijke buurt). In de vierde eeuw leefden de meeste Alexandriërs in huizenblokken van drie of vier verdiepingen.
De verschillen tussen rijk en arm waren groter dan tussen geloven. De geschoolde elite had dezelfde belangstelling en doelstelling en er was een gemeenschappelijke literaire cultuur. Ze waren geïnteresseerd in rhetorica, filosofie en in de manieren waarin religieuze tradities filosofisch konden worden geïnterpreteerd. Ze waren van oudsher de patronen en beschermers van de armere bevolking, maar de kloof tussen de twee werelden groeide en leidde uiteindelijk tot grote conflicten en het einde van het 'heidendom'.
Tempels.
De stad had in de vierde eeuw bijna 2400 tempels, groot en klein. Dat is ongeveer een tempel op de twintig huizen. Het Caesareum en het Serapeum waren de belangrijkste tempels.
Caesareum.
Het Caesareum lag op het meest zuidelijke punt van de Grote Haven. Het monument was begonnen onder koningin Cleopatra ter ere van Julius Caesar en voltooid onder keizer Augustus. Het Caesareum diende vierhonderd jaar als het Alexandrijnse centrum van de keizerlijke cultus. Rond 355 werd het Caesareum aan de bisschop van Alexandrië gegeven om de belangrijkste kerk van de stad te worden.
Serapeum.
Het Serapeum was de heidense tegenhanger van het christelijke Caesareum. Deze monumentale tempel was gewijd aan de god Serapis, een god, die onder de Grieks-Egyptische koning Ptolemaeus was ontstaan door het verenigen van Griekse (onder meer Zeus, Hades, Asclepios) en Egyptische goden (Osiris, Apis, Ptah), met als doel zo ook de verschillende bevolkingsgroepen dichter bij elkaar te brengen. Het Serapeum stond op de hoogste heuvel en was bijna overal in de stad zichtbaar. In het centrum stond een tien meter hoog beeld van goud en ivoor. Het Serapeum had een eigen bibliotheek.
Koninklijke Bibliotheek.
Lange tijd is de stad tevens het belangrijkste internationale centrum geweest van cultuur, kennis en geleerdheid tijdens de periode van de Oudheid en vroege middeleeuwen. Dit was het werk van de Griekse dynastie der Ptolemaeën die wetenschap en cultuur stimuleerden, om prestige te verkrijgen onder de hellenistische buurkoninkrijken. Dit begon al minder dan honderd jaar na de vestiging van de stad.
Demetrius van Phaleron (ca. 350-283 v. Chr.), een van Aristoteles' leerlingen, adviseerde Ptolemaeus I Soter het Museum en de Bibliotheek op te zetten. Om de verzameling boeken te creëren stuurden de Ptolemaeën over de hele Griekse wereld afgezanten om manuscripten te kopen. Ptolemaeus III voegde een grote collectie werken toe van de toneelschrijvers Aeschylus, Sophocles en Euripides, terwijl zijn directe opvolger zich op Homerus richtte. Ptolemaeus III werd geadviseerd door Eratosthenes, die van ca. 234 tot 196 v. Chr. hoofdbibliothecaris was en er zijn drie boeken, de nu verloren "Geographica", schreef. Delen ervan zijn overgeleverd via Strabo.
De Koninklijke Bibliotheek lag op het terrein van het Museum. De verzameling papyrusrollen werd in 48-47 v. Chr. schade toegebracht toen Julius Caesar, in zijn conflict met Pompeius, de Ptolemaeïsche vloot verbrandde in de haven van Alexandrië. De brand verspreidde zich naar de stad en vernietigde een groot deel van de 'boeken' van de bibliotheek. Maar het gebouw bleef gespaard en Marcus Antonius gaf aan Cleopatra de inhoud van de grote Hellenistische Bibliotheek van Pergamum en zo werd de verzameling weer op peil gebracht. Door de overvloed aan boeken werden op een gegeven moment partijen ondergebracht in ondergrondse bibliotheken van het Caesareum, Claudiaanse tempels en het Serapeum. Deze bibliotheek van het Serapeum groeide in de Romeinse tijd tot het tegen het eind van de vierde eeuw meer dan 700.000 werken zou hebben.
De Bibliotheek van Alexandrië was met tussen de 400.000 en 900.000 boekrollen een van de belangrijkste bibliotheken uit de geschiedenis, zo niet de belangrijkste. Deze is later verwoest, waarbij een ongekende schat aan kennis verloren is gegaan. Over de precieze toedracht hiervan zijn de meningen verdeeld. Zowel het Museum als de Koninklijke Bibliotheek verdwenen midden derde eeuw, waarschijnlijk tijdens de strijd, die keizer Aurelianus leverde tegen de Palmyreense koningin Zenobia in 272 n. Chr. De Grote Bibliotheek verdween in de jaren 270 n. Chr. waarschijnlijk toen het Paleis Kwartier waarin het was gevestigd werd verwoest.
In de vierde eeuw had de bibliotheek van het Serapeum de grootste verzameling geschriften. Het werd in 391 n. Chr. verwoest.
Museum.
"Mouseia" dienden in veel Griekse steden als rituele centra gewijd aan de cultus van de Muzen en waren centra van literaire activiteit. Toch was het Alexandrijnse Museum eerder gemodelleerd naar de Atheense filosofische scholen, zoals die van Plato's Academie en het Lyceum van Aristoteles. Het Museum leek vooral op Aristoteles' lyceum. Er was een ontmoetingsplaats waar gezamenlijk de maaltijd kon worden gebruikt en een ruimte gewijd aan de verering van de Muzen. De heersers Ptolemaeus I tot Cleopatra VII sponsorden de activiteiten en daarnaast waren er donaties van rijke families. Zo werden geleerden aangetrokken, konden leden van het Museum onderzoek doen, openbare lezingen geven en groepen leerlingen onderwijzen. Ook Romeinse keizers verleenden stipendia en onder Claudius I werd het Museum uitgebreid.
Na de verwoesting in de derde eeuw, werd het Museum op een andere plaats gevestigd. Van de vierde en vijfde eeuw zijn de laatste leden van het Museum bekend. Horapollon was het laatste lid.
Havens.
Door de verbinding met het rotsachtige eiland Pharos was de zee verdeeld en kreeg Alexandrië twee havens: de Grote Haven in het oosten en de kleinere Eunostos Haven in het westen. Het waren de drukste havens aan de Middellandse Zee. Nog drukker was het in de meer zuidelijk gelegen haven, aan het meer Mareotis. Daar was meer import en export.
Graan was het belangrijkste product. Elk jaar werd er 650 keer grote ladingen graan van Alexandrië naar de nieuwe hoofdstad Constantinopel verscheept, in totaal meer dan vijf en een half miljoen zakken graan. Er lagen grote graansilo's langs de Nijl en barken met graan kwamen van daar in de late winter de voorraadschuren aan de zuidkant van Alexandrië binnen. Het graan moest overgezet worden van het Nijl kanaal naar de Middellandse Zee. In de voorraadschuren bleef het graan liggen tot begin april, als de Middellandse Zee veilig genoeg was om te bevaren. Dan werd het graan naar de havens aan de zeekust gebracht en tot eind augustus op zeeschepen gezet.
Vuurtoren.
De stad is ook al zeer lang bekend vanwege het feit dat een van de Zeven wereldwonderen uit de Klassieke oudheid zich in deze stad bevond: de Vuurtoren van Alexandrië.
Romeinen.
Vanaf 30 v.Chr., toen de laatste Ptolemee – de bekende koningin Cleopatra – stierf, bleef Alexandrië de hoofdstad van de "provincia Alexandria et Aegyptus".
Byzantijnen.
Alexandrië bleef ook de hoofdstad onder de Byzantijnen. Alexandrië werd de zetel van het Patriarchaat van Alexandrië.
Lange tijd leefden christenen en heidenen nog vredig met elkaar samen, maar de kloof tussen rijk en arm groeide en voedde de religieuze tegenstelling. In maart 415 leidde een politiek-religieus conflict tot de moord op de grote filosofe Hypatia.
Arabieren.
In het midden van de 7e eeuw veroverden de Arabieren Egypte (Val van Alexandrië (641)) en het overige Midden-Oosten. De functie van hoofdstad werd in 969 overgenomen door het door de Fatimiden gestichte Caïro en dit bleef zo tot op de huidige dag. Hierdoor werd de stad geleidelijk aan minder belangrijk.
Het moderne Alexandrië.
Na de stichting van Caïro was Alexandrië langzaam vervallen tot een groot vissersdorp. Omstreeks 1800 had de stad slechts 4000 inwoners.
In de 19e eeuw werd Alexandrië opnieuw een grote stad, met een multicultureel karakter. Dit is toe te schrijven aan de politiek van de Osmaanse onderkoning Mehmed Ali, die een voor zeeschepen toegankelijke haven van groot belang achtte voor de ontwikkeling van zijn land. Hij liet de verzande haven uitbaggeren en herstellen en moedigde de Europese zakenwereld uit om te investeren in bijvoorbeeld de Egyptische katoenteelt. Dit werd een groot succes en tegen 1900 bestond een kwart van de inmiddels 400.000 inwoners uit Europeanen. Onder deze laatsten waren de Grieken de grootste groep. De Europeanen beheersten nagenoeg alle hoger gekwalificeerde banen, terwijl de Arabieren hoofdzakelijk ongeschoolde arbeid verrichtten.
Vanwege de opkomst van het Arabisch nationalisme onder Nasser ("Egypte voor de Egyptenaren") hebben de meeste van deze buitenlanders vanaf 1950 - 1960 Egypte verlaten.
Vandaag de dag is Alexandrië, met ongeveer 5.2 miljoen inwoners na Caïro, de grootste stad van Egypte. Er is een belangrijke chemische industrie gevestigd en verschillende technologische bedrijven. In de zomer komen er veel (rijkere) Egyptenaren wonen in hun tweede huis in deze stad wegens het relatief koele en aangename zeeklimaat in vergelijking met het hete binnenland. Het is tevens een universiteitsstad. In 2003 is er de Bibliotheca Alexandrina geopend die eenzelfde internationale functie moet gaan vervullen als de vroegere hellenistische bibliotheek. Op 1 januari 2011 vond een zware aanslag op een koptische kerk in de stad plaats. Hierbij kwamen 23 personen om het leven. In 2017 vond nogmaals een aanslag plaats op een Koptische kerk. Hierbij vielen 17 doden.
Sport.
Uit Alexandrië zijn diverse voetbalclubs afkomstig die actief zijn geweest in de Egyptische Premier League. El-Olympi werd in 1966 landskampioen. Het Alexandriëstadion is het belangrijkste voetbalstadion in de stad en hierin zijn bij verschillende edities wedstrijden voor de Afrika Cup gespeeld. Iets ten westen van Alexandrië bevindt zicht het Borg El Arabstadion. Dit is een van de grootste stadions van Afrika.
Andere steden met de naam Alexandrië.
Er zijn zeer veel steden die Alexandrië heten of hebben geheten. Tijdens de veldtochten van Alexander de Grote werden veel plaatsen naar hem genoemd.
De Turkse vorm van de naam Alexandrië is Iskenderiye, en de Turkse stad Iskenderiye (modern Turks İskenderun) is dus een van de Alexandriës. In het Arabisch is al- een voorzetsel, vandaar dat ze Alexander "Exander" noemden, of met verwisseling van de medeklinkers Eskander of Iskander of Iskender. Ook het Albanese Shkodër heeft vroeger de naam Iskenderiye gehad. Ook in Irak ligt een Iskanderia. Andere steden die als Alexandrië zijn gesticht zijn Herat, Farah, Kandahar, Chodzjand, Gazhni, Charikar, Bagram en Termiz.
In het Italiaanse gewest Piëmont is een hele provincie die net als de hoofdstad Alessandria zo heet.
In de Verenigde Staten liggen diverse plaatsen met de naam Alexandria: Alexandria (Kentucky), Alexandria (Louisiana), Alexandria (Virginia), Alexandria (Minnesota).

</doc>
<doc id="23718" url="https://nl.wikipedia.org/wiki?curid=23718" title="Eufemisme">
Eufemisme

Een eufemisme is een stijlfiguur waarmee iets mooier, vriendelijker of minder onaangenaam wordt voorgesteld dan het in werkelijkheid is.
Vaak gaat het om het in andere, minder confronterende bewoordingen weergeven van zaken waarop een algemeen taboe rust. Het gebruik van eufemismen wordt met andere woorden sterk bepaald door gevoelswaarde (connotatie).
Etymologie.
'Eufemisme' komt van Oudgrieks εὖ ("eu"): goed, en φήμη ("phḗmē"): mededeling of bericht.
Toepassingen.
Eufemismen worden gebruikt om onaangename zaken te beschrijven met woorden die van zichzelf niet aanstootgevend zijn. Dit is nogal eens gewenst in public relations en politiek. Met name onderwerpen die aan een hevige maatschappelijke beroering onderhevig zijn, geven aanleiding tot het ontstaan van eufemismen. Het gebruik van eufemismen is dan ook een reeds lang bestaande techniek van machthebbers om hun acties mooier te doen voorkomen dan ze in werkelijkheid zijn.
Geschiedenis en politiek.
Eufemismen worden geregeld door overheden gebruikt voor omstreden historische gebeurtenissen. Een voorbeeld is de door de toenmalige Nederlandse regering gebezigde term "Politionele Acties" voor het militair optreden in 1945-1949 om de Indonesische onafhankelijkheidsstrijd de kop in te drukken. Evenzo spraken de Russische autoriteiten (onder wie president Poetin) lange tijd van een "speciale militaire operatie" ter aanduiding van de in 2022 begonnen Russische inval in Oekraïne.
Andere voorbeelden:
Bedrijfsleven.
Enkele voorbeelden van gangbare eufemismen met betrekking tot het bedrijfsleven:
Alledaags leven.
Er bestaan ook allerlei eufemismen voor minder prettige zaken uit het dagelijks leven:
Medische wereld.
Ook ernstige ziekten worden vaak met eufemismen aangeduid. Zo werd in vroeger tijden verzachtenderwijs gesproken van de "gave Gods" of (wat minder eufemistisch) de "zwarte dood" voor de pest en van "tuberculose" (naar de medische omschrijving "Mycobacterium Tuberculosis") ter vervanging van "tering" en "witte pest". Spoedig was ook het woord "tuberculose" beladen en sprak men van "tbc" en vervolgens van "tb". Naarmate de machteloosheid om deze ziekten te bestrijden groter werd, nam het aantal eufemismen navenant toe.
Artsen, diplomaten en andere professionals gebruiken soms ook bedekte termen, die alleen onder elkaar betekenis hebben.
Indeling.
Naar doel.
Er zijn in het algemeen vijf redenen te onderscheiden om een eufemisme te gebruiken:
Naar vorm.
Eufemismen zijn qua vorm in een aantal categorieën onder te verdelen:
Woordverandering.
Als een woord of soms een hele zin tot een eufemisme verwordt, vervalt de oude betekenis meestal. Dit verschijnsel heet in het Engels "taboo deformation". In eufemismen veranderde woorden laten in de taal hun sporen achter. Uit de studie van het Indo-Europees zijn verschillende voorbeelden bekend, zoals de woorden voor "beer" (*rktos) en "wolf" (*wlkwos). Deze woorden hebben een moeilijke etymologie als gevolg van taboo deformation. Het Germaanse woord "beer" betekent "bruine man". Het Slavische equivalent (*"medu-ed-") betekent "honing-eter".
De connotatie van een woord verandert sneller dan de denotatie. Hierdoor is het spreken in eufemismen vrij subjectief.
Context.
Of een woord of uitdrukking een eufemisme is hangt vaak af van de context (zie bovenstaande voorbeelden). De uitdrukking "visueel gehandicapt" kan worden beschouwd als een eufemisme voor het woord "blind", maar kan ook worden gebruikt om mensen met een beperkte gezichtshandicap aan te duiden. Hetzelfde geldt voor "gehoorgestoord" ter vervanging van "doof".
Sarcasme.
De mooie of vriendelijkere voorstelling kan soms ook sarcastisch bedoeld zijn, bijvoorbeeld "de boel verbouwen" voor vernielen en de term "liquidatie" (een term voor finale schuldvereffening uit het faillissementsrecht) werd zo bijvoorbeeld een synoniem voor moord. In dit soort gevallen is er dus geen sprake van een eufemisme in eigenlijke zin, aangezien hier in plaats van een verzachtend eerder een tegengesteld (dus versterkend) effect beoogd of bereikt wordt. Zie ook understatement.
Tredmolen van het eufemisme.
Eufemismen zijn sterk aan slijtage onderhevig. Door het veelvuldige gebruik ervan worden het vrijwel altijd na kortere of langere tijd zelf juist taboewoorden. Dit kan op den duur leiden tot een hele cyclus van woorden die aanvankelijk een verzachtende functie hadden en gaandeweg weer vervangen moesten worden. In de taalkunde heet dit proces de "tredmolen van het eufemisme".
Enkele voorbeelden van op deze manier ontstane "eufemismenreeksen" in het Nederlands:
Verwante begrippen.
Nauw verwant aan het eufemisme zijn woorden die worden ingevoerd als politiek correct alternatief voor woorden die door sommigen als te beladen kunnen worden ervaren. Voorbeelden zijn:
Een eufemisme kan de vorm hebben van een allusie.
Stijlfiguren die tot op zekere hoogte verwant zijn aan het eufemisme zijn het understatement en de litotes. Een belangrijk verschil is dat deze twee laatste stijlfiguren niet noodzakelijkerwijs betrekking hebben op iets negatiefs. Daarnaast is het effect ervan vaak juist versterkend, in plaats van verzachtend zoals bij eufemismen.
Exact tegengesteld aan het eufemisme is het dysfemisme.

</doc>
<doc id="23721" url="https://nl.wikipedia.org/wiki?curid=23721" title="De zeven wereldwonderen">
De zeven wereldwonderen



</doc>
<doc id="23723" url="https://nl.wikipedia.org/wiki?curid=23723" title="Kula (ritueel)">
Kula (ritueel)

Kula is een jaarlijks terugkerend magisch ritueel waarbij waardevolle voorwerpen in een wijde ring van eilanden in Zuidoost-Melanesië met de klok mee of tegen de klok in volgens een vaste route worden uitgewisseld. Rode schelpenkettingen worden kloksgewijs geruild, terwijl witte armbanden de andere richting opgaan. Omdat in principe een gesloten ruilcircuit wordt gevormd, komen de meeste voorwerpen uiteindelijk weer bij de oorspronkelijke bezitter terecht. Soms gebeurt dit pas na een aantal jaren. 
Het ritueel wordt uitgevoerd volgens vaste regels en voorschriften. Afwijken hiervan kan kwalijke gevolgen hebben voor de overtreder. Ook gelden er een aantal taboes. 
De kula begint met een expeditie van kano's naar een ander eiland. Hier vindt de ceremoniële uitwisseling van de voorwerpen plaats. Bij de uitwisseling worden soms mythische verhalen verteld. Meestal gaat een deelnemer aan de kula een vaste ruilrelatie aan met degene waarmee hij sieraden uitwisselt. Vrijwel elke handeling bij de transactie wordt omgeven door magie. 
Het doel van dit ritueel is om het eigen prestige te vergroten, de onderlinge banden te versterken, vaste handelspartners te vinden en de vrede te bewaren. In sommige opzichten heeft het veel weg van een spel. 
Het is uitvoerig beschreven door de Britse antropoloog van Poolse afkomst Bronisław Malinowski in "Argonauts of the Western Pacific: An Account of Native Enterprise and Adventure in the Archipelagoes of Melanesian New Guinea" (1922).

</doc>
<doc id="23725" url="https://nl.wikipedia.org/wiki?curid=23725" title="Noord Ierland">
Noord Ierland



</doc>
<doc id="23727" url="https://nl.wikipedia.org/wiki?curid=23727" title="℮-teken">
℮-teken

Het ℮-teken (ook EEG-teken of geschat-symbool (Engels: "estimated sign") genoemd) is een teken in de vorm van een gestileerde kleine letter e dat in Europa op voorverpakkingen gevonden kan worden voor het aanduiden van de hoeveelheid volgens een genormeerd systeem.
Het is wettelijk verplicht om op een voorverpakking de nominale hoeveelheid aan te geven. Het staat de verpakker vrij voorverpakkingen af te vullen volgens het systeem van het ℮-teken. Als dit systeem wordt gevolgd, heeft nominale hoeveelheid betrekking op de gemiddelde hoeveelheid product in de voorverpakking. Tevens moet de werkelijke hoeveelheid product in de voorverpakkingen goed en aantoonbaar worden beheerst, volgens een erkend systeem.
Als de nominale hoeveelheid zonder e-teken wordt vermeld, moet elke voorverpakking ten minste de hoeveelheid product bevatten die op het etiket staat en worden afwijkingen naar beneden niet getolereerd.
Achtergrond.
Het ℮-teken staat op verpakkingen van voorverpakte waren die zijn afgevuld in overeenstemming met de Europese Richtlijn 1976/211/EEG. In Nederland was deze Richtlijn geïmplementeerd in het Hoeveelheidsaanduidingenbesluit en is per 1 januari 2015 vervangen door het "Warenwetbesluit hoeveelheden voorverpakkingen".
De reikwijdte van het Besluit beperkt zich tot voorverpakkingen met een vooraf bepaalde gedeclareerde hoeveelheid tussen 5 g of ml en 10 kg of l, die zijn afgevuld zonder dat de consument aanwezig was en waarvan de hoeveelheid product niet gewijzigd kan worden zonder de verpakking te openen of beschadigen.
Het symbool geeft aan dat:
Toegestane onnauwkeurigheid:
Het ℮-teken mag worden gebruikt bij toepassing van een door de Nederlandse Voedsel- en Warenautoriteit erkend bedrijfscontrolesysteem, nadat er metrologisch advies over is uitgebracht door de in het Besluit bedoelde metrologische instantie (NMi Certin).
Het is verboden een teken dat op het ℮-teken lijkt of ermee verward kan worden op verpakkingen te gebruiken.
Het symbool is te vinden in Unicode onder U+212E, in HTML onder code &amp;#8494;.
Controle.
Keuringsambtenaren van de Nederlandse Voedsel- en Warenautoriteit controleren door middel van een feitelijk onderzoek middels steekproeven van waren uit partijen genomen op het in de bovenstaande tabel aangegeven goedkeur- onderscheidenlijk afkeurcriterium. Consumenten die afwijkingen constateren kunnen daarvan aangifte doen via de website van de NVWA of via hun telefoonnummer 0900-0388 (de warenklachtenlijn).

</doc>
<doc id="23729" url="https://nl.wikipedia.org/wiki?curid=23729" title="Godspeed You! Black Emperor">
Godspeed You! Black Emperor

Godspeed You! Black Emperor (afgekort "Godspeed", of "GYBE", voorheen "Godspeed You Black Emperor!") is een Canadese post-rockband.
Biografie.
Godspeed You Black Emperor! (toen nog met het uitroepteken aan het eind) werd opgericht in 1994, door gitaristen Efrim Menuck en Mike Moya, en bassist Mauro Pezzente; in eerste instantie bestond "Godspeed" dus uit drie bandleden.
In de eerste jaren vonden er veel wisselingen van bezetting plaats en op een gegeven moment bestond de band uit vijftien leden. Rond 1998 werd een wat stabielere bezetting gevormd bestaande uit negen bandleden. In 2003 ging de band tijdelijk uit elkaar, maar in 2010 kwamen acht bandleden weer bij elkaar om te toeren en een nieuw album op te nemen.
De belangrijkste muziekinstrumenten die Godspeed gebruikt, zijn gitaren en basgitaren, snaarinstrumenten (onder andere viool en cello), en percussie. Daarnaast wordt af en toe gebruikgemaakt van onder andere de tuba en xylofoon. Godspeed gebruikt nauwelijks zang in hun composities, wel wordt gebruikgemaakt van samples met gesproken tekst. In de bezetting sinds 2010 bestaat de band uit twee drummers, twee bassisten, drie gitaristen en een violist.
Tijdens liveoptredens wordt de muziek aangevuld met filmbeelden. Over het algemeen zijn dit 8mm-films in zwart-wit die steeds stukken uit dezelfde scène herhalen.
Godspeed houdt zich graag afzijdig van alles wat als "mainstream" aangeduid zou kunnen worden en geeft zo min mogelijk interviews af. De bandleden zijn van mening dat de muziek vele malen belangrijker is dan de bandleden. In interviews mogen daarom geen persoonlijke vragen gesteld worden en het vermelden van achternamen van bandleden wordt grotendeels vermeden. Over het persoonlijke leven van de bandleden is weinig bekend. Degene die nog het meest contact heeft met de pers is Efrim Menuck. Hij wordt daarom wel - tegen wil en dank - als de frontman van de band gezien.
In 2002 zou de band een concert geven in de 013-concertzaal in Tilburg. De band werd echter door een medewerker van de Effenaar (Eindhoven) aangesproken op een principeafspraak gemaakt met Efrim na het Silver Mt Zion concert van 25 januari 2001. Hierop annuleerde Godspeed het concert in Tilburg en speelde men in Eindhoven. Dit had een kleine ruzie tussen de twee zalen tot gevolg. De Tilburgse concertzaal bracht daarbij naar buiten dat de band door een medewerker van de Effenaar (Eindhoven) getipt zou zijn dat deze zaal gesponsord werd door de multinational PepsiCo.
In januari 2011 trad de band op in Nederland en België, tijdens hun comebacktournee. Na tien jaar van stilte rondom de band kondigde het label geheel onverwacht een compleet nieuw album aan, genaamd "'Allelujah! Don't Bend! Ascend!". Het nieuwe album werd op 2 oktober aangekondigd en kwam op 15 oktober 2012 uit in Europa en op 16 oktober in de rest van de wereld. Lp-versies van het album waren al te koop na afloop van liveconcerten in 2012. In 2015 is opnieuw een album verschenen, getiteld "Asunder, Sweet and Other Distress".
Bandnaam.
De bandnaam "Godspeed You! Black Emperor" verwijst naar "Goddo supiido yuu! Burakku emparaa" (1976), de eerste film van de Japanse regisseur Mitsuo Yanagimachi, een zwart-witfilm over een motorbende. Tot 2002 werd de bandnaam geschreven als "Godspeed You Black Emperor!" met het uitroepteken aan het einde.
Bandleden.
Huidige bandleden
Voormalige bandleden
Tijdlijn

</doc>
<doc id="23730" url="https://nl.wikipedia.org/wiki?curid=23730" title="Historicus">
Historicus

Een historicus of historica (ook wel: geschiedwetenschapper, historiograaf of geschiedkundige) is iemand die historisch onderzoek verricht en hierover publiceert. 
De persoon in kwestie heeft een universitaire opleiding voltooid en ten minste de academische graad van master of doctorandus (drs.) behaald, in tegenstelling tot de amateurhistoricus die zich met historisch onderzoek bezighoudt en hiervan verslag doet in publicaties en geen wetenschappelijke opleiding heeft genoten. Een uitzondering op dit laatste vormt degene die - op grond van eigen verdiensten op het terrein van historisch onderzoek en geschiedschrijving - aan een universiteit een eredoctoraat ("doctoraat honoris causa") heeft ontvangen.
Historici zijn vaak gespecialiseerd in een bepaald thema of tijdperk.
Methoden.
Er zijn historici die bewust subjectieve beschrijvingen geven van historische verschijnselen, bijvoorbeeld om het verhaal te verlevendigen. Een voorbeeld is de "Herfsttij der Middeleeuwen" van Johan Huizinga. 
Andere historici zijn theoretisch ingesteld en maken grondige analyses van historische gebeurtenissen waarbij geprobeerd wordt de grote lijnen van de geschiedenis te ontrafelen. Een voorbeeld is het boek "De mechanisering van het wereldbeeld" van Eduard Jan Dijksterhuis. Leopold von Ranke was in de negentiende eeuw de eerste historicus die streefde naar het weergeven van geschiedenis 'zoals het echt geweest' ("wie es eigentlich gewesen") is.
Universitaire graad.
Met de term historicus wordt iemand bedoeld die aan een universiteit een academische graad van ten minste master of doctorandus in de geschiedwetenschappen behaald heeft. In het bijzonder geldt dit voor degene, die daarna ook actief werkzaam is op het gebied van de geschiedwetenschap, geschiedenisonderwijs en geschiedschrijving. Soms wordt ook de term historica gebezigd wanneer verwezen wordt naar een vrouwelijk historicus.

</doc>
<doc id="23732" url="https://nl.wikipedia.org/wiki?curid=23732" title="Francine Graton">
Francine Graton

Francine Graton (Elsene, 10 maart 1932 - Ukkel, 28 mei 2011), geboren als Francine Vandenbosch, was een Frans scenarioschrijfster van de strip "De Labourdets".
De tekeningen bij deze strip zijn van haar echtgenoot Jean Graton. Francine Graton verzorgt tevens de inkleuring van de strip Michel Vaillant en was ook coscenarist voor enkele albums.

</doc>
<doc id="23733" url="https://nl.wikipedia.org/wiki?curid=23733" title="De Labourdets">
De Labourdets

De Labourdets is een Franse stripreeks van Francine Graton (scenario) en Jean Graton (tekeningen).
De strip verscheen in 1965 voor het eerst in het Franse damesweekblad "Chez Nous". 
In totaal zijn er van deze strip negen delen verschenen. Recent werden negen albums heruitgegeven door de "Edtions Graton" in de reeks "Onuitgegeven Toppers", waarin oud werk van Jean Graton gepubliceerd wordt.

</doc>
<doc id="23734" url="https://nl.wikipedia.org/wiki?curid=23734" title="Lou">
Lou



</doc>
<doc id="23735" url="https://nl.wikipedia.org/wiki?curid=23735" title="Geschiedkundige">
Geschiedkundige



</doc>
<doc id="23736" url="https://nl.wikipedia.org/wiki?curid=23736" title="Pub">
Pub



</doc>
<doc id="23737" url="https://nl.wikipedia.org/wiki?curid=23737" title="Auguste Kerckhoffs">
Auguste Kerckhoffs

Jean Guillaume Auguste Victor François Hubert Kerckhoffs (Nuth, 19 januari 1835 - Därligen, 9 augustus 1903), ook wel bekend onder de achternaam "Kerckhoffs van Nieuwenhoff", was een Nederlands linguïst en cryptograaf, en wordt tegenwoordig nog steeds geciteerd vanwege "Kerckhoffs' principes" voor de cryptografie. Zijn essay "La Cryptographie Militaire" wordt beschouwd als een mijlpaal in de cryptografie.
Biografie.
Auguste Kerckhoffs werd geboren op de hoeve Nieuwenhof in Nuth. Zijn vader, Jean Kerkhoffs, was griffier en in de Belgische tijd van 1830 tot 1836 burgemeester van Nuth. Auguste studeerde van oktober 1847 tot augustus 1852 aan het internaat in Rolduc in Kerkrade en om zijn Engels te verbeteren woonde hij anderhalf jaar in Engeland. Hij studeerde filosofie en natuurwetenschap aan de universiteiten van Luik en Leuven. Hij gaf les in moderne talen in Eindhoven en begeleidde Clarence Prentice, zoon van de oprichter van de Louisville Journal, op zijn reis door West-Europa. In 1860 verhuisde hij naar Frankrijk.
Hij was aanvankelijk privéleraar. In 1863 doceerde hij moderne talen in Meaux en Melun bij Parijs. Hij trouwde in 1864 met Marie Émilie Thévenin, een kleindochter van Antoine Joseph Santerre, en kreeg in 1865 een dochter, Pauline. 
In 1870 sloot hij zich aan bij de Nationale Garde.
In 1873 verkreeg hij het Franse burgerschap. 
Hij nam in 1873 verlof en studeerde filologie aan de universiteiten van Bonn en Tübingen, waar hij in 1876 zijn doctoraat behaalde. Hij voorzag in zijn levensonderhoud door les te geven aan José Ferreira Pereira Felício, 2e graaf van São Mamede, die later secretaris werd van koning Karel I van Portugal. Toen hij terugkeerde naar Parijs gaf hij les aan de twee andere kinderen van de familie São Mamede. Kerckhoffs werd er voor beloond met de rang van Commandeur in de Portugese Orde van Christus. Tevens was hij Officier in Portugese Orde van Sint-Jacob van het Zwaard. Rond deze tijd schreef hij zijn magnum opus, "La Cryptographie Militaire" (1883). Zijn publicatie plaatste hem onmiddellijk in de voorhoede: hij zou, vaak samen met Hippolyte Désiré Josse, Étienne Bazeries en Paul Valerio, worden genoemd als een van de toonaangevende cryptografen van zijn tijd. Vanaf 1881 onderwees hij Duits aan het École des hautes études commerciales de Paris (HEC), maar moest het instituut in 1891 verlaten vanwege zijn kritiek op een examinator van het ministerie. 
Hij werd onderwijzer in Mont-de-Marsan en later in Lorient. Zijn dochter stierf in 1893 en Kerckhoffs nam in 1895 ontslag. Uiteindelijk stierf hij in 1903 in het station van Därligen in Zwitserland toen hij werd overreden door een trein. Hij werd begraven op de Cimetière du Montparnasse in Parijs.
Cryptologie.
Auguste Kerckhoffs is vooral bekend om twee essays, oorspronkelijk gepubliceerd in 1883 in "Le Journal des Sciences Militaires". Deze essays, getiteld "La Cryptographie Militaire", bevatten aanbevelingen waaraan cryptografische systemen moesten voldoen. In 64 pagina's gaf hij een inzicht in de stand van zaken in de cryptologie. Hij poneerde zes stellingen, "Kerckhoffs' principes", voor het ontwerp van versleutelde communicatie, waarvan de tweede de bekendste is geworden.
In het bijzonder de tweede stelling is nog steeds leidend voor moderne transparante cryptografische systemen en wordt meer gangbaar als volgt geschreven: "De beveiliging door een versleutelingssysteem mag niet afhangen van de geheimhouding van het systeem, maar alleen van de geheimhouding van de sleutel". Dit noemt men ook het principe van Kerckhoffs.
Hoe Kerckhoffs aan zijn cryptografische kennis kwam is onbekend.
Volapük.
In het begin van de jaren tachtig van de 19e eeuw raakte Kerckhoffs geïnteresseerd in de kunsttaal Volapük en hij werd al spoedig een prominent lid van de Volapükbeweging. Hij spande zich in voor de verspreiding van deze taal in Frankrijk, Spanje en Scandinavië en was enkele jaren lang secretaris-generaal van de door hem in 1885 opgerichte "Association française pour la propagation du Volapük". Hij publiceerde vele boeken en artikelen over deze taal, onder meer een over de grammatica, een uitgebreide taalcursus en een woordenboek Volapük-Frans/Frans-Volapük. Ook gaf hij vele lezingen. Hij werd op het tweede Volapük congres in München aangewezen tot leider van de Internationale Academie van Volapük, een taak die hij van 1887 tot 1891 vervulde. Hiermee was hij feitelijk de tweede man van de Volapükbeweging onder de uitvinder Johann Martin Schleyer.
Kerckhoffs vond dat Volapük vooral een eenduidige communicatie voor wetenschap en commercie moest dienen en vereenvoudigd moest worden. In 1887 creëerde hij zelfs een eigen versie van het Volapük, het "Nuvo-Volapük". Deze hervormingsgezindheid bracht hem in conflict met Schleyer, die geneigd was de taal als zijn persoonlijk eigendom te beschouwen en elke hervorming van de hand wees. Het conflict escaleerde na het Volapükcongres van 1889, toen Schleyer de voltallige academie naar huis stuurde en daarna in Konstanz een nieuwe academie oprichtte. In 1892 trad Kerckhoffs terug. Dit schisma heeft, naast de concurrentie met het opkomende Esperanto, geleid tot de teloorgang van de eens zo succesvolle Volapükbeweging. Het zou hierna tot de jaren dertig van de twintigste eeuw duren tot een andere Nederlander, de arts Arie de Jong, de beweging weer enig nieuw leven wist in te blazen.

</doc>
<doc id="23738" url="https://nl.wikipedia.org/wiki?curid=23738" title="Joseph P. Kennedy Sr.">
Joseph P. Kennedy Sr.



</doc>
<doc id="23739" url="https://nl.wikipedia.org/wiki?curid=23739" title="Nicola (zangeres)">
Nicola (zangeres)



</doc>
<doc id="23741" url="https://nl.wikipedia.org/wiki?curid=23741" title="Zalm (dier)">
Zalm (dier)



</doc>
<doc id="23742" url="https://nl.wikipedia.org/wiki?curid=23742" title="Dobbelstenen">
Dobbelstenen



</doc>
<doc id="23743" url="https://nl.wikipedia.org/wiki?curid=23743" title="Reinhoud">
Reinhoud



</doc>
<doc id="23744" url="https://nl.wikipedia.org/wiki?curid=23744" title="Holenbeer">
Holenbeer

De holenbeer ("Ursus spelaeus") was een grote berensoort die leefde tijdens het Pleistoceen. Hij kwam voor in grote delen van Europa, van het zuiden van Engeland tot in de Kaukasus. De mannelijke exemplaren konden tot 3,5 meter hoog zijn wanneer ze op hun achterpoten stonden en tot rond 600 kilo wegen. Dit is ongeveer drie keer het gewicht van een doorsnee Europese bruine beer en even zwaar als de grootste hedendaagse beren, er waren ook exemplaren van 1000 kilo. De holenbeer en de bruine verschilden niet alleen in grootte, maar weken ook in andere opzichten van elkaar af. Zo werd de holenbeer onder meer gekenmerkt door een minder geprononceerde snuit en een lager voorhoofd. Zijn voorpoten waren langer en sterker dan zijn achterpoten. De holenbeer at hoofdzakelijk plantaardig voedsel.
Resten zijn aangetroffen in samenhang met vroege menselijke bewoning, onder meer in de Hermannshöhle in Duitsland. Ook in Nederland zijn fossiele resten gevonden.
Op het eiland Groot-Ljachovski in Siberië werd in 2020 een zo goed als intact karkas van een beer gevonden. Onderzoekers dachten in eerste instantie dat het een holenbeer betrof van tussen de 22.000 en 39.500 jaar geleden, maar later bleek het een bruine beer van slechts 4.500 jaar geleden te zijn.
In populaire cultuur.
In Jean Marie Auels roman 'De stam van de holenbeer' is de holenbeer ('Ursus' genoemd) de oppergod van de neanderthalers, omdat hij de mensen heeft geleerd om in grotten te wonen. Het gegeven dat de beer bij mensen in een grot leefde is in het boek opgenomen.

</doc>
<doc id="23745" url="https://nl.wikipedia.org/wiki?curid=23745" title="Linguist">
Linguist



</doc>
<doc id="23746" url="https://nl.wikipedia.org/wiki?curid=23746" title="Lapis lazuli">
Lapis lazuli

Lapis lazuli of lazuursteen is een ondoorzichtig gesteente met een intense azuurblauwe kleur. Het wordt voornamelijk gewonnen in Afghanistan.
Samenstelling en eigenschappen.
De belangrijkste component van lapis lazuli is lazuriet (25% tot 40%), een veldspaatvervanger met de chemische formule (Na,Ca)8(AlSiO4)6(S,SO4,Cl)1-2. Andere belangrijke componenten zijn: calciet (wit), sodaliet (blauw) en pyriet (geel - metallisch glanzend). Verder kunnen ook de mineralen augiet, diopsiet, enstatiet, mica's, hauyniet, hornblende, "geyeriet" (een zwavelrijke variëteit van lollingiet) en noseaan in lapis lazuli voorkomen.
Lapis lazuli is voor een edelsteen niet bijzonder hard. Op de schaal van Mohs is de hardheid 5,5, wat betekent dat de steen gemakkelijk door hardere edelstenen gekrast kan worden. Het is daarom niet verstandig juwelen met lapis lazuli samen met hardere edelstenen op te bergen.
Lapis lazuli ontstaat meestal door contactmetamorfose in kristallijne marmer.
Uiterlijk.
Als edelsteen zijn vooral de intens blauwe stenen gewild, liefst licht goudkleurig gespikkeld met pyriet ("gouden glitters"). Witte calcietaders maken de steen waardeloos. Lapis lazuli met te veel calciet en pyriet is ook minder gewild. Kleine hoeveelheden pyriet helpen echter een steen als "echt" te identificeren en brengen de waarde niet naar beneden.
De beste kwaliteit lapis wordt in Afghanistan en Chili gevonden, maar er zijn ook vindplaatsen verder noordelijk in Centraal-Azië en China.
Naamgeving.
"Lapis" is Latijn voor 'steen' en "lazuli" is de genitief van het Middellatijnse "lazulum", dat een verbastering is van het Arabische "lāzaward", dat weer afkomstig is van het Perzische "Lāžward" (لاژورد), de naam van mijnen in Turkestan waar lapis lazuli werd gevonden. De naam van deze plaats raakte verbonden aan het blauwe gesteente en uiteindelijk ook met zijn kleur. Het Nederlandse woord "azuur" is, net als de Spaanse en Portugese woorden "azul", het Italiaanse "azzurro", het Franse "azur" en het Engelse "azure" een cognaat.
Vanaf de 13de eeuw importeren Venetianen de blauwe halfedelsteen. Om hieruit pigment te verkrijgen vergruisden zij de stenen, vermengden het met een deeg van hars, was, gom en lijnzaadolie. Daarna werd de bal drie dagen gekneed in een pot met water, waarbij het pigment naar de bodem zinkt. Na droging kan het pigment worden verkocht.
Geschiedenis.
Lapis lazuli was al sinds de oudheid bekend. Er werd in de stad Ur al in 4000 v.Chr. in gehandeld. Het was een van de handelsproducten van de handel tussen Sumer, Dilmun en Meluhha. Het was ook in het oude Egypte zeer geliefd. Het werd bijvoorbeeld gebruikt voor het dodenmasker van Toetanchamon. Er was in het hele Midden-Oosten zo veel vraag naar dat er al in de 13e eeuw v.Chr. imitaties vervaardigd werden. Uit de stad Sidon zijn bijvoorbeeld rolzegels bekend van koning Annipi en zijn vader Adummu die met behulp van kobalt-zouten een donkerblauwe kleur gegeven zijn. Men gebruikte lapis lazuli ook in gemalen vorm als een blauwe kleurstof (ultramarijn), die ook in de schilderkunst van de renaissance zeer geliefd was.
De archeologische ontdekking van minuscule deeltjes Lapis lazuli op de tanden van een 11e- tot 12e-eeuwse Duitse kloosternon in het Duitse Dalheim toont mogelijk aan dat vrouwen een rol speelden bij het illustreren van manuscripten. Deze ontdekking zou namelijk kunnen impliceren dat deze op 45 à 60-jarige leeftijd gestorven vrouw, boekillustraties heeft gemaakt met de toen zeer kostbare kleurstof ultramarijn, in essentie gemalen lapis lazuli.

</doc>
<doc id="23748" url="https://nl.wikipedia.org/wiki?curid=23748" title="Région Wallonne">
Région Wallonne



</doc>
<doc id="23750" url="https://nl.wikipedia.org/wiki?curid=23750" title="Marcel Duchamp">
Marcel Duchamp

Marcel Duchamp (Blainville-Crevon, 28 juli 1887 - Neuilly-sur-Seine, 2 oktober 1968) was een Frans kunstenaar. In zijn loopbaan werkte hij aanvankelijk als kunstschilder en later als beeldhouwer. Hij werkte als futurist, dadaïst en surrealist. In zijn latere leven was hij een zeer sterke schaker. Duchamp was de eerste die een nauwelijks aangeraakt industrieel product als kunstwerk presenteerde. Zijn oeuvre was van grote invloed op latere ontwikkelingen in de moderne kunst zoals conceptuele kunst en minimal art.
Levensloop.
Marcel Duchamp werd geboren in een kunstenaarsgezin met zijn aanvankelijk even bekende broers Raymond Duchamp-Villon en Jacques Villon. In 1902 begon hij te schilderen in neo-impressionistische stijl. Vanaf 1910 begon hij de stijl van Paul Cézanne aan te hangen en sloot hij zich aan bij de Puteaux-groep van zijn broer Jacques, ook schilderde hij een tijd in de stijl van het Kubisme. In januari 1912 werd Duchamp echter gedwongen zijn "Nu descendant un escalier no 2" ('Naakt de trap afdalend')) te verwijderen uit een tentoonstelling van de Salon des Indépendants in Parijs, waarna hij zich uit de Puteaux-groep terugtrok. Een jaar later veroorzaakte "Nu descendant un escalier no 2" grote ophef op de Armory Show in New York, waardoor Duchamp internationaal bekendheid verwierf.
Relevant voor het begrip van zijn humoristische manier van kunst maken is dat hij aan het begin van zijn carrière regelmatig cartoons tekende voor tijdschriften. Duchamp heeft zichzelf in zijn hele leven niet van zijn kunst onderhouden, alhoewel hij zijn "Grote Glas" wel schonk aan de mensen die hem na zijn eerste aankomst in de VS onderdak verleenden.
Na 1913 wendde hij zich af van de schilderkunst en monteerde een fietswiel op een krukje ("Roue de bicyclette"). Dit werk maakte hij puur voor zijn eigen genoegen; het werd in die tijd niet tentoongesteld, maar achteraf werd het toch beschouwd als een vroege aanloop tot het dadaïsme. In 1915 vertrok hij naar New York.
Duchamp was een van de eersten die een alledaags voorwerp presenteerde als een kunstwerk (een readymade). Dit was een mijlpaal voor de hedendaagse beeldende kunst en Duchamp riep hiermee kunstfilosofische vragen op over de aard en functie van kunst.
Fountain.
"Fountain" was een industrieel vervaardigd urinoir - liggend gepresenteerd, betiteld en gesigneerd met "R. Mutt" 1917 - dat in 1917 anoniem werd ingezonden voor een juryloze expositie te New York, waarvan Duchamp medeorganisator was. Men nam de inzending echter niet serieus en dacht dat het om een grap of belediging van de organisatie van de expositie ging. Het werk werd daarom geweigerd.
De ondertekening van het werk met "R. Mutt" leidde tot allerlei speculaties. Kunstkenners gaan er meestal van uit dat Duchamp het onder een pseudoniem inzond om de bereidheid van de organisatie te testen kunstwerken te aanvaarden die niet voldeden aan conventionele esthetische en morele normen, en om een debat op gang te brengen over de waarde van originaliteit en de autoriteit van de kunstenaar. Anderen, zoals William Camfield, Irene Gammel en John Higgs wijzen erop dat Duchamp zelf, in een brief aan zijn zus op 11 april 1917, toegaf, dat niet hij maar een van zijn vrouwelijke kennissen het urinoir had ingezonden. Duchamp heeft deze vriendin nooit bij naam genoemd, maar er werden twee kandidaten voorgesteld: de dadaïstische kunstenares Elsa von Freytag-Loringhoven, en Louise Norton, die een essay bijdroeg aan The Blind Man over 'Fountain'. De Britse kunsthistoricus Glyn Thompson en biografe Irene Gammel constateerden dat Elsa von Freytag-Loringhoven de pot signeerde. Het is haar handschrift en "R. Mutt" is haar woordgrapje. In 2004 werd "Fountain" door een panel van vijfhonderd zogenaamde kunstkenners verkozen tot invloedrijkste kunstwerk van de twintigste eeuw.
In 1923 verklaarde hij zijn eerste grote werk "La Mariée mise à nu par ses célibataires, même" (het "Grote Glas") waarmee hij in 1915 na zijn aankomst in New York begonnen was, definitief onvoltooid. Met dit werk, een olieverfschildering op glasplaten met draad en stof, was hij meer geaffilieerd met het surrealisme.
Nadien gaf hij de kunst op om niet onverdienstelijk te gaan schaken, waarin hij zelfs een grootmeestertitel behaalde. Hij begaf zich weer naar Frankrijk en vertrok pas na de Duitse bezetting van Frankrijk weer naar de VS. In het verborgene werkte hij tot zijn dood nog aan "Etant donnés: 1. la chute d'eau/2. le gaz d'éclairage", een installatie bestaande uit een deur met twee kijkgaten die uitzicht gaven op een landschap met daarin een erotisch vrouwelijk naakt, rustend op een takkenbos, dat een gaslamp vasthoudt. Beide grote werken zijn te zien in Philadelphia. Beide werken hebben onder meer de onzichtbare krachten en werkingen van de menselijke seksualiteit als onderwerp, maar verbeelden het op complementaire wijze. Ook werkte hij aan een multiple bestaande uit een 'doos in een koffer' ("La boite-en-valise") gevuld met 69 verkleinde reproducties van zijn eerdere werk.
Duchamp kan, samen met Picasso, Kandinsky en Matisse als de grootvader van de hedendaagse kunst beschouwd worden, en met name als het om de nieuwere kunstvormen als installaties en conceptuele kunst gaat, waar hij in alle richtingen (zelfs in de richting van de videokunst, met zijn film "Anemic Cinema") zeer belangrijke stappen heeft gezet.
Minder bekend maar zeker noemenswaardig zijn ook de grafische ontwerpen die Duchamp op zijn naam heeft. De aandacht voor dit aspect van zijn oeuvre is eerder van recente datum, door een publicatie hierover in 1999. Duchamps fascinatie voor het gedrukte beeld zorgde voor werken zoals "Rendez-vous de Dimanche", "Cahiers d'Art" en affiches voor eigen (en ander) werk.
Schaken.
Duchamp was een verwoed en verdienstelijk schaker, die het zelfs tot Franse nationale team gebracht heeft.
Zijn verslaving aan het spel heeft bijgedragen aan een voortijdig eind van zijn huwelijk met Lydia Levassor-Sarrazin in 1927: gedurende de wittebroodsweken was hij zo druk met schaakproblemen oplossen, dat zijn vrouw op een nacht toen hij diep in slaap was, uit wanhoop de schaakstukken aan het schaakbord vastgelijmd had. Het huwelijk kwam enkele maanden later ten einde.
Het schaken heeft Duchamp ook tot diverse kunstwerken geïnspireerd. In 1963 schaakte hij met de geheel naakte Eve Babitz, toen een twintigjarige studente en kunst-groupie, in het Pasadena Art Museum in Californië tijdens een overzichtstentoonstelling en waarvan Julian Wasser een iconische foto geschoten heeft.

</doc>
<doc id="23751" url="https://nl.wikipedia.org/wiki?curid=23751" title="Kleding">
Kleding

Het dragen van kleding (ook kledij of kleren, een syncope van "klederen") in het algemeen (of juist niet) of van speciaal ontworpen kleding kan diverse redenen hebben:
De mate van lichaamsbedekking en de al dan niet daaraan toegevoegde opschik verschilt per cultuur, met name bij vrouwen en waar het rigide tradities betreft, en per situatie en per persoon. De uitersten zijn enerzijds naaktheid en de weinig verhullende schaamschelp zoals die gedragen wordt door de oorspronkelijke bevolking van Nieuw-Guinea en anderzijds het gehele lichaam bedekkende boerka zoals die gedragen wordt in Afghanistan en Pakistan.
Geschiedenis.
In een warm klimaat was de noodzaak voor kleding minimaal. Hoe meer de voorouders van de mens uit warmere klimaten naar de koudere regio's migreerden hoe vaker zij uit hun omgeving materialen gebruikten om zich te kleden, zeer waarschijnlijk met de materialen die werden verkregen als bijproduct van de jacht op voedsel, zoals dierenhuiden, of het benutten van gedroogde en samengebundelde grassen, om het lichaam gewikkeld of gebonden.
Er bestaat weinig kennis over kleding in de prehistorie, omdat kleding, gemaakt van organische materialen, snel vergaat in de bodem. Er zijn echter in 1988 naalden gevonden gemaakt uit been en ivoor die uit ongeveer 30.000 voor Christus dateren. De vindplaats hiervan was bij Kostenki in Rusland.
Parallel aan de ontwikkeling van de agrarische beschaving werden meerdere mogelijkheden gevonden wat beschikbaar was te gebruiken voor kleding. Het domesticeren van dieren leidde tot het verdere gebruik van de huiden van deze dieren. Tegelijkertijd leidde dit tot het beroep van leerlooier. De huidbedekking van sommige dieren kon gebruikt worden in de vorm van wol. Dit leidde tot het spinnen van wol en verwerken hiervan.
De ontwikkeling van landbouw leidde, naast de productie van voedsel, tot het produceren van gewassen die vezels produceerden geschikt voor spinnen en weven, bijvoorbeeld linnen en katoen. In eerste instantie zullen de geweven rechthoekige lappen direct gebruikt zijn, zoals nog steeds in veel niet-westerse culturen gebeurt. Een omslagdoek kan eenvoudig aan de persoonlijke wensen worden aangepast, bijvoorbeeld door gebruik van een speld of riem. Bovendien zijn er geen verschillende maten nodig.
Tot de middeleeuwen bestond kleding in West-Europa voornamelijk uit rechthoeken en halve cirkels. Daarna ontdekte men manieren om kleding van apart geknipte patroondelen aan elkaar te naaien en werd het patroontekenen ontwikkeld. De kleding kreeg hierdoor een veel betere pasvorm.
Kleermakers leerden ook hoe de verschillende stoffen verwerkt konden worden. In de twintigste eeuw zijn vezels van kunststof ontwikkeld die geschikt zijn voor kleding. Het maken van kleding heeft zich ontwikkeld van in eerste instantie voor eigen gebruik of de naaste familie naar een grootschalige fabricage. De distributie en de aanschaf gebeurt in winkels.
Afhankelijk van seizoenen en mode zijn er steeds wijzigingen in stijl, stof en afmetingen van de diverse kledingstukken. Kleding wordt vaak aangevuld met het gebruik van accessoires om het lichaam te verfraaien of aantrekkelijk te maken.
Lichaamsluis.
Lichaamsluis houdt zich schuil in kleding. Er wordt van uitgegaan dat de lichaamsluis pas kon ontstaan vanaf het moment dat mensen permanent kleding gingen dragen, omdat lichaamsluizen, in tegenstelling tot hoofdluizen, kleding nodig hebben om te kunnen overleven op het menselijk lichaam. Door genetisch onderzoek is vast komen te staan dat de lichaamsluis ontstaan is tussen 83.000 en 170.000 jaar geleden. Dit suggereert dat het dragen van kleding veel eerder gebruikelijk is geworden dan men dacht.
Kleding naar doelstelling.
Kleding kan worden ingedeeld naar het doel ervan. 
Kleding naar materiaalsoort.
Kleding wordt over het algemeen gemaakt van textiel, maar ook wel van andere materialen. De volgende textielsoorten worden voor kleding gebruikt:
Verder worden andere materialen in kleding verwerkt, zoals:
Indeling naar techniek.
Kleding wordt op verschillende manieren gemaakt
Onderdelen van de kleding.
Een mens draagt over het algemeen niet slechts één kledingstuk. Westerse kleding bestaat uit meestal uit gecombineerde onderdelen als:
Verder worden accessoires gedragen. Naast sieraden kunnen dat zijn:
Bevestigingsmiddelen.
Omdat kleding aangedaan moet kunnen worden en ook weer uitgetrokken, zijn er verschillende bevestigingsmiddelen ontwikkeld.
Andere landen.
Uit het buitenland komen weleens kledingstukken die in Nederland en België ook aanslaan of bekend worden. Voorbeelden zijn:

</doc>
<doc id="23752" url="https://nl.wikipedia.org/wiki?curid=23752" title="Nacht- en huiskleding">
Nacht- en huiskleding

Nacht- en huiskleding is kleding die meestal 's nachts of 's avonds gebruikt wordt om op de bank door te zakken voor de tv, of het huishouden te doen. Het is kleding waarin je je niet aan anderen wilt vertonen, vandaar dat het meestal slechts thuis en in besloten kring gedragen wordt. Ook in huiselijke kring is er een onderscheid tussen nachtkleding en comfortabele kleding waarin je kunt relaxen.
Er zijn verschillende soorten nacht- en huiskleding, onder andere:

</doc>
<doc id="23753" url="https://nl.wikipedia.org/wiki?curid=23753" title="Retsina">
Retsina

Retsina (Grieks: ρετσίνα) is een in Griekenland populaire wijnsoort met een harssmaak. Het meest gangbare type is witte wijn. Het is een erkend streekproduct.
Benaming.
Als het als roséwijn voorkomt, heet het "kokineli".
Net zoals het veel sterkere ouzo, is retsina een van de Griekse nationale dranken. Het generieke Griekse woord voor "wijn" is overigens "krasi", in het klassiek Grieks was dit "oinos", waar het woord oenologie van is afgeleid. Op etiketten van wijnflessen leest men overigens vaak "erythros oinos" dan wel "lefkos oinos"—het verschil in woorden komt door het bestaan van verschillende taalregisters in de Griekse taal. Men bestelt echter "kokkino krasi ", resp. "aspro krasi".
Geschiedenis.
Al 7000 jaar geleden werd retsina in amforen bewaard die verzegeld werden met hars van pijnbomen, waardoor de wijn op natuurlijke wijze en onopzettelijk een harssmaak kreeg. In de 1e eeuw v. Chr. begonnen de Romeinen, die niet over hars van de aleppoden beschikten, wijn in vaten te bewaren, waardoor de noodzaak van hars wegviel. In het Oost-Romeinse Rijk bleef men nog amforen met hars gebruiken.
Plinius de Oudere schreef in zijn "Naturalis historia" dat hars uit de bergen beter was. Lucius Iunius Moderatus Columella schreef in "De Re Rustica", dat hars de smaak van goede wijn bederft. Liutprand van Cremona klaagde in zijn "Relatio de Legatione Constantinopolitana", dat hij aan het hof van Nikephoros II ondrinkbare wijn met hars had gekregen.
Herkomst.
Retsina komt uit de buurt van Athene : uit Attika, Euboea en Boeotië. De druiven zijn vooral Savatiano soms versneden met Assyrtiko of Roditis. Het eiland Lemnos brengt ook een retsina muskaatwijn voort. Buiten Griekenland produceert enkel Cyprus retsina. Bekende merken zijn "Kourtakis" en "Malamatina".
Gebruik.
Om toch de oude vertrouwde harssmaak in de wijn te hebben, wordt daarom sindsdien kunstmatig 1% hars van de aleppoden, de Turkse den, de sandarak of de mastiekboom aan de wijn toegevoegd. De harssmaak kan zeer sterk variëren per merk.
Retsina smaakt volgens de liefhebbers uitstekend bij een Griekse maaltijd. In Griekse restaurants kan dit altijd bij de maaltijd besteld worden. Het beste kan hij koel bij 7 tot 9 °C geserveerd worden. Retsina wordt jong gedronken: een jaar of hoogstens twee jaar oud. Niet iedereen kan echter de smaak van retsina waarderen.

</doc>
<doc id="23755" url="https://nl.wikipedia.org/wiki?curid=23755" title="Verslavingszorg">
Verslavingszorg

De verslavingszorg is een tak van de gezondheidszorg die hulp biedt aan mensen met een verslaving.
Nederland.
Geschiedenis.
Aanvankelijk bestond de hulpverlening aan verslaafden vooral uit hulp bieden bij afkicken en het verstrekken van methadon aan heroïneverslaafden. 
Vanaf de jaren 90 van de twintigste eeuw werd de hulp verder geprofessionaliseerd. Deze professionalisering was nodig omdat inzichten in de verslavingsproblematiek veranderden, het drugsprobleem steeds groter werd - mede door de opkomst van 'nieuwe' middelen als cocaïne en amfetamine (speed) en doordat verslaafden in veel gevallen multidrugsgebruikers zijn en steeds vaker naast een verslavingsprobleem ook psychische problemen hebben, al dan niet veroorzaakt door het gebruik van drugs, alcohol of medicatie.
De verslavingszorg instellingen van tegenwoordig (2003) bieden een breed pakket aan verschillende vormen van hulpverlening. Naast de nog steeds bestaande methadonverstrekking en afkickklinieken wordt er psychosociale hulp aangeboden, zijn er dag- en deeltijdbehandelingen, wordt er hulp geboden op gebied van financiën en resocialisatie, zijn er activiteitenprogramma's voor verslaafden en zijn er klinieken waar verslaafden een zogenaamde time-out kunnen hebben om weer op krachten te komen. Daarnaast wordt aandacht gegeven aan preventie en voorlichting en wordt informatie gegeven aan partners en familieleden van verslaafden.
Ontwikkelingen.
In de jaren zeventig van de twintigste eeuw kwamen hulpverleners tot het besef dat het gebruik van heroïne voor grote problemen zorgt bij de verslaafden. Naast de verslaving zelf, was en is er bij de gebruikers sprake van ernstige zelfverwaarlozing en problemen op tal van leefgebieden waaronder het ontbreken van medische zorg, financiële problemen en op het gebied van huisvesting (dakloos). In de Verenigde Staten werd aan heroïneverslaafden methadon voorgeschreven, een opiaat bedoeld om af te kunnen kicken van heroïne. Vanaf eind jaren 70 werd ook in Nederland methadon verstrekt. Na verloop van tijd bleek dat methadon vooral gebruikt werd als onderhoudsdosering zodat de verslaafden geen afkickverschijnselen kregen. Er ontstond een illegaal circuit waarin methadon werd doorverkocht om op die manier aan geld te kunnen komen voor heroïne. Methadon wordt nog steeds verstrekt als onderhoudsdosering en tevens als middel om vanuit de hulpverlening contact te kunnen onderhouden met verslaafden. Als afkickmiddel is het slechts in sommige gevallen geschikt.
In de jaren 90 van de twintigste eeuw kwam het middel cocaïne sterk in opkomst, eerst in het zogenaamde yuppiecircuit. Al snel belandde cocaïne op 'straat'. 
Er kon goed aan worden verdiend en in tegenstelling tot heroïne heeft de gebruiker steeds vaker cocaïne nodig om zich 'goed te voelen'. Verslaafden begonnen beide drugs te gebruiken, soms ook nog in combinatie met pillen en alcohol.
Met de opkomst van cocaïne bleek ook dat verslaafden te maken kregen met psychische stoornissen veroorzaakt door het middel. Daarnaast werd bekend dat patiënten met bijvoorbeeld een borderlinestoornis en Aandachts-Tekort-Stoornis met Hyperactiviteit (ADHD) of te maken hebben gehad met affectieve verwaarlozing in de jeugd, mishandeling en seksueel misbruik in sterke mate neiging hebben om verslaafd te worden aan drugs, alcohol of medicatie. De complexiteit van de problemen nam toe waardoor de verslavingszorg zich steeds meer ging specialiseren en professionaliseren. 
Verslaafden worden niet alleen als cliënten maar in veel gevallen ook als patiënten gezien. Het voorschrijven van heroïne onder medisch toezicht aan langdurige heroïneverslaafden sluit bij laatstgenoemde stelling aan. Eind jaren 90 van de twintigste eeuw besloot de overheid om aan een streng geselecteerde groep van verslaafden, heroïne te verstrekken. Wat als experimenteel onderzoek begon is nu een vast onderdeel van hulpverlening in Amsterdam, Rotterdam, Den Haag, Utrecht, Groningen, Heerlen en Arnhem. Het onderzoek bracht naar voren dat bij de meeste verslaafden die heroïne op medisch voorschrift toegediend kregen de leefomstandigheden op lichamelijk, psychisch en sociaal gebied verbeterden. 
Behandeling van cocaïneverslaafden is moeilijk. De drug heeft een sterke uitwerking op de psyche van de gebruiker en lijkt moeilijk te beïnvloeden. Het zijn vooral cocaïneverslaafden die voor problemen zorgen: criminaliteit, agressiviteit en psychische stoornissen die voor overlast zorgen.
Binnen de verslavingszorg gaat het initiatief vaak van de hulpverleners uit. Dat betekent dat hulpverleners niet meer wachten tot de verslaafde hulp zoekt, maar dat hulpverleners de straat op gaan om in contact te komen met verslaafden. Een van de doelgroepen die men probeert te bereiken zijn alcoholisten, die vaak 'stille' drinkers zijn, goed verborgen voor hun sociale omgeving, maar wel te kampen hebben met grote problemen op tal van leefgebieden.
De tolerantie binnen de samenleving ten aanzien van drugsverslaafden is langzaam maar zeker afgenomen. De overlast welke junks, in het bijzonder in de grote steden, veroorzaken wordt door velen niet meer getolereerd. De verslavingszorg ondervindt dit vooral bij de weerstand die geboden wordt in wijken waar opvangcentra, hostels en gebruikersruimten zijn of gepland zijn. 
Daarnaast speelt de zorg in op de ontwikkeling binnen de samenleving door samen te werken met politie en justitie om verslaafde criminele veelplegers onder drang een hulpverleningstraject aan te bieden (verslavingsreclassering). Ook is er dwanghulpverlening waarin criminele verslaafden gedwongen worden af te kicken (in 2001 Strafrechtelijke Opvang Verslaafden - SOV, sinds 2004 Inrichting Stelselmatige Daders ISD). 
Binnen de verslavingszorg zijn maatschappelijk werkers, psychiaters en psychologen, artsen, verpleegkundigen, reclasseringsmedewerkers en vele andere hulpverleners werkzaam.
Cijfers.
Hoewel Nederland de naam heeft een tolerant land te zijn ten aanzien van drugs, is het drugsprobleem minder groot dan in andere landen. Nederland telt in 2002 ongeveer 2,5 verslaafden (drugs, alcohol, medicatie, gokken) per 1000 inwoners. België telt 3 verslaafden per 1000 inwoners, Frankrijk 3,9; Spanje 4,9; Italië 6,4 en Luxemburg telt 7,2 verslaafden per 1000 inwoners (cijfers 2002; Trimbos-instituut, het Nederlandse kenniscentrum verslaving en geestelijke gezondheidszorg).
Verder zijn er in Nederland ongeveer 30.000 harddrugsverslaafden (heroïne en/of cocaïne), hebben 800.000 mensen een probleem met alcoholgebruik of zijn eraan verslaafd en ongeveer 600.000 Nederlanders gebruiken chronisch slaap- en/of kalmeringsmiddelen. In 2018 roken ongeveer 3 miljoen volwassenen of 22,5% van de bevolking.
Rokers, alcoholisten en medicatiegebruikers komen nauwelijks in aanraking met de verslavingszorg. Alcoholisten doen soms zelf pogingen en medicijnverslaafden proberen soms gradueel af te bouwen, iets wat vaak onderschat wordt. Langdurig gebruik van een benzodiazepine zonder, of met een te korte afbouw, kan leiden tot langdurige afkickverschijnselen. Rokers stoppen meestal zonder directe begeleiding. Wel werden vele maatschappelijke maatregelen genomen zoals accijnsverhoging, reclameverbod en het rookverbod op het werk en in de horeca. Tussen 1990 en 2017 is het aantal rokers gedaald van 36 naar 23%. 
Instellingen.
In Nederland zijn verschillende gespecialiseerde instellingen en privéklinieken actief op het gebied van verslavingszorg, waaronder: 
België.
Huidige aanpak.
Personen met een problematisch middelengebruik, meestal verslaafden of zelfs junkies genoemd, kunnen in het welzijnsveld terecht voor een heel uiteenlopende waaier aan zorg en hulpverlening.
Preventie.
Middelenpreventie.
Met preventie probeert men het problematisch middelengebruik te voorkomen en de gezondheid en het welzijn te bevorderen. 
Dit gebeurt door voorlichting in het onderwijs, in bedrijven, voorzieningen en instellingen. 
Kenmerken van middelenpreventie.
Goede middelenpreventie heeft volgens de VAD (Vereniging voor Alcohol - en andere Drugproblemen) de volgende kenmerken: 
In de voorlichting kan aandacht besteed worden aan het beschikbare gamma van drugs (stoffen, beschikbaarheid), de uitwerking op het metabolisme, de herkenning van het gebruik, de effecten op de omgeving, de omgang hiermee en de sociale contextualisering van het gebruik, en hoe wanneer het best ingegrepen wordt.
Wenselijke (middelen)preventie.
De aanpak van problematisch middelengebruik overstijgt de gespecialiseerde hulpverlening. 
Wenselijke preventie (Prof. Nicole Vettenburg) bij middelengebruik is 
Wil je het middelenmisbruik aanpakken, en stelt het probleemgedrag zich in het Lager of Secundair Onderwijs (een aantal kinderen in LO/SO komen in problemen door middelgebruik), dan zijn die wortels bijvoorbeeld de vriendenkring. Een radicale aanpak zal dus proberen die vriendenkring te bereiken (via organisaties of plekken waar vrienden elkaar ontmoeten, zoals jeugdverenigingen, jeugdhuizen, speelpleinen, ... via actoren die op hen impact hebben).
Een defensieve campagne betekent dat we ervan uitgaan dat de doelgroep niet sterk genoeg is om juiste keuzes te maken (de klassieke foldercampagne). Een offensieve campagne houdt in dat de sociale weerbaarheid van de jongeren wordt verbeterd. 
Integraliteit betekent dat preventie persoonsgericht (aan het nadenken zetten van de persoon) én contextgericht (aan de structuur sleutelen, een kinderrechterkoffer maken, jaarlijks overleg met een aantal diensten) gebeurt. 
Preventie kan in deze visie maar slagen wanneer de middelengebruiker zelf de kans krijgt om te zeggen welk probleem er is en hoe het kan geneutraliseerd worden (en dat kan hij, zie puntje offensiviteit). 
Onrechtstreekse inbreng komt van de omgeving (ouders, de school, consulenten, zo mogelijk politie &amp; justitie).
Analyse van de moeilijkst bereikbare doelgroep valt meestal in het water onder druk van beperkte menskracht, financiële middelen en tijd.
Vroeginterventie.
Bij vroeginterventie is er sprake van een ruime waaier aan personen en diensten die de eerste signalen opvangen. Dat kan de naaste omgeving zijn, maar ook nulde - en eerstelijnsdiensten (zelfhulpgroepen, vrijwilligerswerkers ... en Centra voor Algemeen Welzijnswerk, OCMW's, spoedgevallendiensten ...).
Hulpverlening.
De hulpvraag.
De hulpvraag varieert naargelang 
Sommige gebruikers willen enkel een ontgifting, anderen een stabilisering van hinderlijke symptomen, een substitutiebehandeling (een vervangend middel), of anders nog medische verzorging, onderdak of praktische hulp.
Anderen kiezen de moeilijker weg en wensen hun leven grondig te heroriënteren, stellen zich open voor therapie.
Organisatie van de hulpverlening.
Naast de gespecialiseerde of categoriale drughulpverlening spelen ook mantelzorg, zelfhulp en eerstelijnsvoorzieningen een belangrijke rol in de opvang en begeleiding van personen met een problematisch middelengebruik. Wie kiest voor een therapeutisch aanbod kan opteren voor hulpverlening van laagdrempelig, ambulant tot langdurig en residentieel.
Motivationele gespreksvoering (Miller en Rollnick, 2005) vormt een belangrijk onderdeel van iedere begeleiding. Terugvalpreventie is eveneens een belangrijk aandachtspunt. Via tussenkomst op basis van gedrag probeert de hulpverlener de gebruiksgewoonte te doorbreken (Prochaska en DiClemente, 1983). Recent wordt ook contingency management (een vorm van token economy) gebruikt in de verslavingszorg.
Het is essentieel dat de omgeving betrokken wordt in het behandelingsproces. Daarvoor is er flexibiliteit nodig, zowel door de omgeving als door de hulpverlener. Ouders, echtgenoten, kinderen ... worden opgevangen, hebben in sommige gevallen een eigen begeleiding.
Mantelzorg en zelfhulp.
Alle hulpverlening buiten het professionele circuit, binnen het sociaal netwerk en door familie &amp; vrienden, wordt mantelzorg genoemd. 
Zelfhulp kan eveneens een belangrijke ondersteuning bieden door de mogelijkheid ervaringen uit te wisselen met ervaringsdeskundigen, crisisinterventie en wekelijkse groepsbijeenkomsten met lotgenoten. Een bijzondere vorm van zelfhulp is het twaalfstappenprogramma. Ook zijn er zelfhulpboeken en zelfhulptrainingen van een halve dag, vooral op het gebied van roken, die wetenschappelijk bewezen zijn, zoals de methode van Allen Carr, Stoppen met roken.
Straathoekwerk.
Straathoekwerk, als werkvorm gestart in het midden van de jaren tachtig, poogt actief in contact te komen met groepen die niet of onvoldoende in contact staan met de traditionele hulpverlening. Het druggericht straathoekwerk zoekt de gebruikers in hun eigen milieu op (op straat, in het café, thuis ...), die anders niet zo snel de (nodige) stappen niet zouden zetten.
Een vertrouwensrelatie opbouwen, motiverend werken om de gebruikers zelf iets aan hun situatie te laten doen en intensieve ondersteuning voor het opzetten van een sociaal netwerk (door doorverwijzing en opvolging) zijn de belangrijkste pijlers van straathoekwerk.
Eerstelijnszorg.
De eerstelijnszorg is de eerste, laagdrempelige, niet-gespecialiseerde stap in de georganiseerde hulpverlening. Doordat de eerste lijnszorg het dichtst bij de problematiek staat, is ze goed geplaatst om het middelengebruik te detecteren, in te schatten en door te verwijzen wanneer verdere hulpverlening nodig zou zijn. Ook nazorg (bij terugkeer uit begeleiding) wordt op dit niveau uitgevoerd.
Op de eerste lijn bevinden zich onder meer de huisarts, het (polyvalente) Centrum Algemeen Welzijnswerk (CAW), de Dienst voor Thuisverpleging, het Jongeren Adviescentrum (JAC) en het Openbaar Centrum voor Maatschappelijk Welzijn (OCMW).
Ambulante drughulpverlening.
Ambulante opvang kan bij het Medisch-Sociaal Opvangcentrum (MSOC), de ambulante drugszorg/Dagcentrum, Dagkliniek/dagbehandeling, CrisisCare Trubendorffer of Centrum voor Geestelijke Gezondheidszorg en Weissman.nu
Residentiële drughulpverlening.
Voor residentiële drughulpverlening kan men terecht in de Thuislozenwerking, een Crisisinterventiecentrum (CIC), ontwenningsafdeling van een Psychiatrisch Ziekenhuis/ Ontwenningskliniek, psychiatrische afdeling van een algemeen ziekenhuis (PAAZ), een Kortdurend Therapeutisch Programma (KTP) voor druggebruikers, een Therapeutische Gemeenschap (TG) of Beschut Wonen.
Nazorg.
Zelfs wanneer het druggebruik schijnbaar weggeëbd is, kan het zijn dat de voedingsbodem, bijvoorbeeld de sociale problematiek, nog steeds aanwezig is. Daarom blijft discrete nazorg belangrijk voor een geslaagde herintegratie.

</doc>
<doc id="23758" url="https://nl.wikipedia.org/wiki?curid=23758" title="Zeeslangen">
Zeeslangen

Zeeslangen (Hydrophiinae) zijn een onderfamilie van slangen die behoren tot de familie koraalslangachtigen (Elapidae).
Zeeslangen komen vooral voor in de zeeën rond zuidelijk Azië en grote delen van Australië. Vrijwel alle soorten leven in ondiepe delen van de zee langs de kust, zoals in koraalriffen, mangrovebossen en rond riviermondingen. De slangen komen uitsluitend voor in tropische zeeën. De meeste soorten worden ongeveer een meter lang, enkele soorten kunnen tot drie meter lang worden. Zeeslangen leven voornamelijk van vissen en andere in zee levende dieren zoals kreeftachtigen en inktvissen.
Vroeger werd de groep wel als een aparte familie gezien, tegenwoordig worden de zeeslangen als een onderfamilie van de koraalslangachtigen beschouwd. Er zijn ongeveer 75 soorten die in negen geslachten worden onderverdeeld.
Verspreiding en habitat.
Zeeslangen komen voor in delen van alle grote wereldzeeën, behalve de Atlantische Oceaan.
In Afrika zijn de slangen te vinden rond de kust van Somalië in de Arabische Zee.De meeste soorten komen voor in Azië, van de Arabische Zee tot het oosten van de Indische Oceaan, met name in de zeeën van zuidoostelijk Azië komen veel zeeslangen voor. Het verspreidingsgebied strekt zich uit tot de kustgebieden van grote delen van Australië. Zeeslangen zijn te vinden langs de westelijke, noordelijke en oostelijke kuststreken, maar ontbreken langs de zuidelijke kust.In Noord-Amerika komen geen soorten voor, in westelijk Midden-Amerika zijn zeeslangen te vinden van zuidelijk Mexico in het noorden tot Peru in het zuiden. In het Caraïbisch Gebied, aan de oostkant van Midden-Amerika, komen geen soorten voor. Dit in tegenstelling tot veel andere soorten reptielen die hier juist een grote vormenrijkdom hebben ontwikkeld.
Er is één soort die echter een aanzienlijk groter verspreidingsgebied heeft, de samengedrukte zeeslang komt in een veel groter gebied voor dan alle andere zeeslangen tezamen. De samengedrukte zeeslang is buiten het verspreidingsgebied van de andere zeeslangen te vinden in grote delen van de Grote Oceaan. In het westen kan deze soort worden aangetroffen tot de oostkust van Afrika in de Indische Oceaan en oostwaarts tot Paaseiland ten westen van Zuid-Amerika. Neemt men ook de gebieden waar de samengedrukte zeeslang af en toe wordt waargenomen, dan is het verspreidingsgebied nog groter.Zeeslangen spoelen af en toe weleens aan in gebieden waar ze van nature niet voorkomen, zo is er een exemplaar gevonden bij de Russische stad Vladivostok.
Habitat.
Alle soorten leven uitsluitend in zee, er zijn zowel soorten die alleen aan land komen om eieren te leggen en de rest van het leven in de zee doorbrengen en er zijn soorten die helemaal niet aan land komen omdat de jongen in het water ter wereld komen. Zeeslangen bevinden zich het grootste deel van hun tijd vlak onder het wateroppervlak. Net als andere reptielen zijn ze koudbloedig en moeten regelmatig zonnen om op te warmen. Zeeslangen kunnen goed duiken om op prooien te jagen of om te schuilen. Ze moeten om de zoveel tijd aan de oppervlakte komen om adem te halen.
Zeeslangen leven vaak rond ondiepe koraalriffen waar ze naar prooien zoeken en een ruim aanbod aan schuilplaatsen hebben. Zeeslangen moeten vaak duiken om hun prooien buit te maken en ze kunnen ook enige tijd onder water blijven. De meeste soorten leven in relatief ondiepe delen van de zee, zoals langs koraalriffen bij de kust. Enkele soorten kunnen een diepte bereiken van ongeveer 150 meter en houden dit tot twee uur vol. Hoewel enkele soorten op open zee voorkomen, kunnen ze in diepere delen niet bij de zeebodem komen.
Uiterlijke kenmerken.
Zeeslangen bereiken een lengte van rond de anderhalve meter, de grootste soorten kunnen een totale lichaamslengte van meer dan drie meter bereiken. De lichaamskleur is zeer variabel, sommige soorten zijn opvallend geel met zwart gebandeerd, andere soorten hebben een schutkleur. Zeeslangen die tussen wieren leven hebben vaak een onopvallende kleur met donkere strepen.
De kop van zeeslangen is goed beschermd door vergrote schubben. De neusgaten zijn klein en hebben een ventielachtig klepje. Dit wordt gesloten bij het duiken zodat de slang geen zeewater binnenkrijgt. De neusgaten zijn helemaal vooraan en aan de bovenzijde van de snuit gepositioneerd. Net als alle koraalslangachtigen hebben zeeslangen twee vergrote giftanden, deze zijn hol en dienen om een vergif uit de gifklier in de prooi te brengen. De giftanden zijn niet inklapbaar zoals bij andere giftige slangen soms het geval is, en staan voor in de bek. De gifklieren bevinden zich bij zeeslangen onder de ogen.
Zeeslangen hebben een typische slangachtige lichaamsbouw. Alle soorten hebben een langwerpig lichaam zonder poten, de kop is ovaal en afgerond. Het voorste deel van het lichaam is bij zeeslangen altijd veel smaller dan de rest van het lichaam. Dit dient om de weerstand van het water te verkleinen als de slang snel naar een prooi hapt. Zeeslangen verschillen van alle andere groepen van slangen door het zijwaarts afgeplatte lichaam, en met name de veel sterker afgeplatte staart. De staart heeft bij veel soorten een duidelijke roeispaanachtige vorm. De staart wordt gebruikt om te zwemmen en dient voor de voortstuwing, het lichaam wordt heen en weer bewogen en wordt gebruikt om te sturen. Een aantal soorten kan net zo snel voor- als achteruit zwemmen.
Het gehele lichaam is voorzien van gladde schubben, de schubben aan de flanken en op de rug bestaan uit meerdere schubbenrijen die naast elkaar gelegen zijn en vrijwel naadloos aansluiten. De buikschubben echter bestaan uit een enkele rij brede, stevige buikschilden. Slangen hebben weliswaar een schubbenhuid maar tussen de schubben zijn zachte delen aanwezig die enigszins waterdoorlatend zijn. Dit is voor zeeslangen een probleem omdat het zeewater zouter is dan het lichaamsvocht en het lichaam door osmose water afgeeft aan het omringende zoute water. Zeeslangen hebben hiertoe een zoutafscheidende klier onder de tong, die het zout uit het voedsel concentreert en afgeeft als de slang de bek opent. De permeabele schubbenhuid heeft als voordeel dat zeeslangen als enige reptielen in staat zijn om voor een deel door hun huid te ademen. Sommige soorten kunnen zo tot twintig procent van de benodigde zuurstof uit het omringende zeewater opnemen door de huid.
Zeeslangen hebben net als bijna alle slangen slechts één functionerende long; de rechterlong. De linkerlong is gedegenereerd als aanpassing op de langwerpige lichaamsvorm. Omdat de zeeslangen veel duiken is de enige overgebleven long aangepast om de capaciteit te vergroten zodat de slang langer onder water kan blijven en efficiënter kan foerageren. De long bestaat uit een voorste deel dat het zuurstofopnemend weefsel bevat en een achterste deel dat meer een aanhangsel is en de sacculaire ("zak-achtige") long wordt genoemd. Bij veel slangen die kunnen zwemmen functioneert dit achterste deel van de long als een orgaan dat vergelijkbaar is met de zwemblaas van vissen. Het vergroot bij dergelijke slangen het drijfvermogen, maar bij de zeeslangen is dit deel sterk ontwikkeld. Het is groter en heeft een verstevigde wand die voorzien is van spieren. De sacculaire long kan echter geen zuurstof opnemen, en functioneert slechts als een luchtvoorraad tijdens het duiken. De slang kan middels spierbewegingen de lucht uit de sacculaire long persen waarna deze in het voorste deel van de long kan worden gebruikt als 'verse' lucht.
Levenswijze.
Binnen de groep van de zeeslangen is er een zekere gradatie te zien wat betreft het aanpassingsvermogen op het leven in zee. De meeste soorten zijn echte zeebewoners die zelfs hun jongen baren in zee. Deze soorten hebben ook een sterkere zijdelingse afplatting van het lichaam. Sommige soorten echter hebben een meer ronde lichaamsvorm en een minder sterk afgeplatte staart. Bij deze soorten zijn de buikschubben net als bij terrestrische slangen verbreed.
Enkele zeeslangen leven niet in open zee maar zijn alleen te vinden in langs de kust gelegen habitats, zoals mangrovebossen, wadden en in riviermondingen.
Van enkele soorten is bekend dat ze in rivieren voorkomen en zich soms ver landinwaarts verplaatsen. Van sommige soorten is bekend dat ze tot 200 kilometer landinwaarts kunnen worden gevonden. Er zijn slechts enkele soorten die zich hebben aangepast aan een leven in zoet water. "Leioselasma semperi" komt alleen voor op het Filipijnse eiland Luzon, en leeft uitsluitend in het Taalmeer. Dit kratermeer is gevuld met zoetwater, en is door een vulkaanuitbarsting van de zee afgescheiden.
Voedsel en vijanden.
Zeeslangen jagen voornamelijk 's nachts, ze leven in de regel van vissen die met een snelle uithaal van de kop worden gebeten en verlamd. Het voorste deel van het lichaam is erg smal en de kop is relatief klein, hierdoor wordt de weerstand in het water verkleind bij het uithalen naar een prooi. De kop wordt bij een beet niet vooruit gestoken zoals bij andere slangen het geval is maar beweegt zich in een slaande beweging zodat de giftanden in het prooidier worden gebracht. Het gif van zeeslangen is zeer krachtig en leidt tot de onmiddellijke dood van een prooidier zoals een kleine vis. Veel zeeslangen leven van paling of andere vissen die bij koralen leven. Door de snelle dood van de prooi krijgt deze niet de kans om zich te verstoppen.
Een aantal zeeslangen leeft naast vissen ook van krabben, garnalen, inktvissen en zeekatten. Een voorbeeld van een soort die voornamelijk zeekatten eet is "Enhydra schistosa". Soorten die op open zee leven houden zich vaak op langs drijvende vegetatie. Deze drijvende planten trekken visjes aan die eronder komen schuilen. De zeeslang hoeft hierdoor niet te zoeken naar voedsel.
De soorten uit het geslacht "Emydocephalus" worden wel schildpadkopzeeslangen genoemd vanwege de afwijkende smalle kop. Dit is een aanpassing op de levenswijze, dergelijke soorten leven namelijk van de eieren van vissen. Deze eieren zijn vaak goed verstopt in spleten, op het menu staan voornamelijk de eieren van slijmvisachtigen en grondels. De schildpadkopzeeslangen hebben geen functionele giftanden meer, ze hebben wel een aantal aanpassingen op het eten van eieren. De kop is voorzien van spieren die waarschijnlijk dienen om de eieren op te zuigen.
Vijanden zijn met name grote roofvissen die in het water aanvallen. Daarnaast worden ze buitgemaakt door verschillende zeevogels die de slangen uit het water plukken.
Voortplanting en ontwikkeling.
Van de zeeslangen is alleen van de vertegenwoordigers van het geslacht "Laticauda" bekend dat ze hun eieren op het land leggen. Ze zetten deze af in spelonken en grotten. Alle andere zeeslangen zijn zo sterk aan water aangepast dat ze niet aan land kunnen komen om hun eieren af te zetten. Zeeslangen zijn eierlevendbarend, bij dergelijke slangen komen de jongen levend ter wereld en niet uit een ei. Dergelijke soorten baren hun jongen in zee en hoeven daardoor niet aan land te komen. In vergelijking met op het land vertoevende slangen produceert een zeeslang een relatief laag geboortegewicht. Er worden minder jongen geboren -meestal slechts enkele die echter relatief ver ontwikkeld zijn. Als er meer jongen ter wereld komen zijn deze relatief onderontwikkeld in vergelijking met andere levendbarende slangen. Dit komt waarschijnlijk omdat de vergrote longen de lichaamsruimte beperken en er simpelweg minder plaats is voor de ontwikkeling van het nageslacht. Andere slangen kunnen zich op het land verstoppen om de zwangerschap uit te zitten maar zeeslangen zijn hiertoe door hun mariene levenswijze niet toe in staat.
Zeeslangen verzamelen zich voor de paring soms langs de kust met vele exemplaren bij elkaar. Deze groepen hebben altijd een lintvormig contour, dit zou lijken alsof het één reusachtige zeeslang betreft. In de Straat van Malakka is eens een dergelijke sliert van zeeslangen aangetroffen van drie meter breed en een lengte van rond de honderd kilometer.
Zeeslangen en de mens.
Zeeslangen spelen een bescheiden rol in het dagelijkse leven en de cultuur van de mens. De slangen zijn erg gewild om het vlees, zeeslangenvlees wordt in een aantal Aziatische landen zoals Japan gezien als een delicatesse. Het vlees van zeeslangen wordt op grote schaal als afrodisiacum gezien, hierbij wordt de slang in een met drank gevulde fles gestopt. In sommige streken worden de slangen als een paling gerookt voordat ze worden opgegeten.
Daarnaast is de huid van zeeslangen veel geld waard omdat deze kan worden verwerkt tot slangenleer. Met name in de Filipijnen worden zeeslangen voor dit doel gevangen en gestroopt. Verschillende soorten slangen worden gevangen om de huid te verwerken maar de zeeslangen zijn door hun compleet waterdichte en vrijwel naadloos aansluitende schubben zeer geschikt om te verwerken tot leer. Met name de soort "Laticauda semifasciata" is in het verleden door Japanse vissers meermaals in grote hoeveelheden afgeslacht om de dieren te verwerken tot voedsel en slangenleer.
Voor de mens zijn zeeslangen niet heel gevaarlijk omdat ze niet agressief zijn en niet snel bijten. Het gif van zeeslangen is potent voor prooidieren maar heeft een langzame werking op de mens. Een beet is daarnaast meestal niet pijnlijk, zodat vermoed wordt dat vissers soms onopgemerkt gebeten worden bij het binnenhalen van hun netten.
De zogenaamde "grote zeeslang" uit sterke zeemansverhalen van de afgelopen eeuwen is een fabeldier dat behoort tot de cryptozoölogie. Schaakpartijen met een lengte van 100 of meer zetten worden ook zeeslangen genoemd.
Taxonomie en naamgeving.
De naam "zee"slangen slaat op het volledig op het leven in zee aangepaste lichaam en levenswijze. De wetenschappelijke naam Hydrophiinae is afgeleid van de geslachtsnaam "Hydrophis", wat waterslang betekent; ὕδωρ "hudōr" = water en ὄφις "óphis" = slang.
Alle slangen hebben zich ontwikkeld uit een groep van hagedisachtige reptielen die zich hebben aangepast op een leven in het water en later zijn teruggekeerd naar het land. De zeeslangen zijn weer teruggekeerd naar het water, hun lichaamsbouw lijkt op die van bepaalde uitgestorven reptielen die eenzelfde ontwikkeling hebben volbracht, zoals de uitgestorven soorten uit het geslacht "Plesiosaurus". Deze slangachtige reptielen bezaten poten maar hadden een vergelijkbare lichaamsbouw als het gaat om de kop en nek, de kop was relatief klein en de nek was verlengd. In de loop der evolutie zijn slangen meerdere malen teruggekeerd naar de zee. Een van deze slangengroepen is al bekend uit het Tertiair, maar deze 'zeeslangen' stierven uit in het Eoceen, meer dan 30 miljoen jaar geleden. De huidige zeeslangen hebben zich ontwikkeld uit een groep van koraalslangachtigen die levendbarend waren. Deze slangen leefden op het land en hebben zich geleidelijk aan ontwikkeld tot typische zeebewoners.
Zeeslangen werden vroeger wel beschouwd als een aparte familie van slangen omdat alle soorten zijn aangepast op een leven in de zee, in tegenstelling tot vrijwel alle andere soorten slangen. Tegenwoordig weten biologen dat de zeeslangen zo sterk aan de familie Elapidae zijn verwant dat ze als een onderfamilie moeten worden gezien. Zeeslangen worden vertegenwoordigd door ongeveer 75 verschillende soorten, die verdeeld worden in 9 geslachten. De soorten uit het geslacht "Laticauda" werden vroeger ook tot de zeeslangen gerekend, maar worden tegenwoordig in een aparte onderfamilie geplaatst; Laticaudinae. Deze soorten zetten hun eieren op het land af, in tegenstelling tot de meeste zeeslangen die volledig ontwikkelde jongen ter wereld brengen in het water. 
De soorten uit het geslacht "Aipysurus" wijken sterk af van de andere zeeslangen, ze eten uitsluitend visseneieren en hebben een sterk aangepaste kop. De giftanden zijn als gevolg van deze levenswijze volledig verloren gegaan door degeneratie.
Geslachten.
Zeeslangen zijn verdeeld in negen geslachten, vier geslachten zijn monotypisch. Dit betekent dat zij slechts door een enkele soort worden vertegenwoordigd. De verschillende groepen zijn onderstaand weergegeven, inclusief de auteur en het verspreidingsgebied. 

</doc>
<doc id="23759" url="https://nl.wikipedia.org/wiki?curid=23759" title="Adders">
Adders

Adders (Viperidae) zijn een familie van slangen waarvan alle soorten zonder uitzondering giftig zijn.
Uiterlijke kenmerken.
Adders worden in de regel niet zo groot, veel soorten bereiken een maximale lichaamslengte van 50 tot 70 centimeter inclusief de staart. Er zijn maar weinig soorten die langer dan een meter worden. Op enkele soorten na hebben alle adders gekielde schubben, een kort lichaam en een gedrongen lichaamsbouw met een korte staart en een driehoekige kop die duidelijk breder is dan de nek. De ogen zijn bij vrijwel alle soorten vrij groot en hebben een verticale pupil. Een uitzondering vormen de soorten uit het geslacht padadders die juist een ronde pupil bezitten en mede hierom als een vrij primitieve groep van adders worden gezien. De ogen zijn vooral bij de zaagschubadders aan de bovenzijde van de kop gelegen. Dit komt vooral voor bij slangen die in het water leven, de zaagschubaders echter leven vaak half ingegraven in het zand waarbij de omhoog geplaatste ogen van pas komen. 
Vergeleken met de meeste andere slangenfamilies bewegen adders zich merkbaar trager voort. Veel soorten hebben een relatief korte staart waarbij de staartpunt in veel gevallen zeer beweeglijk is. Bij een aantal soorten wordt de staartpunt als een grijporgaan gebruikt, zoals de boomadders uit het geslacht "Atheris", maar bij veel soorten uit de onderfamilie groefkopadders (Crotalinae) wordt de staart gebruikt om prooidieren te lokken. De staartpunt heeft vaak een afwijkende kleur en wordt heen- en weer gekronkeld zodat insectenetende dieren als zoogdieren en vogels denken dat het om een worm gaat. De soort "Pseudocerastes urarachnoides" is hierin het sterkst gespecialiseerd en heeft een staartaanhangsel dat sprekend lijkt op een spin.
Levenswijze.
Bij de adders is de vervolmaking van het gifapparaat nog verder gegaan dan bij de andere gifslangen. De giftand van de adders is bijzonder lang, zo lang, dat er in de gesloten bek geen plaats meer was, als niet tevens het sterk verkorte bovenkaakbeen als een knipmes teruggeklapt kon worden. Bij een beet wordt het bliksemsnel opgericht en in de buit geslagen. Deze komt evenwel niet ver; meteen doet het gif zijn werk, verlamt en doodt uiteindelijk de prooi. Vaak zal een gebeten muis nog zijn hol bereiken. Na een korte tijd begint de slang, heftig zijn tong in- en uitstekend, heen en weer te kruipen, "proeft" dadelijk het spoor van het gebeten dier en volgt het, tot hij de buit gevonden heeft. Na onderzoek van de haar (of veer)richting wordt het dan, de kop vooraan, verslonden. Adders sporen hun prooi op met behulp van de tong en het orgaan van Jacobson, maar een groot deel van de adders, de zogenaamde groefkopadders (onderfamilie Crotalinae), hebben een aanpassing waardoor ze warmte kunnen waarnemen. Met dit zogenaamde groeforgaan kunnen daardoor prooien worden waargenomen in totale duisternis.
Voortplanting.
De meeste adders zijn eierlevendbarend. De oorspronkelijke soorten zetten nog wel eieren af, maar de embryo's hiervan zijn reeds in een ver ontwikkeld stadium. Een uitzondering hierop vormen de eierleggende padadders. 
Verspreiding en habitat.
Adders komen voor in vrijwel geheel Afrika, een groot deel van zuidelijk Noord-Amerika, Midden- en Zuid-Amerika, zuidelijk en westelijk Europa via het noorden van het Arabisch Schiereiland tot in zuidelijk Azië, van Iran tot Vietnam. Adders komen niet voor in Australië. Sommige soorten hebben een zeer groot verspreidingsgebied, zoals de soort "Vipera berus" die tot in Nederland en België voorkomt en zich tot in het noorden van Scandinavië heeft verspreid. In sommige geïsoleerde gebieden in Europa komen geen adders voor, zoals in Ierland. 
Het feit dat adders ontbreken in Australië doet vermoeden dat ze pas vrij recent zijn ontstaan, toen het continent Australië zich al had afgesplitst van de overige werelddelen. 
Indeling.
Adders werden lange tijd tot de superfamilie Colubroidea gerekend maar tegenwoordig worden ze niet opgenomen in een superfamilie zoals de meeste families van slangen. Het is niet precies bekend waaruit de adders zijn ontstaan; mogelijk delen ze een gemeenschappelijk voorouder met de eveneens giftige koraalslangachtigen. Het kan echter ook zijn dat ze uit de overwegend niet-giftige toornslangachtigen zijn voortgekomen. 
De adders zijn onderverdeeld in drie onderfamilies sinds een vierde onderfamilie, Causinae, niet meer wordt erkend. Onderstaand een lijst van alle soorten adders (Viperidae). Er zijn 366 verschillende soorten die zijn verdeeld in twee onderfamilies en 36 geslachten. Zeven geslachten zijn monotypisch en worden slechts vertegenwoordigd door een enkele soort. Onderstaand worden alle geslachten weergegeven per onderfamilie, met de auteur en het verspreidingsgebied. Zie voor een overzicht van alle soorten ook de lijst van adders.

</doc>
<doc id="23762" url="https://nl.wikipedia.org/wiki?curid=23762" title="Zeeslang">
Zeeslang



</doc>
<doc id="23763" url="https://nl.wikipedia.org/wiki?curid=23763" title="Groefkopadders">
Groefkopadders

Groefkopadders (Crotalinae) vormen een onderfamilie van slangen uit de familie adders (Viperidae). In sommige indelingen worden de groefkopadders als volwaardige familie gezien (Crotalidae). De groep werd voor het eerst wetenschappelijk beschreven door Nicolaus Michael Oppel in 1811. 
Algemeen.
Er zijn 263 soorten bekend die verdeeld worden in 22 verschillende geslachten. Groefkopadders komen voor in delen van Afrika, Azië en Noord- en Zuid-Amerika. De bekendste groefkopadders zijn de ratelslangen uit het geslacht "Crotalus", maar lang niet alle groefkopadders hebben een ratel. De maximale lengtes verschillen behoorlijk, de kleinste soort blijft ongeveer 50 centimeter, de bosmeester is de grootste soort met ruim 350 centimeter, het is hiermee de grootste adder én gifslang van de Nieuwe Wereld. 
Alle soorten groefkopadders zijn zeer giftig en gevaarlijk voor de mens. Ze bezitten hetzelfde type inklapbare giftanden en gifklieren als de echte adders, die in rust omhoog worden gevouwen tegen het gehemelte en bij een beet worden uitgeklapt. Bij het toedienen van het gif wordt soms ook een kauwbeweging gemaakt. In Zuidoost-Azië worden elk jaar talrijke mensen gebeten door de daar gevreesde groefkopadders, niet zelden met een dodelijke afloop. In Noord-Amerika en de Verenigde Staten is de diamantratelslang ("Crotalus adamanteus") verantwoordelijk voor de meeste beten.
Groeforgaan.
Groefkopadders hebben zoals alle adders uitvouwbare giftanden en een grote, driehoekige kop. Ze onderscheiden zich door een gepaard orgaan tussen ogen- en neusopening, dat als temperatuurzintuig functioneert. Dit orgaan wordt het groeforgaan genoemd en kan de warmtestraling van de prooi waarnemen, zodat ook in absolute duisternis een trefzekere beet mogelijk is.
De groef loopt enkele millimeters door in de kop en binnen in de groef zitten 500 tot 1500 warmtereceptoren, waarmee de slang temperatuurverschillen van ± 0,003 °C ten opzichte van de omgeving kan waarnemen. Pas in 1937 ontdekten de biologen Schmitt en Noble waar dit extra zintuig voor diende. Daarvoor werd gedacht dat de groeven reuk- of gehoororganen waren. Reuzenslangen en pythons bezitten ook een dergelijk zintuig, maar bij deze slangen is het orgaan in de mondrand gelegen.
Levenswijze.
Groefkopadders zijn op enkele uitzonderingen na eierlevendbarend, de vrouwtjes brengen de jongen direct ter wereld. De net uitgekomen juvenielen zijn vanaf de geboorte al giftig en kunnen een dodelijke beet toebrengen. Van een aantal soorten is bekend dat de jonge dieren enkele weken bij het moederdier blijven, tot de eerste vervelling. Bij de vertegenwoordigers van de geslachten "Lachesis", "Calloselasma", "Trimeresurus" en "Ovophis" zetten de vrouwtjes wel eieren af (oviparie). Vermoed wordt echter dat bij veel van deze soorten de eieren bewaakt worden tot ze uitkomen, en de slangen dus ook een vorm van broedzorg kennen. Een vrouwtje broedt de eieren niet uit zoals vogels dat doen.
Bij vrijwel alle soorten hebben de juvenielen een veel lichtere, wormachtige staartpunt die duidelijk afsteekt tegen de rest van de lichaamskleur. De staartpunt wordt in veel gevallen gebruikt als beet om prooidieren te lokken, de lichte kleur verdwijnt na enige tijd.
Veel groefkopadders kennen een winterslaap, en veel soorten zoeken elkaar op om zo te profiteren van elkaars lichaamswarmte. Hierdoor kunnen de groefkopadders massaal worden aangetroffen, dit komt ook voor bij andere slangen en hazelwormen.
Groefkopadders zijn opportunistische jagers die de prooi in een hinderlaag opwachten en snel toeslaan. Tropische soorten hangen vaak gecamoufleerd in of bij bloemen zoals "Heliconia" in hinderlaag. Van de in bomen levende soort "Gloydius shedaoensis" is bekend dat de slang leert waar prooidieren zich ophouden. Ieder jaar kiest de adder dezelfde plaats uit om de gedurende die tijd migrerende vogels te 'verwelkomen'.
Geslachten.
De navolgende geslachten vormen deze onderfamilie:

</doc>
<doc id="23765" url="https://nl.wikipedia.org/wiki?curid=23765" title="Groefkopadder">
Groefkopadder



</doc>
<doc id="23766" url="https://nl.wikipedia.org/wiki?curid=23766" title="Geit">
Geit

De geit ("Capra hircus") is een evenhoevig zoogdier uit de familie van de holhoornigen (Bovidae). De wetenschappelijke naam van dit taxon werd in 1758 gepubliceerd door Carl Linnaeus in de tiende editie van "Systema naturae". Het woord geit komt van Germaanse "gait-z" en is waarschijnlijk verwant met het Latijnse "haedus" voor jonge geit.
Beschrijving.
Er zijn aanwijzingen dat de voorouder van de geit, de wilde bezoargeit ("Capra aegagrus"), al zo'n 10.000 jaar geleden door mensen werd gebruikt. In Anatolië zijn in ieder geval 10.000 jaar oude sporen van domesticatie gevonden. Andere wilde populaties werden gedomesticeerd in andere regio's van het oude Nabije Oosten. Deze droegen in verschillende mate bij aan domesticatie van geiten in Azië, Afrika en Europa.
Als huisdier is de geit door de mens in alle werelddelen ingevoerd, behalve op de poolgebieden. Wereldwijd zouden er ongeveer 450 miljoen geiten zijn, verdeeld over een tweehonderdtal verschillende rassen. In hun oorspronkelijke, droge leefgebieden werden ze hoofdzakelijk gehouden voor het vlees en de huiden. Later ontdekte men in Europa dat de geit in staat is om grote hoeveelheden melk te produceren. Voor mensen die allergisch zijn voor koeienmelk is geitenmelk meestal een goede vervanger. De melk bevat ongeveer hetzelfde vet- en eiwitgehalte als koeienmelk. Geitenmelk is lichter verteerbaar. Een geit geeft gemiddeld drie liter melk per dag. Slechts een beperkt aantal rassen wordt voor de wol gehouden, de bekendste is de angorageit.
Een vrouwelijke geit is een geit of een sik. Het mannetje van de geit is een bok. Een jong geitje is een lam. Een gecastreerde bok is een hamel. Soms wordt een vrouwelijke geit geboren met mannelijke geslachtskenmerken. Dat wordt een kween of kwee genoemd.
Geitensoorten hebben grote variatie in grootte onderling. Geiten van dwergsoorten kunnen 20 kg zwaar zijn, terwijl bokken van grote geitensoorten als de boergeit wel 140 kg zwaar kunnen worden.
Zowel mannetjes als vrouwtjes hebben een sik. De sik van de bok is gewoonlijk groter dan de sik van de geit. Niet alle geitensoorten hebben sikken.
De koe van de arme man.
Geiten zijn in staat om zich in sobere omstandigheden heel goed te handhaven en voort te planten. Daarom werden zij vroeger vaak door arme mensen gehouden, in plaats van koeien. Maar de geit is wel kieskeurig. Zij eet graag gras, kruiden, groenten, plantenscheuten, bladeren en boomschors. Een geit is een herkauwer.
In de jaren 1940 waren in Nederland ongeveer 300.000 melkgeiten. Nadien is dit aantal fors teruggelopen tot aantallen van zo rond de 30.000. Nadat in 1983 de melkquotering in de melkveehouderij werd geïntroduceerd, is de melkgeitenhouderij sterk gegroeid. In 2014 waren ruim 430.000 geiten in Nederland, waarvan bijna 300.000 melkgeiten.
Voortplanting.
De voortplanting van geiten is aan seizoenen gebonden. Ze zijn paringsbereid (bronstig, ritsig, speuls, tochtig, welig, willig) van het eind van de zomer tot het begin van de winter. De eisprong vindt dan om de achttien tot vierentwintig dagen plaats. De vruchtbaarheidsperiode duurt vervolgens, afhankelijk van het dier, een paar uur tot enkele dagen. De draagtijd bedraagt 147 tot 152 dagen. Een eenjarige geit heeft meestal één of twee lammeren. Bij een oudere geit is de geboorte van een tweeling normaal. Een lam drinkt ongeveer drie maanden melk, maar na een dag of tien eet het al wat met de moeder mee van het hooi en het voer. De geit is tien maanden te melken na de bevalling en staat dan de laatste twee maanden van de volgende dracht droog.
Als de geit gaat bevallen, merk je dat doordat ze erg onrustig wordt. Ze krabt over de grond en gaat voortdurend liggen om vervolgens weer op te staan. Ook gaat het dier met de tanden knarsen, kreunen en hijgen. Er komt spanning op de uier, en de vagina begint op te zwellen. Het zal dan niet lang meer duren en dan komen de kleine geitjes ter wereld: een tot drie, soms vier, mede afhankelijk van het ras.
Middeleeuwen.
In de middeleeuwen werden geiten soms in verband gebracht met heksen en duivels. De duivel werd dikwijls met bokkenpoot afgebeeld. De oorzaak hiervan zou kunnen liggen bij het feit dat de bokken een slechte geur verspreiden en een grote geslachtsdrift hebben. Ook het onrustig karakter van de geit zou aan de basis van deze misvatting kunnen liggen.
Zie ook.
Goederen die dankzij de geit bestaan:
Geitenziekten:
Mythologische wezens met onder andere kenmerken van de geit:
Overig:

</doc>
<doc id="23768" url="https://nl.wikipedia.org/wiki?curid=23768" title="Feestdag">
Feestdag



</doc>
<doc id="23769" url="https://nl.wikipedia.org/wiki?curid=23769" title="Biddag voor Gewas en Arbeid">
Biddag voor Gewas en Arbeid



</doc>
<doc id="23770" url="https://nl.wikipedia.org/wiki?curid=23770" title="Biddag en Dankdag voor Gewas en Arbeid">
Biddag en Dankdag voor Gewas en Arbeid

Biddag voor Gewas en Arbeid en Dankdag voor Gewas en Arbeid zijn twee gedenkdagen in het protestantisme in Nederland, waarin er speciaal gebeden (in het voorjaar) en gedankt (in het najaar) wordt voor de oogst en het werk.
In diverse (van oorsprong) vissersdorpen, zoals Katwijk aan Zee en Arnemuiden, wordt ook gebeden en gedankt voor de visserij en spreekt men van een "Biddag en Dankdag voor Gewas, Arbeid en Visserij".
Geschiedenis.
Het gebruik om in moeilijke tijden een aparte bededag te houden zou ontstaan zijn in de middeleeuwen. Er waren toen vaste bededagen, zoals de quatertemperdagen en de kruisdagen. Daarbij ging het vooral om omstandigheden op seculier terrein: oorlog, honger en rampen. Na de reformatie in de 16e eeuw, toen grote delen van Nederland het katholicisme voor het protestantisme verruilden, werd het houden van bededagen door de reformatorische kerken overgenomen. In 1578 werd er door de Synode van Dordrecht bepaald dat er tijdens oorlog en andere rampen massaal gebeden en gedankt moest worden. Wanneer er vervolgens een bid- of dankdag nodig was, werd dit door de landelijke of provinciale overheden uitgeschreven. Een vaste dag om te danken werd in 1658 in de provincie Overijssel vastgesteld: "dat alle jaren op den 1sten Donderdag in de Mey door de geheele Provintie een Algem. Vast- en Bededag tot afweeringe van Godes Plagen en het verkrygen van een gezegende Somer zal worden geholden,- en dat op den eersten Donderdag in September weder een Generale Dankdag voor de veelvoudige verkregen segeningen en weldaaden zal worden gecelebreert." In de Dordtse Kerkorde staat in artikel 66 dat de classis aangewezen is om "in tijden van oorlog, epidemieën, vervolging van de kerk en andere algemene rampen" een speciale biddag of gebedssamenkomst uit te schrijven.
Toen de industrialisatie toenam, is de viering veranderd in dankdag voor gewas én arbeid. Tegenover de dankdag werd later ook een vaste dag om te bidden ingesteld.
Tegenwoordig.
Tegenwoordig is de biddag op de tweede woensdag van maart. Deze dag wordt "biddag voor gewas en arbeid" genoemd. De "dankdag voor gewas en arbeid" wordt gehouden op de eerste woensdag van november, met uitzondering van Zeeland waar deze wordt gehouden op de laatste woensdag van november. Lokaal kunnen er afwijkende data zijn: in de gemeente Tholen is biddag op de laatste woensdag van februari en dankdag op de derde woensdag van november. Als historische reden voor deze afwijkingen wordt genoemd dat in veel kerkelijke gemeenten de rol van dominee vacant was en het op een afwijkende dag gemakkelijker was om een dominee van elders naar de - vóór de deltawerken erg afgelegen - eilanden te laten komen om daar de kerkdiensten te leiden.
In de 21e eeuw worden zowel dankdag als biddag nog aangehouden door orthodox-protestantse kerken. Een groot deel van deze kerken houdt 's morgens en 's avonds kerkdiensten. Ook zijn er veel kerkgemeenten die de zondag erna een speciale gebedsdienst houden. In diverse (van oorsprong) vissersdorpen, zoals Katwijk aan Zee en Arnemuiden, wordt in de Hervomde Gemeente ook gebeden en gedankt voor de visserij en spreekt men van een Dankdag en Biddag voor Gewas, Arbeid en Visserij. Doordat de agrarische sector geen grote stempel meer op de Nederlandse maatschappij drukt, ligt de nadruk in de gebedsdiensten niet sterk meer bij het "gewas", maar meer bij de "arbeid", het leven in de eigen gemeente, de economie, actualiteiten en de wereld in het algemeen. In plaatsen als Urk, Staphorst, Genemuiden, Opheusden, Ouddorp zijn veel winkels de hele dag gesloten. De Urker vissersvloot blijft voor biddag een hele week (de 'bidweek') thuis. In Ouddorp en omstreken worden de diensten voor beide dagen ook op de zondag erna gehouden, zodat de vissers erbij kunnen zijn.
Urk kent een aparte dankdag en biddag voor de visserij, die op respectievelijk 31 december en de tweede woensdag van februari worden gehouden. Deze traditie ontstond rond het begin van de 20e eeuw. Op beide dagen zijn vrijwel alle winkels, bedrijven, scholen en gemeentelijke instellingen gesloten, als waren het zondagen. De dank- en biddag voor gewas en arbeid worden in Urk samen met de dankdag en biddag voor visserij gehouden.
Maatschappelijk.
Onder het motto "bid én werk" is het bij een aantal kerkgemeenten gebruikelijk om op "dankdag" allerlei goede (gedragen) kleding, dekens en speelgoed in te zamelen voor landen in Oost-Europa zoals Roemenië, Wit-Rusland of Oekraïne. Daarnaast is een financiële bijdrage noodzakelijk om het transport van de ingezamelde goederen, dat vaak in eigen beheer wordt gedaan, te kunnen verzorgen.
De status van "vrije dag" hebben bid- en dankdag vrijwel overal in Nederland verloren, behalve op orthodox-protestantse (vaak reformatorische) scholen, die op deze dagen wel gesloten zijn. Ook zijn er enkele christelijke middelbare scholen die voor de donderdag na bid- of dankdag geen huiswerk opgeven, zodat kinderen die waarde aan beide dagen hechten daar op school geen hinder van ondervinden. 
Op verzoek van de SGP werden de gemeenteraadsverkiezingen in 2006 op dinsdag 7 maart gehouden in plaats van de oorspronkelijk daarvoor bestemde woensdag 8 maart, om niet met de biddag te conflicteren. In kerkelijke gebouwen zitten soms ook stembureaus en dat zou elkaar in de weg kunnen zitten.
Buiten protestants Nederland.
Een soortgelijk evenement als bij de protestanten wordt in de Katholieke Kerk de kruis– en quatertemperdagen genoemd. Dit gebruik stamt uit de vijfde eeuw, maar is in Nederland grotendeels van de liturgische kalender verdwenen. Voor zover bekend worden deze dagen wél in Duitsland, Oostenrijk en Luxemburg aangehouden. In 2005 werd door de Nederlandse katholieke bisschoppen besloten om deze dagen weer op de liturgische kalender te zetten, om aan te laten sluiten bij de protestantse bid- en dankdagen. De katholieke Oogstdankdagen in Heiloo zijn nooit van de kalender verdwenen en zijn elk jaar in september behoorlijk populair.
Bid- en dankdagen voor protestanten zijn in de rest van de wereld niet overal even gangbaar. Duitsland kende in de 20e eeuw nog een officiële "Buß- und Bettag" (boete- en gebedsdag). Op deze dag, die jaarlijks in november gehouden werd, was heel Duitsland vrij. De dag was ooit door de protestantse Duitse rijkskanselier Bismarck ingesteld, omdat hij het belangrijk vond dat ook de protestanten een eigen gebedsdag hadden. In 1995 werd de dag officieel afgeschaft. In sommige Evangelische kerken wordt er nog wel aandacht aan deze gebedsdag besteed. Veel overeenkomst met de Dankdag in Nederland heeft het "Erntedankfest", oogstfeest, dat veelal op de eerste zondag in oktober gevierd wordt. Zowel de Anglicaanse Kerk in Engeland, de Verenigde Protestantse Kerk in België, de Fédération protestante de France als de Zweedse nationale Kerk gaven in 2005 te kennen geen speciale landelijke gebedsdag te kennen, hoewel er in bijzondere gevallen zoals nationale rampen wel gebedsdagen worden uitgeroepen. In Denemarken is de ‘Store Bededag’ (grote gebedsdag) een officiële vrijedag die jaarlijks op de vierde vrijdag na Pasen valt. Op 5 Februari 2023 vond er een grote demonstratie in Kopenhagen plaats tegen het besluit van de Deense regering om deze vrije dag af te schaffen. In Zuid-Afrika bestaat er een speciale dankdag, die in april of mei valt omdat het in het zuidelijk halfrond ligt. In de Verenigde Staten en in Canada kent men Thanksgiving Day.

</doc>
<doc id="23773" url="https://nl.wikipedia.org/wiki?curid=23773" title="Rastislav">
Rastislav

Rastislav was heerser van Moravië van 846 - 870?.
Hij kwam aan de macht in het vorstendom, later hertogdom, Moravië met steun van de Karolingische vorst Lodewijk de Duitser. In 846 werd zijn heidense oom Mojmír I, die in de jaren 830-840 Moravië tot een vorstendom gesmeed had, van de troon gestoten en zo deed het christendom zijn intrede onder dit Slavische volk. In zowel 861 als 864 kwam Karloman in opstand tegen zijn vader en kreeg daarbij steun van Ratislav en in 865 moest Lodewijk de Duitser erkennen dat Karloman recht had op een deel van het rijk.
Rastislav trachtte de zelfstandigheid van zijn vorstendom verder zeker te stellen door betrekkingen aan te knopen met Constantinopel. Hij had in 861 Rome om een bisschop gevraagd, maar toen de paus niet snel genoeg naar zijn zin aan zijn verzoek voldeed vroeg hij Constantinopel om hulp om zijn volk te kerstenen. Michael III van Byzantium stuurde hem Cyrillus en Methodius, die aan het werk gingen om de streek tot een bastion van het christendom te maken. Er was mogelijk wel zo iets als een Slavisch runenschrift (Runica of Vlasovice) geweest, maar wat daarin geschreven was werd later als heidens verbrand. De beide missionarissen ontwierpen een geheel nieuw schrift, het Cyrillisch schrift voor de liturgie. De liturgische taal was Slavisch en zelfs de paus gaf zijn toestemming voor het gebruik van iets anders dan Latijn. Hij was mogelijk beducht voor al te grote invloed uit Constantinopel in het Slavische gebied.
Als Rastislav zich wilde losscheuren van de Franken werd hij gevangengenomen en blind gemaakt (en gedood?). Moravië kwam na hem onder Slavomír in opstand en in 870 werd Svatopluk I zijn opvolger.

</doc>
<doc id="23775" url="https://nl.wikipedia.org/wiki?curid=23775" title="934">
934

Het jaar 934 is het 34e jaar in de 10e eeuw volgens de christelijke jaartelling.

</doc>
<doc id="23776" url="https://nl.wikipedia.org/wiki?curid=23776" title="929">
929

Het jaar 929 is het 29e jaar in de 10e eeuw volgens de christelijke jaartelling.

</doc>
<doc id="23777" url="https://nl.wikipedia.org/wiki?curid=23777" title="928">
928

Het jaar 928 is het 28e jaar in de 10e eeuw volgens de christelijke jaartelling.

</doc>
<doc id="23778" url="https://nl.wikipedia.org/wiki?curid=23778" title="933">
933

Het jaar 933 is het 33e jaar in de 10e eeuw volgens de christelijke jaartelling.

</doc>
<doc id="23779" url="https://nl.wikipedia.org/wiki?curid=23779" title="926">
926

Het jaar 926 is het 26e jaar in de 10e eeuw volgens de christelijke jaartelling.

</doc>
<doc id="23780" url="https://nl.wikipedia.org/wiki?curid=23780" title="923">
923

Het jaar 923 is het 23e jaar in de 10e eeuw volgens de christelijke jaartelling.

</doc>
<doc id="23781" url="https://nl.wikipedia.org/wiki?curid=23781" title="925">
925

Het jaar 925 is het 25e jaar in de 10e eeuw volgens de christelijke jaartelling.

</doc>
<doc id="23782" url="https://nl.wikipedia.org/wiki?curid=23782" title="Dag Hammarskjold">
Dag Hammarskjold



</doc>
<doc id="23788" url="https://nl.wikipedia.org/wiki?curid=23788" title="Bok">
Bok



</doc>
<doc id="23789" url="https://nl.wikipedia.org/wiki?curid=23789" title="Geitenbok">
Geitenbok



</doc>
<doc id="23790" url="https://nl.wikipedia.org/wiki?curid=23790" title="Verbond van Dietsche Nationaalsolidaristen">
Verbond van Dietsche Nationaalsolidaristen

Het Dinaso of Verdinaso staat voor Verbond van Dietsche Nationaalsolidaristen en was een autoritaire, met het fascisme verwante politieke beweging, vooral in België en minder in Nederland, opgericht op 6 oktober 1931 door Joris Van Severen. De antisemitische en antiparlementaire organisatie streefde een corporatistische staats- en maatschappijherordening na, volgens de organisch-solidaristische doctrine. Op staatkundig vlak was de oorspronkelijke doelstelling de eenmaking van Nederland, Vlaanderen en Frans-Vlaanderen, maar vanaf 1934 het samengaan van Nederland met geheel België en Luxemburg in een nieuw op te richten staat: het "Dietsche Rijk der Nederlanden".
Na de executie van Van Severen in mei 1940 nam Emiel Thiers het leiderschap waar, maar dit zou niet lang duren. In Vlaanderen hield de beweging op te bestaan op 10 mei 1941 door een door de Duitse bezetter opgelegde gedwongen fusie met het Vlaams Nationaal Verbond tot de Eenheidsbeweging-VNV. De Waalse afdelingen werden verplicht zich aan te sluiten bij het Rexisme.
Op 19 maart 1938 was het Verdinaso-Nederland een zelfstandige vereniging geworden onder leiding van Ernst Voorhoeve. Op 29 oktober 1939 ging het Verdinaso-Nederland samen met de Nederlandsche Volkspartij als het "Verbond der Nederlanders" en werd door Van Severen erkend. De afdeling Amsterdam verzette zich tegen de fusie en ging onder leiding van J.J. van der Hout verder onder de oude naam. Het Verbond der Nederlanders bleek in het voorjaar van 1940 een mislukking en de steun voor Voorhoeve was sterk afgenomen. Na de capitulatie gingen beiden in juli 1940 onder gezamenlijk leiderschap weer samen als het Verdinaso-Nederland. Op 9 november 1940 ging Verdinaso-Nederland onder druk van de Duitse bezetter op in de NSB en Van der Hout werd hoofd van de afdeling vorming en voorlichting van de Weerbaarheidsafdeling (WA).
Maatschappelijke ideologie.
Het nationaal-solidarisme van het Verdinaso was een sociale maatschappijleer die sterk antimarxistisch en antikapitalistischwas, en de maatschappij in "organische" zin wenste te hervormen, dit wil zeggen groeiend op geleidelijke, natuurlijke wijze met respect voor de eigen aard, geschiedenis en traditie. Het Verdinaso kantte zich zowel tegen het liberalisme als tegen de parlementaire democratie. Van Severen wilde met het Verdinaso een leidinggevende elite vormen die door haar stijl en optreden de macht in de staat zou veroveren, eerder dan deze omver te werpen. Het Verdinaso leunde aan bij de Conservatieve Revolutie, meer bepaald bij de "Jongconservatieven". Verder was er ook nog de invloed van de nationalistische Action Française van Charles Maurras en het personalisme.
Staatkundige doelstellingen.
De staatkundige evolutie verliep steeds met een blik naar Nederland. Het Verdinaso werd opgericht als een organisatie die Vlaanderen en Nederland wilde herenigen in Groot-Nederland. Het evolueerde van een anti-Belgische beweging naar een Heel-Nederlandse beweging, die zich bij het uitbreken van de Tweede Wereldoorlog aan de kant van de regering schaarde, in tegenstelling tot het Vlaams Nationaal Verbond. Nochtans werd Van Severen opgepakt en afgevoerd naar Frankrijk. Op weg naar een Frans concentratiekamp, werd hij te Abbeville op 20 mei 1940 samen met 19 andere mannen en een vrouw, door Franse soldaten gedood.
Onder invloed van toenemende repressie door België, zoals het uitsluiten van het Verdinaso-syndicaat en huiszoekingen bij politieke kopstukken, keerde Van Severen zich af van het antibelgicisme. Op 14 juli 1934 werd de "Nieuwe Marsrichting" afgekondigd, waarbij van het radicale antibelgicisme werd afgestapt, en de doelstelling werd verruimd tot een hereniging van België, Nederland, Luxemburg en Frans-Vlaanderen, dit onder een autoritair bewind onder leiding van de koning. Hierbij werd teruggegrepen naar het zogenaamde Bourgondische ideaal van de historische Zeventien Provinciën ten tijde van Keizer Karel V. Ook de culturele en geschiedkundige eenheidsband met de Afrikaners in Zuid-Afrika en de gemeenschappen in de Nederlanden werd in het bijzonder genoemd.
De reacties in de Vlaamse Beweging waren overwegend negatief. Overal sloot men het Verdinaso uit de Vlaamse beweging. Wies Moens verliet de formatie zelfs. Hierna werd vaak gehoord van Van Severen dat het Verdinaso niet tot doel had de staat omver te werpen, maar hem te veroveren. Nadat ze hem in België en Nederland veroverd had, zou men komen tot een nationaal-solidaristische staat van het Dietse Rijk.
Het Verdinaso raakte in de loop van zijn bestaan steeds meer los van de aanvankelijke invloed die Mussolini en zijn fascisten hadden op de beweging. Vanuit het nationaalsocialistische Duitsland werd met argwaan gekeken naar de uitgesproken Heel-Nederlandse houding van het Verdinaso. Het Verdinaso zelf was tevreden met de machtsgreep van Hitler en maakte hier niet veel poespas over.
Antisemitisme.
Het Verdinaso was fel antisemitisch. In Hier Dinaso!, het blad van het Verdinaso, verschenen antisemitische teksten. Oprichter Joris van Severen beschouwde Hitler nog als te zachtzinnig tegenover de Joden en te traag bij het uit Duitsland jagen van de Joden, de "Dietsers" moesten volgens hem vlugger optreden met de verdrijving van Joden uit "Dietsland". Ook kopstukken als Paul Persyn en Pol le Roy spraken zich verschillende malen uit tegen de Joden. Paul Persyn zou later in het verzet stappen. Anderen zouden de stap naar actieve collaboratie tot het uiterste doorzetten als "Jodenjager", namelijk vrijwillig in opdracht van de SIPO/SD Joodse burgers opsporen, arresteren en uitleveren voor deportatie naar o.a. Auschwitz. André Laureys, August Schollen, René Bollaerts, Gustaaf Vanniesbecq, Pol Martens, Frans Packet en Jos Remacle waren allen Verdinaso, later Algemeene SS Vlaanderen. Luc Remacle, broer van Jos, was Dolmetscher (tolk) in dienst van de SIPO/SD. Ook valt op dat bij het ontstaan van de Algemeene SS Vlaanderen de ganse top uit het Verdinaso kwam.
Verdinaso-Nederland was helder in zijn antisemitisme. In de brochure "Wat is en wat wil het Verdinaso-Nederland" uit 1938 worden de Joden als "volksvreemd element" gekenschetst met een invloed in onder meer het landsbestuur en de geneeskunde "die hen niet toekomt". De vestiging van buitenlandse Joden en Joodse vluchtelingen in Nederland moest uit alle macht worden belemmerd.
Symboliek.
Op 10 juli 1932 onthulde het Verdinaso in Roeselare plechtig haar nieuw ontworpen vaandel. De vlag bestond uit een oranje achtergrond met in het midden een witte cirkel waarin een blauwe ineengevlochten ploeg, tandrad en rechtopstaand zwaard worden afgebeeld. De ploeg staat symbool voor de landbouw, het tandrad is het teken van de industrie en het zwaard is het zinnebeeld van gezag, gerechtigheid en vooral weerbaarheid. Het oranje is een verwijzing naar de prinsenvlag van Willem van Oranje terwijl het blauw refereert naar de Nederlandse zee en stromen (Schelde, Maas en Rijn). De cirkel ten slotte, symboliseert het streven naar autarkie of nationale zelfvoorziening. In tegenstelling tot bij het VNV, dat ook een hereniging wilde van alle Nederlanders, werd nooit de Vlaamse Leeuw gezongen of flamingantische symboliek gebruikt zoals de leeuwenvlag. Na de afkondiging van de "Nieuwe Marsrichting" werden wel Belgische, Zuid-Afrikaanse en Nederlandse vlaggen samen met provincievlaggen gebruikt, maar geen leeuwenvlaggen meer. Vlamingen werden immers als eenheid gezien met de Nederlanders, als Dietsers.
Opheffing en bezetting.
Door de opheffing en gedwongen fusie met het VNV en Rex in België heeft het Verdinaso als beweging geen deel gehad in de collaboratie met de Duitse bezetter. Door de moord op Joris van Severen in Abbeville in 1940 werd de beweging bovendien van haar primaire ideoloog en leider beroofd. Dinaso's maakten in de bezettingstijd keuzes: van de meest extreme collaboratie met de Sicherheitspolizei (Sipo) en Algemeene SS Vlaanderen tot een overtuigde aansluiting bij het Belgisch verzet tegen de Duitse bezetter, met name de Witte Brigade. Oud-Dinaso's Paul Persyn en Jef Van Bilsen zijn belangrijke verzetslieden geworden. Een groot deel verliet de beweging na de fusie in 1940-1941 en onthield zich tijdens de bezetting van politieke activiteiten, en pleegde noch verzet noch collaboratie. Daarmee sloten zij aan bij de meerderheid van de Belgische bevolking. Terwijl in Nederland Ernst Voorhoeve en anderen de collaboratie instapten, werkten anderen aan een Belgisch-Nederlands verzets- en spionagenetwerk tegen de Duitse bezetter. Hierin werkten de Nederlandse oud-Dinaso's Gerard van der Horst, Wiet Knitel en Lou Stolte samen met Frantz Van Dorpe en Jef Van Bilsen, die de Belgische tak verzorgden. De Belgische tak van dit netwerk zorgde tevens voor onderduikadressen voor gevluchte joden zonder Belgische nationaliteit. Oud-Dinaso Van Bilsen werd later stafmedewerker van het Amerikaanse leger in het bezette Duitsland.
Veel van de Dinaso's die in het verzet tegen nazi-Duitsland en zijn bezettingsmacht stapten, bleven echter nog lang hun kritiek op het parlementair-democratische systeem trouw, slechts geleidelijk ontwikkelden zij meer waardering voor de naoorlogse heropbouw van de democratie.
Dochterverenigingen.
Een dochtervereniging was de Dinaso Militanten Orde, de DMO, een soort paramilitaire organisatie. Van Severen zag hen niet alleen als een privémilitie, maar ook als een kweekvijver voor wat hij beschouwde als de "elite", zijnde de besten van het volk.
Tot de organisatie behoorden verder:
Het Verdinaso gaf verschillende tijdschriften uit, zoals Hier Dinaso! ("Strijdblad van het Verdinaso voor geheel Dietschland"), Orde! ("Maandblad van het Verbond van Dinasocorporaties"), De Dinaso-Student (maandblad), Jongdinaso ("Strijdblad der Dietsche Jeugd"), L'Ordre Thiois en Les Pays-Bas Belgiques.
Dietbrand was wel gelinkt aan het Verdinaso, maar bleef in handen van Wies Moens, ook toen deze uit de beweging stapte.

</doc>
<doc id="23791" url="https://nl.wikipedia.org/wiki?curid=23791" title="Konrad Zuse">
Konrad Zuse

Konrad Zuse (Berlijn, 22 juni 1910 – Hünfeld, 18 december 1995) was een Duitse computerpionier die de eerste computers ter wereld bouwde. Zijn Z4-computer was na de oorlog geruime tijd de enige computer op het vasteland van Europa. Toch kreeg Zuse lange tijd niet de eer die hem toekomt.
Biografie.
Zuse woonde als tiener te Hoyerswerda, waar hij zijn eerste "automaten" in elkaar knutselde.
Hij studeerde in Berlijn vanaf 1927 werktuigbouwkunde, en haalde zijn diploma in 1935. Na zijn studie werkte hij bij Henschel Flugzeugwerke, alwaar hij als ingenieur veel vergelijkingen moest oplossen, dit vond hij naar eigen zeggen ontzettend saai. Na een jaar stopte hij bij Henschel om aan zijn eigen rekenmachine te werken. In 1938 voltooide Zuse de Z1, de eerste programmeerbare rekenmachine ter wereld. Deze werkte nog geheel mechanisch, maar wel binair. In 1939 volgde de Z2, een proefmodel dat bestond uit het mechanische geheugen van de Z1, een kaartlezer, en een uit tweehonderd relais opgebouwde processor.
Op 5 december 1941 was de Z3, de eerste volledig elektromagnetische computer ter wereld, een feit. Konrad Zuse lag hiermee ruim drie jaar voor op de geallieerden. Van de Z3 zou later bewezen worden dat deze Turing-volledig was, wat dit apparaat zou kwalificeren voor het predicaat "eerste computer" (dit is controversieel). Overigens hadden de Z1 en de Z3 logisch gezien in grote lijnen hetzelfde ontwerp, de Z1 heeft echter door precisieproblemen nooit betrouwbaar gewerkt.
In 1944 gingen de Z1 en de Z3 bij geallieerde bombardementen verloren. De bouw van de Z4, een 32-bits computer opgebouwd uit relais, werd in een kelder voortgezet. Zuse trouwde in januari 1945 met een van zijn medewerksters, en aan het eind van de Tweede Wereldoorlog kwamen het gezin en de Z4 in het zuiden van Beieren terecht.
Na de Tweede Wereldoorlog.
Na de capitulatie van Duitsland hield Zuse zijn gezin in leven door berglandschapjes met gemzen te schilderen voor soldaten van de Amerikaanse bezettingsmacht. Intussen ontwikkelde hij een hogere programmeertaal die hij "Plankalkül" noemde.
In 1949 werd Zuse met zijn Z4 voor vijf jaar gehuurd door het Instituut voor Toegepaste Wiskunde in Zürich. De Z4 was toen de enige werkende computer op het vasteland van Europa. Hij werd onder meer gebruikt bij het ontwerpen van stuwdammen. Zijn Z4 is de eerste computer die ooit verkocht is (aan de ETH Zürich).
Van het Zwitserse geld kon Zuse zijn bedrijf heroprichten. Zuse begon met seriebouw van zijn computers. "Zuse KG" leverde onder meer aan Leitz. In 1964 werd het verlieslijdende bedrijf, dat de concurrentie met IBM niet aankon, overgenomen door Brown, Boveri &amp; Cie. In 1967 nam Siemens 70% van de aandelen Zuse KG over van BBC, en twee jaar later de resterende aandelen.
Zuse heeft zich na het verkopen van zijn bedrijf in 1964 met name toegelegd op schilderen.
Erkenning.
Zuse kreeg vanaf het midden van de jaren zestig tientallen Duitse onderscheidingen, en de universiteit van Reykjavik verleende hem in 1986 een eredoctoraat. Hetzelfde deed de universiteit van Siena in 1992. Verder kwamen er wat eerbewijzen uit de toenmalige Duitse Democratische Republiek.
De rest van de wereld zweeg Zuse grotendeels dood. De computer werd beschouwd als een Amerikaanse uitvinding, een Engelse desnoods, maar zeker niet als de uitvinding van een Duitser. In veel standaardwerken werd Zuse slechts terloops genoemd. Pas tegen het einde van zijn leven kwam daar verandering in.
Op initiatief van Bill Gates werd er op de IT-beurs CeBIT 1995 een ontmoeting tussen Gates en Zuse geregeld. In datzelfde jaar werd hem ook het 'Bundesverdienstkreuz' toegekend, alsmede het erelidmaatschap van de Chaos Computer Club. Zuse overleed in datzelfde jaar, op 85-jarige leeftijd. Hij heeft dus niet meer mogen meemaken dat Raul Rojas, die samen met Zuse verantwoordelijk was voor het reproduceren van de Z1, in 1998 bewees dat de Z3 Turing-compleet was; dit heeft wel in hoge mate bijgedragen aan zijn postume erkenning. Hij werd in 2003 bij de ZDF nummer 15 in de lijst van grootste Duitsers aller tijden.
Een replica van de Z1 staat in het Duits techniekmuseum in Berlijn.
Te Hoyerswerda staat een aan Konrad Zuse gewijd "computermuseum". Van die stad is hij ook ereburger. Ook te Hünfeld staat een "Konrad-Zuse-Museum", echter vooral gewijd aan zijn schilderkunstige prestaties.

</doc>
<doc id="23793" url="https://nl.wikipedia.org/wiki?curid=23793" title="937">
937

Het jaar 937 is het 37e jaar in de 10e eeuw volgens de christelijke jaartelling.

</doc>
<doc id="23794" url="https://nl.wikipedia.org/wiki?curid=23794" title="942">
942

Het jaar 942 is het 42e jaar in de 10e eeuw volgens de christelijke jaartelling.

</doc>
<doc id="23796" url="https://nl.wikipedia.org/wiki?curid=23796" title="Natriumerythorbaat">
Natriumerythorbaat

Natriumerythorbaat is het natriumzout van erythorbinezuur.
Erythorbinezuur is een isomeer van ascorbinezuur en heeft dezelfde werking. Omdat het goedkoper is wordt het vaak in plaats van ascorbaat of ascorbinezuur gebruikt in vleesproducten.
Het verschil tussen erythorbinezuur en ascorbinezuur zit in de hydroxylgroep in de zijketen die het dichtst bij de ring ligt. De stereochemie rond het koolstofatoom is gespiegeld. Het koolstofatoom in erythorbinezuur heeft daar de "R"-configuratie, in ascorbinezuur treedt op die plaats de "S"-configuratie op.

</doc>
<doc id="23798" url="https://nl.wikipedia.org/wiki?curid=23798" title="Elia Kazan">
Elia Kazan

Elia Kazan, eig. Elias Kazancıoğlu (Grieks: Ηλίας Καζαντζόγλου) (Istanboel, 7 september 1909 – New York, 28 september 2003) was een Amerikaans filmregisseur.
De in Istanboel geboren regisseur van films en toneelstukken verscheen voor de commissie van senator Joseph McCarthy en noemde er namen van mensen met vermeende communistische sympathieën.
Tot zijn opmerkelijke theatervoorstellingen behoren "The Glass Menagerie", "A Streetcar Named Desire" (de twee toneelstukken waarmee schrijver Tennessee Williams zijn naam vestigde), "All My Sons" en "Death of a Salesman" (die hetzelfde deden voor schrijver Arthur Miller). Zijn prestaties als filmregisseur doen hier nauwelijks voor onder. Hij werd vijf keer genomineerd als beste regisseur en won twee Oscars als regisseur van "Gentleman's Agreement" (1947) en "On the Waterfront" (1954).
In zijn jeugd was Kazan lid van de Amerikaanse communistische partij, toen hij deel uitmaakte van een radicaal theatergezelschap in de jaren 30. Als overtuigd liberaal voelde Kazan zich verraden door de militaire wreedheden begaan door Stalin en de ideologische starheid van het stalinistische regime. Kazan werkte samen met de anticommunistische activiteiten van McCarthy. Een van de personen van wie hij de naam noemde voor de onderzoekscommissie was acteur John Garfield. Garfield kwam op de zwarte lijst en zijn carrière was ten einde, het volgende jaar (1952) overleed hij.
De Amerikaanse toneelauteurs Lillian Hellman en Arthur Miller waren het publiekelijk oneens met de redeneringen van Kazan. De film "On the Waterfront", over een heldhaftige verklikker, wordt algemeen beschouwd als Kazans antwoord naar zijn critici. Millers "The Crucible", over een puritein die liever sterft dan dat hij valse beschuldigingen uit tegen een van hekserij verdachte, was hierop weer een antwoord.
In 1999 ontving Kazan een ere-Oscar voor zijn hele carrière uit de handen van Robert De Niro.Hoewel velen in Hollywood vonden dat er genoeg tijd was verstreken om nu eindelijk de strijdbijl te begraven en het tijd werd om zijn grote artistieke prestaties te erkennen was er nog veel discussie over deze beslissing. Beelden van de betreffende Oscaruitreiking laten zien dat slechts driekwart van de aanwezigen deelnam aan de staande ovatie.
Kazan overleed op 94-jarige leeftijd.

</doc>
<doc id="23799" url="https://nl.wikipedia.org/wiki?curid=23799" title="Mira Sorvino">
Mira Sorvino

Mira Sorvino (Tenafly (New Jersey), 28 september 1967) is een Amerikaans actrice van Italiaanse afkomst. Zij won voor haar bijrol in Mighty Aphrodite in 1996 onder meer een Academy Award en een Golden Globe.
Sorvino is de dochter van acteur Paul Sorvino, die onder andere speelde in Goodfellas en in de televisieserie Law &amp; Order. Ze is afgestudeerd aan Harvard en heeft een graad in Oost-Azië-studies. Ze bracht een jaar in China door en spreekt vloeiend Mandarijns Chinees. Nadat Sorvino was afgestudeerd, probeerde ze als actrice aan het werk te komen. Een rol die haar hierbij vooruit hielp was die van prostituee "Linda" in Woody Allens film Mighty Aphrodite. Ze won een Oscar voor deze rol.
Sorvino heeft een zus Amanda en een broer Michael. Ze trouwde in 2004 met de Amerikaanse acteur Christopher Backus. Samen hebben ze vier kinderen: dochter Mattea Angel (3 november 2004), zoons Johnny (29 mei 2006) en Holden (22 juni 2009) en dochter Lucia (2012).

</doc>
<doc id="23800" url="https://nl.wikipedia.org/wiki?curid=23800" title="Miguel de Cervantes Saavedra">
Miguel de Cervantes Saavedra



</doc>
<doc id="23806" url="https://nl.wikipedia.org/wiki?curid=23806" title="Althea Gibson">
Althea Gibson

Althea Gibson (Silver, Clarendon County, South Carolina, 25 augustus 1927 – East Orange, Essex County, New Jersey, 28 september 2003) was een tennisspeelster uit de Verenigde Staten van Amerika.
Biografie.
Gibson was de eerste zwarte tennisser (m/v) die een grandslamtoernooi wist te winnen. Zij won in totaal vijf grandslamtitels in het enkelspel:
In het dubbelspel won zij daarnaast nog zes titels:
In 1957 en 1958 nam Gibson deel aan het Amerikaanse Wightman Cup-team. Tevens werd zij in diezelfde jaren uitgeroepen tot Amerikaans sportvrouw van het jaar.
In 1958 stopte zij met amateurtennis. In dat jaar schreef zij haar autobiografie: "I always wanted to be somebody".
In 1960 reisde zij rond met de Harlem Globetrotters om demonstratietennis te spelen.
In 1959 bracht Gibson een lp-album uit: "Althea Gibson Sings". In datzelfde jaar speelde zij de rol van Lukey in de speelfilm The Horse Soldiers. Later, in 1966, speelde zij ook een rol in een aflevering getiteld "Play to win" van een Amerikaanse tv-serie ("Thirty-Minute Theatre"), die op 7 november 1966 werd uitgezonden.
In de periode 1964–1978 was Gibson beroepsgolfspeelster, maar daarin was zij niet echt succesvol.
In 1971 werd Gibson opgenomen in de internationale Tennis Hall of Fame.
In de periode 1971–1973 pakte Gibson het tennissen weer op, maar nu in de professionele status. In 1973 bereikte zij in het dubbelspel de eerste ronde van het US Open.
Gibson overleed op 76-jarige leeftijd in New Jersey aan de gevolgen van kanker.
Resultaten grandslamtoernooien.
Enkelspel.
SR = verhouding tussen aantal gewonnen en gespeelde toernooien.

</doc>
<doc id="23807" url="https://nl.wikipedia.org/wiki?curid=23807" title="Klompvoet">
Klompvoet

Een klompvoet (medische benaming "talipes equinovarus") is een aangeboren voetafwijking, die bij 1 op de 800 pasgeborenen voorkomt. Er worden tweemaal zoveel jongens met een klompvoetafwijking geboren als meisjes. Tevens hebben jongens vaker twee klompvoeten. Bijna altijd spelen erfelijke factoren een rol.
De benaming klompvoet geeft veelal verwarring, omdat dit niets met een klomp te maken heeft. De Engelse benaming "clubfoot" (club staat hier voor golfstok) is in dat opzicht een betere benaming.
De afwijking bestaat meestal uit meerdere onderdelen:
Diagnose.
Door een afwijking in de weke delen van de voet ontstaat een vervorming in kuit, voet en achillespees.
Behandeling.
Zo snel mogelijk na de geboorte wordt de klompvoet met redressietechnieken (methoden om de voet geleidelijk aan en zonder te forceren in de juiste stand te krijgen) behandeld. Dit gebeurt over het algemeen door het masseren en ingipsen of -tapen van de voet. Als na het ingipsen binnen 3 maanden het gewenste resultaat niet is bereikt (75% van de gevallen) dan zal operatief middels een achillespeesverlenging en eventueel middenvoetsbeentjescorrectie een verbeterde stand van de voet worden getracht te bereiken. Hierbij wordt gelet op de stand van de voet zodat de pasgeborene in de toekomst op een normale manier kan lopen. De operaties vinden bij voorkeur plaats als de baby vier tot negen maanden oud is.
Methode Ponseti.
Sinds 1963 is er een methode ontwikkeld door de Spaanse arts Ignacio Ponseti waarbij klompvoetjes zonder operaties worden gecorrigeerd. Deze behandeling is in Nederland in een beperkt aantal ziekenhuizen beschikbaar.
De behandeling start met een aantal (6-8) wekelijkse therapiesessies, waarin de voet steeds meer in de goede richting gezet wordt. Na elke therapiesessie worden voet en been tot aan de lies in een gipsverband gefixeerd om het resultaat te behouden. Na ongeveer zes weken volgt vaak een achillespeesklieving (kleine ingreep) en daarna nog drie weken gips. Hierna draagt het kind drie maanden lang min of meer fulltime (23 van de 24 uur) een brace. Dit houdt in dat de beide voeten schoenen moeten dragen die op een metalen stang gefixeerd worden. Na deze drie maanden mag de brace overdag af en houdt het kind de brace 's nachts en op slaaptijden aan (14/24), om terugval te voorkomen, tot de leeftijd van ongeveer vier jaar. Het gewenste resultaat (goed functionerende pijnloze voeten) wordt in meer dan 90% van de gevallen zonder operatie bereikt. In de overige gevallen is toch nog een operatie nodig.
Literaire beschrijvingen.
De klompvoet komt voor in de romans "Droomkoninkje" (1924) van Herman Heijermans, "Madame Bovary" (1857) van Gustave Flaubert en, onder de naam 'horrelvoet', in "De avonturen van Henry II Fix" (2007) van Atte Jongstra. Tevens heeft de hoofdpersoon Philip Carey in de roman "Gekluisterde levens" (1915) van W. Somerset Maugham een klompvoet.
Het kinderboek "De oorlog die mijn leven redde" (2015) van Kimberly Brubaker Bradley draait om de klompvoet van hoofdpersoon Ada.

</doc>
<doc id="23808" url="https://nl.wikipedia.org/wiki?curid=23808" title="Verenigd koninkrijk">
Verenigd koninkrijk



</doc>
<doc id="23811" url="https://nl.wikipedia.org/wiki?curid=23811" title="Joseph McCarthy (politicus)">
Joseph McCarthy (politicus)

Joseph Raymond (Joe) McCarthy (Grand Chute (Wisconsin), 14 november 1908 – Bethesda (Maryland), 2 mei 1957) was een Amerikaans politicus van de Republikeinse Partij. Hij was van 1947 tot zijn dood in 1957 Senator voor Wisconsin.
McCarthy werd vooral bekend door zijn felle retoriek in de campagne tegen Amerikaanse communisten in het midden van de jaren vijftig. De door hem gebruikte tactiek om mensen te beschuldigen op basis van zwak, of zelfs onbestaand bewijs, is naar hem vernoemd: het mccarthyisme.
Biografie.
Jeugd en carrière.
McCarthy werd geboren in Grand Chute, Wisconsin. Een jaar na zijn rechtenstudie (1930 – 1935) aan de Marquette-universiteit in Milwaukee werd McCarthy toegelaten tot de Orde van Advocaten. Al tijdens zijn werkzaamheden voor een advocatenkantoor in Shawano deed hij als Democraat in 1936 een onsuccesvolle gooi naar het ambt van officier van justitie. Drie jaar later in 1939 had hij meer succes en werd hij gekozen tot rechter.
In 1942 trad McCarthy vrijwillig in dienst in bij de United States Navy en werd hij onder meer uitgezonden naar de Stille Oceaan. Nog tijdens zijn diensttijd in 1944 stelde hij zich als republikein zonder succes verkiesbaar voor de positie van senator voor Wisconsin. Nadat hij in 1945 uit dienst trad besloot hij zich opnieuw verkiesbaar te stellen voor de Senaat, met ditmaal een meer systematische campagne. Met steun van de lokale afdeling van de Republikeinse partij won hij nu wel de nominatie. Tijdens de verkiezingen versloeg hij eenvoudig zijn democratische opponent met een 2-1 marge.
Senator.
Als nieuweling in de Senaat viel McCarthy weinig op. Zijn stemgedrag was rechts maar lang niet altijd op een lijn met het partijbeleid. Hij hield tientallen toespraken over verschillende onderwerpen voor allerlei organisaties. Zijn politieke ster schoot echter naar ongekende hoogten toen hij op 9 februari 1950 in West Virginia een toespraak hield voor de "Republican Women's Club of Wheeling". Vanwege de minimale media-aandacht is niet zeker wat de exacte woorden van de rede waren, maar men gaat ervan uit dat hij een lijst liet zien waarvan hij beweerde dat deze de namen bevatte van communisten die werkten bij het Ministerie van Buitenlandse Zaken. Volgens een van de versies van de toespraak zou hij gezegd hebben:
Er was inderdaad een lijst van medewerkers bij Buitenlandse Zaken waarover om verschillende redenen bezorgdheid heerste. Redenen voor bezorgdheid waren echter niet alleen deloyaliteit maar ook bijvoorbeeld dronkenschap en onbekwaamheid. De uitwerking van de rede was desalniettemin gigantisch. Met zijn rede appelleerde McCarthy aan de gevoelens van miljoenen Amerikanen die zich zorgen maakten over de agressiviteit van de Sovjet-Unie. Gevoelens die nog eens extra werden aangewakkerd door het proces tegen de communistische spion Alger Hiss, dat in volle gang was toen McCarthy zijn toespraak hield. McCarthy zelf werd nogal overdonderd door de massale media-aandacht en veranderde in de dagen na zijn toespraak voortdurend de aantijgingen en aantallen. In Salt Lake City noemde hij een paar dagen later opnieuw 57, een aantal dat hij op 20 februari tijdens een marathontoespraak in de Senaat alweer bijstelde naar 81. De Senaat besloot een speciale commissie in het leven te roepen die de beschuldigingen moest onderzoeken; het Tydings committee. Hoewel deze commissie de beschuldigingen uiteindelijk ongegrond achtte, bleef McCarthy doorgaan met het maken van aantijgingen in de Senaat en de media. Al snel nam hij ook met succes zijn critici onder vuur. Door langdurig campagne te voeren tegen zittend senator Millard Tydings wist hij in 1950 diens politieke ondergang te bewerkstelligen.
Kruistocht tegen het communisme.
Van 1950 tot 1953 bleef McCarthy de regering ervan beschuldigen dat zij onvoldoende deed om het communisme binnen haar gelederen en organisaties te bestrijden. Door zijn plotse roem had hij een aanmerkelijk aantal volgelingen gekregen en een aanzienlijke bron van inkomsten. Zijn financiën werden in 1952 door een commissie van de Senaat onderzocht. Hoewel het rapport stelde dat sprake was geweest van twijfelachtig gedrag tijdens campagnes en onregelmatigheden in zijn financiën, waren er geen gronden voor een strafrechtelijke vervolging. Een jaar later, op 29 september 1953 trouwde McCarthy met Jean Kerr, een van zijn medewerksters.
De verkiezingsoverwinning van de republikeinen in 1952 versterkte de positie van McCarthy in de partij aanzienlijk. Waarschijnlijk leden meerdere democraten een verkiezingsnederlaag doordat zij door McCarthy waren beschuldigd. Door zijn ongekende populariteit en zijn vermogen om linkse democraten aan te pakken kon ook het bestuur van de partij niet meer om hem heen en werd hij benoemd tot voorzitter van de Senate Permanent Subcommittee on Investigations.
Het comité van McCarthy richtte zich, in tegenstelling tot het House Committee on Un-American Activities (HUAC) en de Senate Internal Security Subcommittee, voornamelijk op overheidsinstellingen. Nadat het eerst onderzoek had gedaan naar de bureaucratie bij "Voice of America", wist het daarna te bewerkstelligen dat procommunistische literatuur werd verwijderd uit de overzeese informatiebibliotheek van Buitenlandse Zaken. Ondertussen bleef McCarthy de overheid beschuldigen van communistische invloeden, ofschoon er nu een republikeinse regering was. Dit irriteerde Eisenhower, die McCarthy als een gevaar voor de partij beschouwde. Vanwege McCarthy's populariteit wilde Eisenhower hem niet publiekelijk aanpakken, maar achter de schermen werd begonnen met de verwijdering van McCarthy uit zijn invloedrijke positie.
Verschillende aanzienlijke personen namen ontslag uit het comité, onder wie Robert F. Kennedy. In deze moeilijke periode behield McCarthy echter de macht over zijn comité en dus ook over wie het aannam en wie niet. Dit leidde tot meer vrijwillige ontslagen uit het comité, dat echter wel zijn werk bleef doen. Zo beschuldigde McCarthy Owen Lattimore, hoogleraar aan de Johns Hopkins University, van communistische sympathieën en brandmerkte hij hem als Sovjet-spion nummer één.
De val.
In de herfst van 1953 begon het comité van McCarthy aan zijn noodlottige onderzoek in het Amerikaanse leger. Het comité probeerde een kring van spionnen te onthullen in het Army Signal Corps, maar slaagde hier niet in. Veel aandacht werd besteed aan een legertandarts, Irving Peress, die zich tijdens zijn verhoren twintig keer op zijn zwijgrecht beriep. Peress werd ervan beschuldigd dat hij voor de Communistische Partij militair personeel wierf. Het staat vast dat hij weigerde antwoord te geven op vragen over formulieren van het ministerie van Defensie, die betrekking hadden op lidmaatschap van ‘revolutionaire organisaties’ en dat de medische directeur-generaal van het leger in 1953 had geadviseerd Peress vervroegd uit dienst te ontslaan. McCarthy uitte zijn bezorgdheid dat Peress na deze aanbeveling niet was ontslagen, maar juist was bevorderd tot majoor.
Bij het onderzoeken van vooral dit laatste wist McCarthy veel negatieve media-aandacht op zichzelf te vestigen door zijn behandeling van generaal Ralph W. Zwicker. McCarthy vergeleek de intelligentie van de generaal met die van een “vijf jaar oud kind”, en beweerde dat Zwicker “niet geschikt was voor de positie van generaal”. Begin 1954 beschuldigde het leger senator McCarthy en zijn assistent Roy Cohn van druk uitoefenen op het leger om een voorkeursbehandeling te geven aan een voormalige medewerker van Cohn, G. David Schine. McCarthy beweerde dat deze beschuldiging vals was en een vergelding was voor zijn ondervraging van Zwicker.
De Senaat besloot naar de kwestie een onderzoek in te stellen, dat rechtstreeks op tv werd uitgezonden. McCarthy onthulde dat de medische directeur-generaal van het leger, Joseph Welch, een advocaat had ingehuurd die in het verleden had gewerkt voor een communistische groepering. De onthulling leidde tot de beroemde berisping van Welch:
De gebeurtenissen tijdens de verhoren zijn verwerkt in de documentaire film "Point of Order!". De Senaat oordeelde op 2 december 1954 met 65 tegen 22 stemmen dat McCarthy zich schuldig had gemaakt aan ”gedrag dat strekt tot eerverlies en in diskrediet brengen van de Senaat”.
Alhoewel het zeker is dat de uiteindelijke val van McCarthy werd veroorzaakt door zijn onderzoek binnen het leger, is het eerdere verzet van een aantal senatoren tegen McCarthy hierbij ook van belang. Een voorbeeld is de republikeinse senator Margaret Chase Smith uit Maine, de enige vrouw in de Senaat op dat moment, die op 1 juni 1950 haar Declaration of Conscience voordroeg en daarin McCarthy’s tactieken sterk veroordeelde zonder daarbij zijn naam te noemen (zoals vereist door de regels van de Senaat). Zes andere republikeinse senatoren (Wayne Morse, Irving M. Ives, Charles W. Tobey, Edward Thye, George Aiken en Robert C. Hendrickson) steunden haar in haar veroordeling van McCarthy. Senator Ralph E. Flanders uit Vermont diende zelfs een motie in om McCarthy te berispen.
Een van de meest prominente aanvallen op de methoden van McCarthy was een op 9 maart 1954 uitgezonden aflevering van de documentaire serie "See it Now" door de journalist Edward R. Murrow. In de fragmenten beschuldigt McCarthy de democraten van "twintig jaar landverraad" (volgens hem van 1933 tot 1953), en het hekelen van getuigen waaronder de medische directeur-generaal van het leger. De documentaire van Murrow zorgde voor een nationale omslag in de populariteit van McCarthy. Hij probeerde de schade te herstellen door drie weken later zelf in "See it Now" te verschijnen en Murrow persoonlijk aan te vallen. Zijn methoden werkten echter alleen goed in rechtstreekse uitzendingen en zijn optreden leidde alleen maar tot een verder verval van zijn populariteit.
Uiteindelijk overleed McCarthy op 48-jarige leeftijd als gevolg van acute leverontsteking in het Bethesda Naval Hospital. Hij werd begraven op St. Mary’s Cemetery in Appleton, Wisconsin.

</doc>
<doc id="23818" url="https://nl.wikipedia.org/wiki?curid=23818" title="Werkgeheugen (computer)">
Werkgeheugen (computer)

Het werkgeheugen van een computer is het geheugen dat het besturingssysteem ter beschikking heeft. Het fungeert in verschillende niveaus in de geheugenhiërarchie, zoals het registergeheugen en het extern geheugen. Onderdeel van het werkgeheugen is meestal ook een gedeelte op harde schijf, dat als wisselbestand dienstdoet. Deze toestand wordt met virtueel geheugen duidelijker omschreven: voor een proces is het alsof de processor de beschikking over een veel groter fysiek geheugen heeft dan er in de werkelijkheid aan RAM-geheugen beschikbaar is.
Werkgeheugen wordt vaak met RAM-geheugen in het algemeen of met het geheugen verward, waarmee de processor werkt. Het geheugen van de processor vormt in de meeste moderne besturingssystemen maar een deel van het werkgeheugen en is altijd RAM-geheugen. RAM-geheugen wordt meestal als cache gebruikt, behalve als er in de processor al cache geheugen zit. Wanneer een van de DRAM-modules het niet meer doet, kan dat er de oorzaak van zijn dat de hele computer het niet meer doet. Het is dan voldoende de niet meer werkende DRAM-module uit de computer te halen.

</doc>
<doc id="23820" url="https://nl.wikipedia.org/wiki?curid=23820" title="La Joconde">
La Joconde



</doc>
<doc id="23822" url="https://nl.wikipedia.org/wiki?curid=23822" title="Jacques Villon">
Jacques Villon

Jacques Villon (Damville, 31 juli 1875 – Puteaux, 9 juni 1963) was een Frans kunstschilder. Zijn eigenlijke naam was Gaston Duchamp.
Duchamp was de oudste uit een kunstenaarsgezin van zes kinderen, waaronder zijn broers Raymond Duchamp-Villon, beeldhouwer, Marcel Duchamp, schilder, en zijn zus Suzanne Duchamp, schilderes. In 1894 nam Gaston als pseudoniem de naam over van zijn geliefde dichter. Hij liet zich voortaan "Jacques Villon" noemen.
Hij gaf heel jong zijn studies in de rechten op, om de artistieke weg op te gaan. Hij kreeg een eerste tekenopleiding in Montmartre, in het atelier van Fernand Cormon, waar hij Henri Toulouse-Lautrec ontmoette. Invloeden van deze, van Théophile Steinlen, van Jean-Louis Forain of van de Nabis ontgingen Villon niet.
In 1906 vestigde hij zich in Puteaux en waagde hij zich aan een voorzichtig cézanniaans kubisme. In het atelier van Puteaux ontpopte Villon zich vanaf 1911 als de voortrekker van de Section d'or-groep, met zijn broers, met Albert Gleizes, met František Kupka, met Albert Metzinger, met Francis Picabia en met Fernand Léger. Binnen deze Puteaux-groep vierde een synthetisch kubisme hoogtij. In 1912 werden al zijn ingebrachte doeken verkocht aan het Amerikaanse publiek op de "Armory Show".
In 1956 kreeg hij de opdracht tot het uitwerken van de kartons voor 5 glasramen in de "Sacré-Coeur"-kapel van de kathedraal van Metz.
Villon noemde zichzelf "Cubiste impressionniste" (impressionistisch kubist). Hij overleed op 87-jarige leeftijd.

</doc>
<doc id="23823" url="https://nl.wikipedia.org/wiki?curid=23823" title="Breien (textiel)">
Breien (textiel)

Breien is van oorsprong een ambachtelijke techniek waarbij doorlopend garen met behulp van twee of meer breinaalden wordt verwerkt tot textiel, vaak als basis voor kledingstukken en accessoires. Samen met weven is breien een van de meest voorkomende methoden om textiel te vervaardigen.Gebreide stof bestaat uit aaneengeschakelde lussen, waardoor het een elastisch karakter krijgt. Wol en acryl, zijn de meest gebruikte vezels voor breigaren, maar ook andere materialen zoals katoen, zijde, bamboevezels, linnen en hennepvezel worden gebruikt. Truien, sokken, sjaals en mutsen behoren tot de populairste breiwerken, maar ook andere kledingstukken en accessoires kunnen met deze techniek worden vervaardigd.
Handmatig breien, als een vorm van ambachtelijk handwerk, was tot in de 20e eeuw een gebruikelijke methode om kleding te vervaardigen, maar wordt in de 21ste eeuw voornamelijk beoefend als creatieve hobby. In de moderne textielindustrie worden diverse kledingstukken met behulp van breimachines geproduceerd, wat zorgt voor een hogere productiesnelheid en bredere toepassingsmogelijkheden. Hierdoor kunnen bijvoorbeeld heel fijn breiwerk of complexe breipatronen foutloos worden uitgevoerd.
Geschiedenis.
Etymologie.
"Breien" (of ook "breiden") komt in het Middelnederlands voor. Het Nederlandse werkwoord is verwant aan onder andere het Oudsaksisch "bregdan" (vlechten, knopen), het Oudfries "brîda" of "breida" (trekken, rukken), het Oudhoogduits "brettan" (trekken, weven) en het Oudengels "bregdan" (trekken, rukken, vlechten). Al deze vormen gaan terug op de wortel "*bherH-" (dat 'boren' betekende) in het Proto-Indo-Europees. Hoe het werkwoord precies de betekenissen 'trekken', 'weven' en uiteindelijk 'breien' verkreeg, is onduidelijk.
Ontstaan.
De mens weeft al duizenden jaren stoffen. Breien is vermoedelijk ontstaan uit oudere, wijdverspreide methodes om van garen textiel te maken. Voor de introductie van breien en haken deed men in verschillende culturen aan naaldbinden (van het Deense "nålebinding", een neologisme uit jaren 1970). Naaldbinden lijkt op haken, met het grote verschil dat er niet met een haaknaald, maar een gewone naald gewerkt wordt en met korte stukken draad. De draad wordt met de naald door een lus gehaald, waardoor een nieuwe lus ontstaat. Enkele van de oudste vondsten van naaldgebonden textiel zijn een lapje stof uit de Syrische stad Dura Europos uit de 3e eeuw n.Chr., sandaalsokken van Egyptische Kopten uit de 4e eeuw en hoofddeksels en sjaals uit de Peruviaanse Paracas- en Nazca-culturen van tussen 300 v.Chr. en 300 n.Chr. Vermoedelijk is de techniek verschillende eeuwen of zelfs millennia ouder.
Breien zou in het Midden-Oosten ontstaan zijn als een adaptatie van naaldbinden, met twee naalden in plaats van een. De oudste voorbeelden van eigenlijk breiwerk komen uit Egypte. Men gaat ervan uit dat de gevonden kledingstukken – waaronder katoenen sokken met kleurrijke patronen – tussen de 11e en de 14e eeuw gemaakt werden.
Vanuit het Midden-Oosten verspreidde de breitechniek tijdens de hoge en late middeleeuwen naar Europa. De oudste archeologische vondst van breiwerk in Europa is een zijden kussensloop uit de late 13e eeuw, aangetroffen in het graf van een Spaanse prins. Arabieren introduceerden de techniek mogelijk in Spanje tijdens de Moorse overheersing of Spanjaarden maakten kennis met breien tijdens de kruistochten.
Terwijl naaldbinden prima lukt met korte stukjes draad, zijn er om te breien langere garens nodig. De uitvinding van het spinnewiel om garen te spinnen, dat vermoedelijk in de 11e eeuw in Azië en het Midden-Oosten opkwam en niet veel later in Europa zou opduiken, was een belangrijke stap vooruit ten opzichte van spinnen met een steen of spintol en was cruciaal in de verspreiding van breien.
Middeleeuwen en vroegmoderne tijd.
De vroegste gebreide voorwerpen in Europa zijn gemaakt door Arabische breiers in dienst van de Spaanse christelijke koninklijke families. Hun hoge vaardigheid op het gebied van breien is terug te vinden in de verschillende voorwerpen die gevonden zijn in de graven van de abdij van Santa María la Real de Las Huelgas, vlak bij Burgos, Spanje. Een zijden kussenhoes werd gebreid met ongeveer 20 steken per inch en bevatte onder andere gebreide patronen die de familiewapenkamer weerspiegelden.
Er is ook een Votisch gebreid fragment uit de late 13e eeuw opgegraven in Estland. Dit fragment is gebreid in een gestrengeld patroon in drie kleuren en maakte waarschijnlijk deel uit van een wantmanchet.
Halverwege de 14e eeuw duiken er in Italië en Duitsland schilderijen op van Maria, waarop zij in het bijzijn van het kindje Jezus breit. Deze 'breiende madonna's' geven aan dat breien zich op dat moment al over delen van West-Europa verspreid had. In de schilderijen doet Maria aan rondbreien en breien in verschillende kleuren, wat bewijst dat de kunstenaars vertrouwd waren met die technieken. Volgens historica Joan Thirsk vormen de schilderijen een indicatie dat breien in de late middeleeuwen wijdverspreid was en misschien zelfs een populair tijdverdrijf voor vrouwen uit de hogere klassen. Brei-expert Donna Kooler bevestigt dat een breiende vrouw een vertrouwd beeld moet zijn geweest.
Niet veel later groeide breien uit tot een aanzienlijke ambacht. De groei werd gedreven door een Europese modetrend voor rijke mannen: gebreide sokken. De toegenomen vraag om kwalitatieve katoenen of zijden sokken – stoffen die geïmporteerd moesten worden en bijgevolg kostelijk waren – leidde in de 15e en 16e eeuw tot een professionalisering van breien in gilden. De breiersgilden waren alleen toegankelijk voor mannen en vereisten een intensieve vooropleiding. Voor het breien werd een breischede gebruikt, een soort kokertje dat in de broekband gestoken werd en waar een van de naalden in gestoken kon worden.
In Nederland werd het breien geïntroduceerd vanuit Spanje tijdens de Tachtigjarige Oorlog. In de periode daarvoor werd textiel gemaakt door te weven. Oude vondsten in Nederland met breiwerk zijn luxe gebreide handschoenen. Zeelieden gingen gebreide hoeden dragen, die vervilt werden om ze waterdicht te maken. Tsaar Peter de Grote laat zo een hoed voor zich maken.
Geleidelijk aan leerden ook werklieden en boeren om goedkoop te breien met de wol van hun eigen schapen. Buiten de steden, waar de gilden het monopolie hadden, breiden zowel mannen als vrouwen. Behalve voor eigen gebruik, breide men ook voor verkoop, een vorm van plattelandsnijverheid. Dat was vooral het geval in Groot-Brittannië waar koningin Elizabeth de landelijke bevolking aanmoedigde om bij te verdienen door te breien. Op het einde van Elizabeths bewind exporteerde Engeland wollen kousen naar Frankrijk, Duitsland, Italië, de Nederlanden en zelfs Spanje, dat de naam had het beste breiwerk te produceren.
Oorspronkelijk werd alleen wol gebruikt. Toen aan het begin van de 18e eeuw de VOC katoen meenam uit India begon daar men ook mee te breien, in eerste instantie alleen voor de elite die deze luxe kon betalen.
Tijdens de Franse Revolutie (1789-1799) vaardigde de Algemene Raad van de Parijse Commune een decreet uit dat vrouwen tijdens bijeenkomsten van het communebestuur op de publieke tribunes mochten breien. De term tricoteuse (breister) raakte in gebruik als een neerbuigende benaming voor vrouwelijke politieke activisten uit het gewone volk. Dat vrouwen breiend toekeken als mensen werden geguilotineerd is echter waarschijnlijk een mythe.
Industriële revolutie.
Voor de industriële revolutie van de 18e en 19e eeuw werden er verschillende toestellen uitgevonden om het breien te vergemakkelijken. Zo vond de Engelse predikant William Lee in 1589 een mechanisch breiraam uit, de "stocking" of "knitting frame". Koningin Elizabeth gunde Lee echter geen patent, uit vrees voor de impact op de Engelse handarbeid. Uiteindelijk verhuisde Lee naar Frankrijk. De hugenoot Hendrik IV was de uitvinding beter gezind en verleende Lee een patent. Na het overlijden van de koning in 1610 en van William Lee in 1614, bracht diens broer James de machines terug naar Londen. Londen werd daarna langzamerhand een van de twee textielcentra van Engeland. Ook Thoroton, in de buurt van Nottingham, produceerde machinaal breiwerk. Hier was Lees leerjongen namelijk blijven werken met de machine van zijn werkgever, met enkele verbeteringen tot gevolg. Tot in de 18e eeuw vormden Nottingham en Leicester het hart van de textielnijverheid in de East Midlands. Het duurde bijna een eeuw eer mechanisch breien goed en wel ingang vond in de Engelse nijverheid. Toch heeft de breimachine van Lee een grote impact gehad. Tot 1864 domineerden verschillende soorten "stocking frames" de huis- en ambachtelijke industrie. In 1864 vond William Cotton uit Leicestershire dan de automatische breimachine of "full-fashioned machine" uit, die volledige kledingstukken kon produceren met stoomkracht. Tegelijkertijd verschenen ook rondbreimachines op het toneel, waarmee kousen gebreid konden worden. Aan het einde van de 19e eeuw produceerden fabrieken in de geïndustrialiseerde delen van Europa en Noord-Amerika breiwerk aan veel hogere snelheden en veel lagere kosten dan daarvoor mogelijk was.
Door de mechanisatie van de breiproductie in de 19e eeuw evolueerde handbreien van een gerespecteerd vak naar een salonhobby voor victoriaanse dames. Omdat welgestelde vrouwen niet geacht werden te werken, zochten zij bezigheden zoals breien. Onder andere breiden zij mitaines, handschoenen zonder vingers, die zij droegen om te voorkomen dat huh handen bruin werden.
Eind 19e eeuw verschenen fourniturenwinkels en breipatronen voor hobbyisten. In de woorden van modehistorica Emmanuelle Dirix was er sprake van een "ironische tegenstrijdigheid": hoewel breiwerk populair was, verdwenen handmatig breien en breien met een breiraam voor commerciële doeleinden, wat op zijn beurt leidde tot een statusverhoging van handgemaakt breiwerk, maar ook statusverlies van thuisbreien voor privégebruik. Dat werd almaar meer geassocieerd met armoede en vrouwelijkheid. Hoewel handwerkvaardigheden werden beschouwd als bewonderenswaardige vrouwelijke kwaliteiten, hadden ze, aldus Dirix, geen status in een bredere sociaaleconomische context.
De hygiënische beweging, die in de loop van de 19e eeuw opkwam in West-Europa, leverde een grote bijdrage aan de populariteit van gebreide stoffen. Eind 19e eeuw geraakte men ervan overtuigd dat katoen op de huid ongezond was en dat alleen dierlijke vezels – in casu wol – voldoende verluchting boden om toxische stoffen af te voeren. De Duitse wetenschapper Gustav Jäger was een pleitbezorger van wol 'dicht op de huid'; hij kende veel navolging. Deze gezondheidscultus leidde tot een grotere productie van machinaal gebreid wollen ondergoed, onder andere verkocht onder de merknaam Jaeger. Ook de nieuwe, praktische vrijetijdskleding die kledinghervormers en vroege feministen propageerden maakte vaak gebruik van gebreide stoffen.
20e eeuw.
Begin 20e eeuw onderging de westerse mode enkele ingrijpende veranderingen. Eind jaren 1900 vereenvoudigde de Franse ontwerper Paul Poiret het damessilhouet, dat tijdens de victoriaanse en edwardiaanse periodes heel volumineus was, tot een recht silhouet. Poirets mode bleef wel luxueus en extravagant. Het was Gabrielle 'Coco' Chanel die Poirets vereenvoudiging vervolledigde door elegante vrijetijdskleding te produceren in bijvoorbeeld beige jersey, een machinaal gebreide stof die voorheen alleen werd gebruikt voor werkkleding en ondergoed. De "chic pauvre"-stijl werd een eclatant succes in de jaren 10 en 20, waardoor jersey een aanvaardbare stof werd om modieuze bovenkleding mee te vervaardigen.
Tijdens de Eerste Wereldoorlog ontstaat gebrek aan van alles, waaronder aan wol. In Nederland wordt kantbreien populair, dat heel fijn werd uitgevoerd met naaigaren.
Zowel handgebreide als verfijnde machinaal gebreide kleding, en met name truien, werden een rage in de jaren 20. Ook badpakken – kusttoerisme en recreatief zwemmen waren nieuwe fenomenen – werden tijdens het interbellum bijna steeds gemaakt in gebreide stof. Naast Chanel speelden ook modeontwerpers Jean Patou en Elsa Schiaparelli een belangrijke rol in de popularisering van gebreide sport- en modekleding.
In 1934 verschijnt in Nederland het eerste breitijdschrift, "Praten en breien" uitgegeven door garenfabriek Everlasting.
Tijdens de Tweede Wereldoorlog werd thuisbreien een economische noodzaak voor gezinnen om de effecten van de rantsoenering en schaarste te beperken. Vrouwen stopten en herstelden kleding en gaven oud garen een tweede leven door het te ontrafelen, te ontkreukelen en opnieuw te breien. Net zoals gebeurd was tijdens de Eerste Wereldoorlog, breidden vrouwen aan het thuisfront ook sokken, mutsen, sjaals, truien, balaclava's en andere accessoires voor de troepen. Tijdens de Tweede Wereldoorlog gebruikten (veelal vrouwelijke) spionnen en verzetsstrijders handwerk ook als een manier om geheime berichten en codes door te geven aan het verzet en het leger. Bij deze vorm van steganografie werden boodschappen verborgen in knopen, gaten of andere patronen die in het breiwerk werden aangebracht.
Mede door de associaties van breiwerk met de soberheid en armoede van de oorlog, verdween breiwerk na de Tweede Wereldoorlog zo goed als volledig uit de haute couture van bijvoorbeeld Christian Dior, die toonaangevend was in de jaren 50. Wel onderhielden vrouwen hun vaardigheden, niet alleen als hobby, maar ook als noodzaak tijdens de opbouwperiode. Wol in nieuwe stijlen en kleuren en een enorm aanbod breipatronen lieten vrouwen toe om voor zichzelf of familie kleding te breien. Vooral de "twinset" was een populair item in de jaren 50 en 60. Dat handwerk als een nuttige vaardigheid werd beschouwd, bleek uit het feit dat men breien, haken en borduren aan meisjes in de lagere school onderwees.
Na de Tweede Wereldoorlog ontstonden de eerste jongerenmodes. Daarin speelde gebreide stof een rol. Jongeren in de jaren 50 of 60 waren niet koopkrachtig en hadden geen belangstelling voor haute couture. Ze wilden zich in hun kleding vooral onderscheiden van de generatie van hun ouders, en dat lukte vanaf dan door de ontwikkeling van de moderne confectie-industrie. Elastisch breiwerk leende zich bovendien perfect voor innovatieve en wat uitdagender kleding, zoals de nauwsluitende truitjes van de "sweater girls" en de zwarte coltruien van de existentialisten. Ontwerpers Mary Quant, Rudi Gernreich en Barbara Hulanicki zetten de trend en kregen navolging van Cardin, Yves Saint Laurent en anderen. Door deze ontwikkeling kreeg gebreide kleding een tweeledige betekenis: enerzijds bleven gebreide truien en twinsets fatsoenlijke middenklassekleding, anderzijds stond gebreide kleding symbool voor de soms revolutionaire ideeën van een nieuwe generatie en hun verzet tegen voorgaande generaties.
De uitvinding van nylon rond 1940 betekende een ware revolutie, omdat dit materiaal in de vorm van een been kon worden gebracht door het te verhitten. In de 20e eeuw konden de breimachines steeds sneller breien, en werden de mogelijkheden voor patroonbreien groter.
21e eeuw.
In de 21e eeuw heeft het breien weer een opleving. Deze opleving valt samen met de groei van het internet, evenals een groeiende interesse in handgemaakte voorwerpen.
Natuurlijke materialen, zoals alpaca, merino en katoen zijn goedkoper geworden en ook makkelijker te verzamelen. De garenindustrie en ontwerpers maken patronen en garens die ook mooie resultaten opleveren zonder jarenlange breiervaring.
Door de komst van het internet is het makkelijker om verbinding te maken met andere breiers, zowel in Nederland als aan de andere kant van de wereld. Er zijn vele websites waar breiers, hakers, ontwerpers, spinners etc. van over de wereld door middel van fora en het delen van projecten, kunnen verbinden. Daarnaast zijn veel breiers actief op Instagram waar ze hun liefde voor breien door middel van foto's kunnen delen.
Breitechniek.
Breinaalden.
Breien gebeurt in de meeste gevallen met twee breinaalden of -pennen. Die hebben aan een kant een scherpe punt, aan de andere een knop die voorkomt dat de lussen er af kunnen glijden. Soms worden een of meer hulpnaalden gebruikt, bijvoorbeeld voor het breien van kabels. Het breien van ronde delen, zoals een sok of een naadloze mouw, gebeurt met behulp van vier breinaalden zonder knop. Dit wordt rondbreien genoemd. Er bestaan ook flexibele naalden uit één stuk, die het rondbreien makkelijker maken. Ook het voor- en achterpand van een trui kan op deze manier worden gebreid, hiervoor wordt dan liever één flexibele naald gebruikt, de rondbreinaald. Zo is een patroon makkelijker te maken, is er minder verschil tussen de steken dan wanneer er recht en averecht gebreid wordt, zijn er geen naden in de zijkant en kunnen zelfs de mouwen direct ingevoegd worden terwijl het lijf wordt afgemaakt. Verder kunnen op deze manier tafelkleden en dergelijke worden gebreid, zij het met heel dunne wol en de dunste breipennen.
Er bestaan breinaalden in verschillende diktes. De dikte van een breinaald wordt aangegeven als de diameter in millimeters. De dunnere breinaalden worden gemaakt in stappen van 0,25 mm. Voor dunne wol worden de dunste breinaalden gebruikt, voor dikkere wol dikkere naalden. Bij strak breien (met de draad erg strak om de breinaalden getrokken) kan beter een wat dikkere breinaald gebruikt worden. Gebruikelijke maten voor breinaalden lopen van 2 mm voor dunne wol tot 15 mm voor de allerdikste wol.
Het breien.
Breien gebeurt bij een plat breiwerk in een heen-en-weer gaande beweging. Het breiwerk heeft in dit geval een duidelijke 'goede kant' (de buitenkant van het breiwerk, de kant die zichtbaar is als het gebreide resultaat wordt gedragen) en een 'verkeerde kant' (de binnenkant van het breiwerk, de kant die bij het dragen van het breiresultaat niet zichtbaar is). Bij een rondbreiwerk is er geen sprake van een heen-en-weer gaande beweging: bij deze breitechniek wordt door het gebruik van meerdere naalden of door een of twee rondbreinaalden te gebruiken voortdurend aan de goede kant van het breiwerk gewerkt.
Het eerste wat een breier doet bij de aanvang van een nieuw breiwerk is het opzetten van de breisteken. De allereerste steek bij het opzetten van een nieuw breiwerk, wordt gemaakt door een lus met een knoopje op de breinaald te zetten. Vervolgens kunnen door een draai met het draad te maken de overige steken op de naald gezet worden. De meest gebruikte manieren op de steken op de breinaald te zetten is door deze of met de hand op de naald te zetten of door deze met een andere techniek al breiend op de naald te zetten. Er zijn nog andere technieken om steken op de naald te zetten: deze worden in specifieke gevallen gebruikt. Zo kunnen steken ook extra losjes op een naald gezet worden als de uiteinden van het breiwerk extra rekbaar moet zijn.
Na het opzetten van de steken wordt de eerste pen – of de eerste naald – gebreid. Hierna wordt beschreven hoe een rechtshandige breier kan breien. De breier steekt met de lege naald in de rechterhand in de eerste steek op de linkernaald, slaat de draad om de rechternaald, haalt deze draad door de lus van de steek die nu over beide naalden ligt en trekt vervolgens de steek van de naald in de linkerhand af. Daarbij wordt er goed opgelet dat er geen andere steken van de linkernaald worden afgetrokken. Ook moet ervoor gezorgd worden dat de draad aan de juiste kant van de rechternaald terechtkomt. In Nederland werd weleens het volgende ritme aangeleerd: "insteken – omslaan – doorhalen – af laten gaan". Een ervaren breier doet die vier handelingen heel snel opeenvolgend. Het aantal steken dat per naald wordt gebreid wordt goed geteld, want bij elke breironde moet – als er niet geminderd of gemeerderd wordt – hetzelfde aantal steken worden gebreid. De rondes kunnen geteld worden met een toerenteller. Als het aantal steken onverwacht verminderd is, is er een steek gevallen. Als er onverwacht meer steken op de breinaalden staat, is er per ongeluk gemeerderd door een extra steek te breien.
Wanneer een plat breiwerk gereed is, worden de steken die nog op de naald(en) staan afgekant. Door allereerst een steek te breien en vervolgens de vorige steek erover heen te halen verdwijnen alle steken van de naald zonder dat het breiwerk uiteen valt. Bij de laatste overgebleven steek wordt een draad door de lus gehaald. Het resultaat van het afkanten is een stevig uiteinde van het breiwerk.
Meerderen en minderen.
Een gebreide lap kan niet, zoals bij een geweven stof wel kan, op maat gemaakt worden door deze te knippen, omdat het breiwerk daardoor helemaal uit elkaar zou gaan vallen. De lap moet dus direct in de goede vorm gebreid worden. Het breiwerk breder maken doet men door breisteken bij te maken, "meerderen" genoemd (door bijvoorbeeld één steek recht en één steek averecht in dezelfde lus te breien). De lap kan smaller gemaakt worden door te "minderen" (door twee of meer steken samen te breien, of door één steek over een andere heen te halen).
Om een trui te breien worden meestal door meerderen en minderen vier delen gemaakt: twee mouwen, een voorpand en een achterpand. Omdat het moeilijk is om te voorspellen wat er precies gebeurt bij het meerderen en minderen, wordt vaak gebruikgemaakt van breipatronen, die in breiwinkels verkrijgbaar zijn. De vier gebreide delen worden als alles gereed is, met dezelfde wol aan elkaar genaaid. Dit moet losjes gebeuren, omdat anders de naden gaan trekken.
Door eerst een proeflapje te maken van circa 10 x 10 cm en aan de hand daarvan het aantal steken te berekenen ten opzichte van het voorgeschreven breipatroon, kan men de gewenste afmetingen nauwkeuriger realiseren. Mensen hebben namelijk een verschillende "hand van breien". Het is dus ook niet aan te raden om verschillende mensen om beurten aan hetzelfde breiwerk te laten werken, aangezien dit verschil vaak duidelijk te zien is en het breiwerk er daardoor niet mooier op wordt.
Door kunstig te meerderen en te minderen kan zonder naad een sok gebreid worden, of wanten, of een muts.
Breisteken.
De tricotsteek, die veel in truien wordt toegepast en ook in met machines gebreide kleding, bestaat uit rechte steken aan de voorkant van de kleding, en averechte steken aan de achterzijde van de kleding. Het is de eenvoudigste manier van breien, omdat de draad aan één kant van de naald kan blijven. Aan de voorzijde heeft de stof dan een patroon dat bestaat uit "V-tjes", aan de achterzijde zijn "ribbels" te zien. T-shirts en dergelijke zijn ook in deze steek (machinaal) gebreid, T-shirtstof heet dan ook tricot.
De ribbelsteek ontstaat door alle steken recht te breien.
De boordsteek, die rekbaarder is dan de tricotsteek, bestaat uit afwisselend twee rechte steken en twee averechte steken. Als de achterkant gebreid wordt, dan zijn dat juist eerst twee averechte, dan twee rechte steken (mits het aantal steken deelbaar is door vier). Bij dikkere wol wordt wel een boordsteek van één recht, één averecht gebruikt. Het voordeel van de boordsteek is dat het resultaat smaller is. De boord van een trui sluit dan bijvoorbeeld netter om de pols. Daarom wordt de boordsteek heel vaak gebruikt bij het begin of bij het eind (kraag) van een breiwerk.
Bij de gerstekorrelsteek wordt, net als bij de boordsteek, afwisselend recht en averecht gebreid. De rechte en averechte steken worden echter niet boven elkaar gebreid, maar versprongen. De "dubbele gerstekorrel" verspringt om de twee naalden.
Voor dikke truien en shawls wordt wel de patentsteek gebruikt. Hierbij wordt ook afwisselend één recht en één averecht gebreid, maar nu wordt de rechte één steek dieper ingestoken. Zo ontstaat een dikke en elastische structuur.
Veel breiers gebruiken een kantsteek. Dit is geen eigenlijke steek; eerder wordt bij het keren van de naald de eerste breilus afgehaald in plaats van gebreid. De rand van het breiwerk ziet er hierdoor vaak wat netter uit.
Voor het breien van een kabelpatroon is een hulpnaald nodig. Een kabelpatroon kan gebreid worden door een aantal steken (bijvoorbeeld 4) van de linkernaald af te halen op een hulpnaald. Vervolgens worden de vier volgende steken gebreid. Daarna worden de vier steken van de hulpnaald gebreid, die dus over de andere heen geleid worden. Vervolgens worden er enkele naalden (bijvoorbeeld drie) gewoon doorgebreid (aan de ene kant recht, aan de andere kant averecht). In de daaropvolgende naald worden weer vier steken afgehaald op dezelfde manier. Hierdoor lijkt het alsof er een kabel op de trui verschijnt. Dit kan er leuk uitzien, maar heeft ook als voordeel dat er een dikker en dus sterker en warmer weefsel ontstaat.
Naast de hierboven genoemde bestaan er nog honderden andere steken, bijvoorbeeld met af en toe een gedraaide gebreide steek of met gaatjes, ajourbreien genoemd, waarbij een dubbele lus over de rechternaald wordt gehaald en de volgende twee steken worden samengebreid.
Breien met kleuren.
Breien met verschillende gekleurde draden is een mogelijkheid om een aantrekkelijk breiwerk te maken, bijvoorbeeld een Noorse trui. Bij gebruik van twee kleuren wordt om beurten de juiste kleur gebruikt om een of meer steken te breien, het resultaat wordt jacquardbreiwerk genoemd. De draad van de niet gebruikte kleur wordt dan langs de achterkant van het breiwerk geleid, waar (lange) lussen ontstaan. De kunst is de lengte van deze lussen te beperken zodat het gebreide één geheel wordt en vingers en knopen er niet in blijven haken. In wanten worden vaak twee kleuren toegepast om een dikkere – en dus ook warmere – want te krijgen. Onzichtbaar breien met verschillende kleuren is ook mogelijk.
Mazen en stoppen.
Mazen is een soort breien, maar dan met naald en draad. Met één draad worden de gebreide steken nagebootst. Dit kan gebeuren om twee redenen:
Een conventionele techniek om beschadigd breiwerk te repareren is het stoppen. Dit is een soort weeftechniek met naald en draad. Het gat in het breiwerk wordt met horizontale draden overspannen, waarna hier verticaal doorheen geregen wordt, zodat een weefwerk ontstaat. Sokken stoppen was voorheen een gehate bezigheid, die door het betaalbaarder worden van sokken in onbruik is geraakt.
Markeerdraden en hulpdraden.
Bij complexere patronen worden markeerdraden gebruikt, bijvoorbeeld om aan te geven waar de meerderingen moeten worden geplaatst. Hulpdraden worden gebruikt om tijdelijk steken op te zetten en op de overige steken verder te breien. Als met de steken op die hulpdraad verder gebreid moet worden, zet men die eerst over op een breinaald.
Breien met breiraam.
Een speciale manier van breien is met een al dan niet verstelbaar breiraam. Deze bestaat uit twee balkjes van een harde houtsoort zoals beuken of eiken. Er zijn ook breiramen van kunststof. Er bestaan ronde en rechthoekige breiramen.
In ieder balkje zitten kleine pinnetjes even ver van elkaar. De lengte van de balkjes is uiteraard naar eigen behoefte aan te passen. Beide balkjes kunnen ten opzichte van elkaar ingesteld worden, zodat de opening ertussen kan variëren. Ook in de lengterichting kunnen de balkjes ingesteld worden. Op deze manier kunnen er tientallen verschillende breisteken worden toegepast.
Het overhalen van de steken gebeurt door een haaknaald. De techniek lijkt hierdoor op punniken.
Een breiraam is geschikt voor zowel rechts- als linkshandigen. Het werk dat er vanaf komt, kenmerkt zich door de regelmatigheid van de steken. Het resultaat is wat losser dan een breiwerk dat gemaakt is op breinaalden.
Op een breiraam kan bijvoorbeeld een dubbel gebreide sjaal gebreid worden. Het breiraam is ook geschikt voor het breien van mutsen en sokken. Er kunnen op een breiraam geen werkstukken worden gemaakt met meer dan het beschikbaar aantal pennetjes.
Culturele aspecten.
Hobby.
Breien leeft vooral voort als een hobby, een vrijetijdsactiviteit die rustgevend werkt. Tot een mooi eindproduct zoals een sjaal of een trui komen, duurt redelijk lang, en voor veel breiers zit de charme 'm niet in het kledingstuk, maar in de activiteit zelf. Wie de techniek onder de knie heeft, kan zich rustig neerzetten met een breiwerkje en tegelijkertijd praten of televisiekijken. Het zachte, regelmatige getik van de breinaalden kan ook rustgevend zijn. De hobby wordt traditioneel vooral beoefend door vrouwen en misschien wel vooral door oudere vrouwen die steevast thuis of op school leerden breien. Toch zijn er ook mannen en jonge mensen die breien. Almaar meer mannen kiezen ervoor om te breien als een manier om tot rust te komen.
Soms breien of haken mensen kledingstukken voor een goed doel, een traditie die al meer dan honderd jaar meegaat. Hobbyisten breien dan sokken, sjaals, truien, handschoenen en mutsen voor soldaten of mensen in nood.
Mode.
Het eerste breiwerk in Europa was bedoeld voor gegoede lieden. Het was heel fijn breiwerk en werd soms versierd met goud- of zilverdraad. Vaak was het niet zozeer bedoeld om gedragen of gebruikt te worden, maar waren het decoratieve voorwerpen die de sociale status van de eigenaar in de verf zetten. Verschillende textielmusea bewaren verfijnd, historisch breiwerk en stellen het tentoon.
In de vroege 20e eeuw gingen gebreide kleren opnieuw deel uitmaken van de haute couture. In de jaren 20 werden gebreide debardeurs een modetrend nadat Edward, prins van Wales, het kledingstuk in 1921 in het openbaar had gedragen. In de jaren 40 introduceerde Coco Chanel de gebreide twinset. Gebreide kleding nam ook een prominente plaats in in de mode van de jaren 60 en 80, terwijl breien als hobby in dat laatste decennium net onpopulair werd. Nog altijd kiezen veel modeontwerpers voor gebreide stoffen in hun collecties.
Beeldende kunst.
Een recent verschijnsel is "yarn bombing" of 'wildbreien'. Wildbreiers bekleden voorwerpen met kleurrijke gebreide of gehaakte stukken stof. Magda Sayeg uit Texas wordt gezien als de pionier van "yarn bombing". In 2005 breidde ze een hoesje rond de deurklink van haar boetiek in Houston, wat veel kijklustigen trok. Ze begon vervolgens breiwerkjes achter te laten op publieke plaatsen in de stad, bijvoorbeeld aan verkeersborden. Wildbreien is sindsdien uitgegroeid tot een wereldwijd fenomeen. Boomstammen, lantaarnpalen, zitbanken, vuilnisbakken, standbeelden en kunstwerken worden aangekleed met gebreide of gehaakte lapjes, vaak ter plaatse aan elkaar genaaid. "Yarn bombing" is daarmee uitgegroeid tot een vorm van "street art". Het is in eerste instantie een poging om ongezellige, kille openbare ruimte op te eisen en te personaliseren. Bovendien is het net als traditionele graffiti een middel om aan zelfexpressie of maatschappijkritiek te doen. Soms schuilen er politieke motieven achter wildbreiwerk, niet in het minst de overtuiging dat de stedelijke omgeving best wat 'vrouwelijker' mag worden. Eigen aan wildbreien is dat het geen blijvende schade aanricht..
Industriële productie en toepassingen.
Commercieel breien van textiel en kleding gebeurt vrijwel alleen nog met breimachines. Breien is, na weven, de meest gehanteerde techniek om van garen stof te maken. De brei-industrie vervult twee taken in de productie van kleding: enerzijds gebreide stoffen maken voor kledingproducenten, naaiateliers en consumenten, en anderzijds afgewerkte kleding maken, zoals kousen, truien en ondergoed.
Door machinaal te breien, kunnen dunnere materialen, zoals acrylgaren, katoen, wol-acryl en katoen-acryl, gebruikt worden. Voor sommige toepassingen in de industrie worden daarom breitechnieken gebruikt om luchtige weefsels te creëren. Voorbeeld zijn gaasband van dunne metaaldraad, dat gebruikt wordt om twee geleidende delen elektrisch met elkaar te verbinden, en glasvezelband in thermische isolatie.

</doc>
<doc id="23825" url="https://nl.wikipedia.org/wiki?curid=23825" title="Louis Andriessen">
Louis Andriessen

Louis Joseph Andriessen (Utrecht, 6 juni 1939 – Weesp, 1 juli 2021) was een Nederlands componist.
Biografie.
Louis Andriessen kwam uit een familie van musici. Zijn vader Hendrik Andriessen (1892-1981) en zijn oudere broer Jurriaan (1925-1996) waren bekende componisten. Ook zijn oom, de pianist Willem Andriessen (broer van Hendrik) en zijn zus, de pianiste Caecilia Andriessen (1931-2019) met wie hij vaak optrad, componeerden. Zijn oudste zus Heleen Andriessen (1921-2000) was fluitiste.
Hij studeerde compositie bij zijn vader en bij Kees van Baaren aan het Koninklijk Conservatorium in Den Haag. Van 1962 tot 1964 studeerde hij bij Luciano Berio in Milaan en Berlijn. In 1959 won hij de Gaudeamus Award voor jonge componisten tijdens de Gaudeamus Muziekweek.
Andriessen zette zich af tegen conservatisme in de muziekwereld. Hij was met Reinbert de Leeuw aan het eind van de jaren zestig initiatiefnemer van de Aktie Notenkraker met als bekend gebleven actie de verstoring van een concert van het Concertgebouworkest. Met de componisten Reinbert de Leeuw, Peter Schat, Jan van Vlijmen en Misha Mengelberg en de schrijvers Harry Mulisch en Hugo Claus, schreef hij de opera "Reconstructie" (1968-1969). In de jaren zeventig schreef hij muziek met politieke lading, zoals "Volkslied" (1971) en "Workers Union" (1975). Voor harmonieorkest schreef hij in opdracht van de gemeente Amsterdam in 1974 "Symfonieën der Nederlanden".
Om zijn stukken in onconventionele bezetting te laten spelen richtte hij in de jaren zeventig de ensembles Orkest de Volharding en Hoketus op. Het stuk "Hoketus" uit 1977 was de aanleiding voor het ontstaan van het gelijknamige ensemble. Andriessen maakte hier als pianist deel van uit. Zijn vrouw Jeanette Yanikian speelde basgitaar in het ensemble.
Er volgden meer composities voor grote ensembles: "Il Principe" (1974), "De Staat" (zijn doorbraak in 1976), "Mausoleum" (1979) en "De Tijd" (1981). 
Vanaf de tweede helft van de jaren tachtig legde Andriessen zich meer en meer toe op toneelmuziek, filmmuziek en muziektheater. Bekend werden zijn opera's "De Materie" (1988), "Rosa: A Horse Drama" (1988), en "Writing to Vermeer" (1999), beide laatstgenoemde in samenwerking met Peter Greenaway. In juni 2008 ging "La Commedia" in première. In 2013 verscheen het orkestwerk "Mysteriën" ter gelegenheid van het 125-jarig bestaan van het Koninklijk Concertgebouworkest. Door de bezetting voor symfonieorkest is dit uitzonderlijk in zijn oeuvre.
Bij uitgeverij Querido verscheen in 2002 het boek "Gestolen Tijd", dat artikelen, interviews en lezingen van Andriessen over zijn werk samenbrengt.
Vanaf 2008 was Andriessen hoogleraar in de Scheppende Kunsten aan de Universiteit Leiden. In zijn inaugurele rede analyseerde hij zijn compositie "Letter from Cathy" uit 2003.
Andriessen was sinds 2016 lid van de Akademie van Kunsten. Hij kreeg op 8 januari 2019 een eredoctoraat van de Universiteit van Amsterdam. De eer viel hem te beurt vanwege zijn vernieuwende werk als componist.
Werk.
Louis Andriessen gold als een van de grondleggers van de Haagse School, samen met componisten als Jan van Vlijmen, Diderik Wagenaar en Gilius van Bergeijk, allen docent aan het Koninklijk Conservatorium.
Zijn muziek heeft sterke invloed ondergaan van de minimalistische muziek van componisten als Terry Riley en Steve Reich. Andriessen heeft herhaaldelijk opgemerkt in zijn werk sterk beïnvloed te zijn geweest door de muziek van Igor Stravinsky, de componist aan wie hij (samen met musicoloog Elmer Schönberger) het boek "Het Apollinisch Uurwerk" wijdde.
Louis Andriessen integreerde verschillende muziekgenres, en voornamelijk de podiumkunsten: theater, literatuur, dans en film in zijn composities, die hij verwerkte die in zijn compositielessen. Die lessen en zijn composities zelf hebben bijgedragen aan de ontwikkeling van de Nederlandse ensemblecultuur.
Belangrijk in Andriessens muziek zijn de complexe akkoorden, gespeeld op (veel) blaasinstrumenten en slagwerk.
De Britse muziekuitgeverij Boosey &amp; Hawkes sloot met Louis Andriessen een exclusief contract dat zijn gehele oeuvre betreft.
In 2017 is Andriessen begonnen met 24preludia.
Op zaterdag 5 december 2020 bracht NTR ZaterdagMatinee de première van zijn werk "May" voor koor en orkest, op fragmenten uit het gedicht "Mei" van Herman Gorter. Bij het componeren kreeg hij hulp van zijn oud-leerling en vriend Martijn Padding, al heeft deze geen noot aan het werk toegevoegd. Andriessen improviseerde nog veel, maar componeerde niet meer, in verband met zijn dementie.
Persoonlijk.
Andriessen had samen met theatermaakster Betsy Torenbos (1969) een zoon, Lodewijk.

</doc>
<doc id="23827" url="https://nl.wikipedia.org/wiki?curid=23827" title="Lijst van uitvinders">
Lijst van uitvinders

Hieronder volgt een lijst van personen die een belangrijke uitvinding of ontdekking deden of die bestaande uitvindingen aanmerkelijk verbeterden.

</doc>
<doc id="23830" url="https://nl.wikipedia.org/wiki?curid=23830" title="Fossiele overgangsvorm">
Fossiele overgangsvorm

Een fossiele overgangsvorm is een fossiel van een organisme dat primitieve kenmerken bezit in vergelijking met de meer afgeleide levensvormen waarmee het direct verwant is. Volgens de evolutietheorie vertegenwoordigt een overgangsvorm een evolutionaire overgang. 
Toen Charles Darwins boek "The Origin of Species" ("De oorsprong der soorten") in 1859 voor het eerst uitkwam, was de kennis van het fossielenbestand nog erg onvolledig en de aanname dat er geen fossiele overgangsvormen bestonden vrij redelijk. Echter, de ontdekking van "Archaeopteryx" slechts twee jaar later werd gezien als een overdonderende triomf voor Darwins theorie van gemeenschappelijke afstamming. Sinds die tijd zijn er voortdurend nieuwe fossiele overgangsvormen gevonden, wat onze kennis van de evolutie van het leven steeds meer vergroot.
Vaak wordt er gesproken over een missing link, zoals die tussen mensen, apen en hun gemeenschappelijke voorouders. De term leidt echter tot misvattingen, want het wekt de indruk dat er slechts sprake is van een enkele ontbrekende schakel. In realiteit geven de opeenvolgende vondsten van meerdere fossiele overgangsvormen een steeds completer beeld van een evolutionaire overgang.
Mogelijk vond de ontwikkeling van de soorten niet geleidelijk plaats, maar in plotse sprongen, een "punctuated equilibrium". Grote, fundamentele veranderingen zouden zich dan relatief plotseling hebben voltrokken, over een periode van hooguit enkele tienduizenden jaren. Een oorzaak zou een forse klimaatverandering kunnen zijn. Binnen die korte perioden kunnen wel geleidelijke overgangsvormen ontstaan, waarna de soorten weer zeer langdurig stabiel blijven en geen wezenlijke veranderingen ondergaan. Deze hypothese werd geopperd door Steven Stanley. Een aanhanger van deze theorie is Stephen Jay Gould.
Overgangsvormen en cladistiek.
Voor de algemene aanvaarding van cladistiek of fylogenetische systematiek in de paleontologie, werden evolutionaire stambomen geschetst als het voortkomen van de ene groep uit de andere en de overgangsvormen werden op de grenzen hiervan geplaatst. Met de etablering van cladistische methoden worden verwantschappen tegenwoordig strikt uitgedrukt in zogenaamde cladogrammen, met daarin de reële vertakkingen van de evolutionaire lijn uitgedrukt. De verschillende natuurlijke ofwel monofyletische groepen vormen in elkaar geneste eenheden die niet overlappen. Binnen de cladistiek is er in principe dus geen sprake meer van een overgang tussen categorieën, maar van differentiatie binnen categorieën. In deze context kunnen overgangsvormen gedefinieerd worden als de verschillende aftakkingen van een cladogram tussen een bepaalde aftakking en de kroongroep, de groep die aan het uiteinde van het cladogram wordt geplaatst. Welke groep we aan het uiteinde plaatsen is echter in beginsel willekeurig; in feite is dus iedere vorm een (indicatie van een) overgangsvorm. 
Een voorbeeld hiervan is dat het in de traditionele taxonomie regelmatig gebeurt dat aan een groep dezelfde rang wordt toegekend als aan de groep die deze evolutionair gezien omvat. Zo maken vogels door hun afstammingsgeschiedenis deel uit van de reptielen, maar Aves (vogels) en Reptilia (reptielen) hadden beide de rang van klasse. Door deze incoherentie ontstond een schijnprobleem: dat er iets heel bijzonders aan de hand was als de ene klasse "overging" in de andere en dat deze vermeende moeilijkheid ook een speciale verklaring vereiste. Dit misverstand wordt nog steeds als argument gebruikt binnen het creationisme. Het is ook een van de redenen dat vroeger aan een overgangsvorm als "Archaeopteryx" een speciaal belang toegekend werd. De kladistische methode voorkomt zulke misverstanden. Dankzij de cladistiek is het veel duidelijker te zien dat de overgang van reptielachtige vormen naar vogelachtige vormen een glijdende transitie is en niet abrupt.

</doc>
<doc id="23831" url="https://nl.wikipedia.org/wiki?curid=23831" title="Overgangsvormen">
Overgangsvormen



</doc>
<doc id="23834" url="https://nl.wikipedia.org/wiki?curid=23834" title="Lodewijk de Widt">
Lodewijk de Widt

Lodewijk de Widt ( 's-Hertogenbosch, 21 oktober 1977) is een Nederlands goochelaar.
Hij is gespecialiseerd in close-upgoochelen. Hierbij zit het publiek dicht bij de goochelaar en gebeurt de 'magie' onder hun neus.
In 2001 en 2002 werd De Widt Nederlands kampioen cartomagie (goochelen met kaarten). In 2003 eindigde hij in de top tien bij de wereldkampioenschappen. In de Nederlandse kampioenschappen van 2005 won hij de Grand Prix. In 2006 won De Widt zilver bij de wereldkampioenschappen in Stockholm (FISM 2006).
De Widt treedt onder meer op als tafelgoochelaar en beursgoochelaar.

</doc>
<doc id="23835" url="https://nl.wikipedia.org/wiki?curid=23835" title="Loebas Oosterbeek">
Loebas Oosterbeek

Hubertus Martinus Carolus (Loebas) Oosterbeek (Gouda, 10 juli 1946 - Amsterdam, 8 augustus 2003) was een Nederlandse dienstplichtig militair, politicus en activist.
Oosterbeek werd geboren als zoon van een melkhandelaar. Na de basisschool volgde hij de hbs te Gouda (nu GSG Leo Vroman). Uit die tijd stamt ook zijn bijnaam "Loebas". Na een slecht paasrapport liep hij op 1 april 1961 van huis weg, om dienst te nemen in het Vreemdelingenlegioen. Oosterbeek kwam niet verder dan de Borinage in België, en werd de volgende dag terug naar huis gebracht.
In 1966 moest Oosterbeek, die inmiddels elektricien was geworden, in militaire dienst. Hij werd geplaatst bij de Verbindingsdienst, en was gelegerd in de Elias Beeckmankazerne te Ede.&lt;br&gt;
Op 4 augustus 1966 richtte Oosterbeek de Vereniging van Dienstplichtige Militairen (VVDM) op. Hij was de eerste voorzitter, werd later tot erevoorzitter benoemd, en was lange tijd lid van de Commissie Buitenland van de VVDM.
Na zijn diensttijd woonde Oosterbeek drie jaar in Brussel, waar hij voor de BRT kijk- en luisteronderzoek uitvoerde. Vervolgens keerde hij terug naar Nederland, en werd hij actief in D66. Oosterbeek was in de jaren zeventig voorzitter van de afdeling Amsterdam, en lid van het hoofdbestuur. Tot in de jaren negentig was hij lid van de werkgroep Defensie van de Stichting Wetenschappelijk Bureau D66.
Vanaf 1979 was hij actief betrokken bij de Europese Raad van Dienstplichtigen Organisaties (European Council of Conscripts Organisations ECCO). Hij legde de eerste contacten tussen ECCO en de NAVO. Op 15 oktober 1987 ontving Oosterbeek uit handen van toenmalige minister van defensie Wim van Eekelen de erepenning van de Stichting Maatschappij en Krijgsmacht.
Intussen was Oosterbeek actief als freelance copywriter, onder de slagzin: "Loebas is all write". In februari 1995 kreeg hij echter een ernstige hersenbloeding. Terwijl hij werd verpleegd, hoorde hij van het lot van kindsoldaten in de derde wereld. Hij bracht dit onderwerp onder de aandacht van VVDM en ECCO, en werd medewerker van de Nederlandse Coalitie tegen het gebruik van Kindsoldaten. Daarnaast had hij contact met de Soldatenmoeders van Sint Petersburg die zich verzetten tegen ontgroeningspraktijken met dodelijke afloop in het Russische leger, en zette hij zich in voor jonge militaire veteranen.
Hij was een overtuigd republikein en lid van het Nieuw Republikeins Genootschap (NRG).
Loebas Oosterbeek overleed op 57-jarige leeftijd.

</doc>
<doc id="23837" url="https://nl.wikipedia.org/wiki?curid=23837" title="Wereldkampioenschap voetbal 1950">
Wereldkampioenschap voetbal 1950

Het FIFA wereldkampioenschap voetbal 1950 was de vierde editie van een internationale voetbalwedstrijd tussen de nationale mannenteams van landen die aangesloten zijn bij de FIFA. 
Brazilië was dat jaar gastheer van de eindronde, zoals vier jaar eerder, op 1 juli 1946, besloten tijdens een FIFA-congres in Luxemburg. Aan de voorronden deden 25 landen mee, waaronder zeven debutanten. Turkije, India en Schotland trokken zich terug voor de eindronde. De loting voor het hoofdtoernooi vond plaats op 30 april 1950 in Londen. Het toernooi zelf begon op 24 juni en eindigde op 16 juli.
Deelnemende landen.
India was oorspronkelijk ingedeeld in groep C, maar trok zich terug vanwege financiële redenen. In groep D trokken Turkije en Schotland zich terug vanwege respectievelijk financiële redenen en omdat Schotland alleen wou meedoen als ze groepshoofd werden in de kwalificatiegroep met de andere Britse landen. Schotland werd tweede achter Engeland. De FIFA vroeg Frankrijk en Portugal hun plaats in te nemen, maar dat gebeurde uiteindelijk niet. Het gevolg was dat de groepen behoorlijk ongelijk verdeeld waren.
Scheidsrechters.
De volgende officials werden voor de wedstrijden aangewezen. Tussen haakjes staat hoeveel wedstrijden zij mochten fluiten.
Groepsfase.
Groep A.
Het immense Maracanã stadion in Rio de Janeiro was net op tijd min of meer klaar voordat het WK begon. Brazilië begon aan zijn eerste wedstrijd tegen Mexico en boekte een regelmatige 4-0 overwinning. Brazilië
speelde zijn tweede wedstrijd in São Paulo en om de toeschouwers tevreden te houden besloot de bondscoach veel spelers uit São Paulo op te stellen. Een misrekening, want Brazilië speelde gelijk tegen de Zwitsers: 2-2. De beslissende wedstrijd tegen Joegoslavië moest gewonnen worden. Opnieuw in het Maracanã-stadion gebeurde er iets vreemd: de steraanvaller van Joegoslavië Mitić kreeg in de spelerstunnel een stuk beton van het nog steeds niet goed verbouwde stadion op zijn hoofd en moest verzorgd worden. De wedstrijd begon gewoon en Ademir scoorde voor Brazilië na drie minuten. Nadat Mitić het veld weer opkwam, kantelde de wedstrijd, maar Brazilië hield stand. Het werd uiteindelijk 2-0 door een goal van Zizinho en Brazilië haalde de finalepoule. 142.000 toeschouwers waren getuige, op dat moment een record.
Groep B.
De Engelsen deden voor de eerste keer mee en werden gezien als de grote favoriet. Na een weinig overtuigende overwinning op Chili (2-0) kreeg Engeland te maken met een zwakke tegenstander: de Verenigde Staten, een verzameling amateurs. Echter, team USA won dankzij een goal van de Haïtiaan Gaetjens., De Engelsen moesten daarna winnen van Spanje in het Maracanã stadion, maar hadden pech dat een geldig doelpunt werd afgekeurd. Toen de Spanjaarden in de tweede helft scoorden was het afgelopen met de Engelsen.
De doelpuntenmaker in de wedstrijd Engeland-Verenigde Staten Joe Gaetjens had niet eens een Amerikaans paspoort, maar mocht meedoen omdat hij goed speelde bij Brookhattan in the American League. Hij speelde alleen voor team USA op het WK in Brazilië en ging later weer terug naar Haïti, waar hij één interland speelde. In 1964 werd hij vermoord door het wrede Papa Doc-regime, zijn lijk is nooit terug gevonden. Desondanks is hij opgenomen in de National Soccer Hall of Fame vanwege deze unieke prestatie.
Groep C.
Ook de titelverdediger haalde de finale-poule niet. Italië had ernstig te lijden vanwege de vliegtuigramp van Torino waarbij de vrijwel volledige selectie van "il grande Torino" verongelukte. De Italiaans selectie ging dan ook met de boot naar Brazilië. Ze verloren meteen de cruciale wedstrijd van olympisch kampioen Zweden: 3-2 en waren in feite na één wedstrijd al uitgeschakeld.
Groep D.
Door alle afzeggingen had Uruguay alleen met het zwakke Bolivia te maken en die werd dan ook simpel verslagen: 8-0.
Finalegroep.
Voor opnieuw immense toeschouwersaantallen ging Brazilië de finalepoule voortvarend van start: 7-1 tegen Zweden en 6-1 tegen Spanje. Het Maracanã ontplofte en volgens vooraanstaande journalisten was het niveau van zo'n hoog gehalte dat het eigenlijk niet eerlijk was, want dit niveau zou nooit meer te overtreffen zijn. Uruguay had aanzienlijk meer moeite met dezelfde tegenstanders: 2-2 tegen Spanje, 3-2 tegen Zweden. De laatste poulewedstrijd werd daardoor een finale waarbij Brazilië genoeg had aan een punt. Zweden werd derde na een zege op Spanje: 3-1.

</doc>
<doc id="23838" url="https://nl.wikipedia.org/wiki?curid=23838" title="Troubadour">
Troubadour

Een troubadour is van oorsprong een middeleeuwse kunstenaar, vooral begaafd als muzikant-dichter. Een trouvère is een vergelijkbare artiest. Ze waren actief in het Franse taalgebied.
Het woord troubadour is afgeleid van het Occitaanse woord "trobar", dat 'vinden' of 'bedenken' betekent (vr: trobairitz). Het woord "trouvère" is afgeleid van het Oudfranse 'trouver', dat eveneens 'vinden' of 'bedenken' betekent.
In Germaanstalige streken spreekt men over 'minnezangers' (ze zongen over de 'hoofse minne'). Troubadours vertonen ook verwantschap met andere middeleeuwse kunstenaars zoals de jongleur en de minstreel.
Ontwikkeling.
De eerste met naam bekende troubadour was Willem van Poitiers, die in de 11e eeuw leefde en hertog van Aquitanië was. Hij schreef in het Occitaans, de oudste levende literaire taal van West-Europa.
De meeste troubadours bezongen de hoofse liefde. Bekend gebleven troubadours zijn onder andere Bernard de Ventadour en Jaufré Rudel. Ook leden van de hoge adel schreven liederen in de stijl van de troubadours, bijvoorbeeld hertog Jan I van Brabant. Met de vernietiging van de Occitaanse cultuur na de gewelddadige inlijving door Frankrijk van de Languedoc in het begin van de veertiende eeuw verdwenen ook de troubadours.
Sommige troubadours trokken weg uit Zuid-Frankrijk, richting Noord-Frankrijk, Italië en Catalonië. Nu waren deze streken in handen van de koning, terwijl Zuid-Frankrijk verdeeld was en niet in handen van de koning was. In de 13e eeuw ziet de koning een aanleiding om een oorlog te starten. Er ontstond namelijk ketterij in de Provence, en de Paus stuurde zijn "honden", de Dominicanen, die een grootschalige inquisitie instelden. Hierbij kreeg de Paus steun van de koning in Noord-Frankrijk. Van 1209 tot 1229 vinden de Albigenzer Oorlogen plaats. Ook veel troubadours sneuvelden, en de overigen werden werkloos doordat het geld voor kunst en cultuur op was geraakt door de hoge oorlogskosten. Over deze strijd werd ook gezongen. Na 1230 vonden troubadours nog wel werk in Spanje en Italië. De eeuw daarvoor gingen ze al naar Noord-Frankrijk, en de invloed van de trouvères werd merkbaar. Zo ontstond de wereldlijke monodie die in de landstaal gezongen werd. Het contact tussen troubadours en trouvères blijkt ook uit huwelijken. De trouvèremuziek na de periode 1250-1300 wordt dan ook door troubadours nieuw leven ingeblazen. Er is ook invloed van de trouvères op de Minnesänger in West-Duitsland en op kunstenaars in Italië.
Liedvormen.
De troubadours gebruikten de volgende liedvormen:
Troubadour, trouvère, jongleur en minstreel.
Troubadours en trouvères.
Troubadours vinden we vooral terug in Zuid-Frankrijk, trouvères daarentegen bevinden zich in het Noorden van Frankrijk.
Hoewel ze als groep niet duidelijk gedefinieerd waren en beide 'groepen' dus eigenlijk hetzelfde doel/beroep hadden zijn er toch enkele opmerkelijke verschillen tussen 'troubadours' en 'trouvères':
Troubadours en trouvères waren dichters van poëzie en componisten. Sommigen van hen waren zelf niet muzikaal begenadigd, en lieten hun muziek daarom uitvoeren door 'jongleurs' of 'minstreels' (als ingehuurde professionele muzikanten). De meest gebruikte instrumenten: waren luit, portatief en harp.
Minnezanger.
Vanaf de 14e eeuw deed zich in Duitsland een vergelijkbare ontwikkeling voor: de minnezanger. Deze had hetzelfde doel als de troubadours/trouvères in Frankrijk, maar de minneliederen zijn 'stijver' en minder expressief.
Jongleurs en minstrelen.
Jongleurs of joculators waren professionele 'speelmannen' die van kasteel tot kasteel trokken en van dorp naar dorp om met zang, dans en andere kunsten het publiek te vermaken.
Ze componeerden zelf geen liederen, maar voerden werken uit die door anderen werden gecomponeerd of brachten volksmuziek, al dan niet wat aangepast. Wanneer een jongleur vast in dienst kwam bij een adellijke heer, noemde men deze minstreel.
Het onderscheid tussen deze middeleeuwse speellieden was overigens niet altijd scherp.

</doc>
<doc id="23839" url="https://nl.wikipedia.org/wiki?curid=23839" title="Republiek (organisatie)">
Republiek (organisatie)

Republiek (voorheen Republikeins Genootschap) is een Nederlandse republikeinse vereniging met het doel om de regeringsvorm van Nederland op democratische wijze een republikeinse grondslag te verlenen. 
De vereniging streeft naar een gekozen staatshoofd en is tegen erfopvolging. Republiek vindt dat een monarchie in strijd is met democratie en streeft daarom naar een parlementaire republiek. Republiek wil zijn doel bereiken door het verschaffen van informatie via eigen kanalen, onderzoek en acties en het onderhouden van een publiek debat over de meerwaarde van een republiek boven een monarchie.
Geschiedenis.
De vereniging werd allereerst opgericht als Nieuw Republikeins Genootschap (NRG) op 20 januari 1998 in De Balie in Amsterdam, opgericht door Ewout Irrgang en Elisabeth van der Steenhoven, als tegenhanger van het oorspronkelijke Republikeins Genootschap dat leden alleen toeliet door coöptatie. In 2017 fuseerden het oude Republikeins Genootschap en het Nieuw Republikeins Genootschap tot Republikeins Genootschap (RG). In 2021 nam het RG de naam Republiek aan.
De directe aanleiding tot de oprichting van het Nieuw Republikeins Genootschap vormden de festiviteiten ter gelegenheid van de zestigste verjaardag van koningin Beatrix en het afsluiten van de Dam te Amsterdam voor deze festiviteiten. Op 20 januari 1998 werd een Republikeins Manifest opgesteld, en op 29 januari van dat jaar riep de toenmalige NRG-woordvoerder Erik van den Muijzenberg op de Dam onder het oog van de internationale pers de 'Derde Republiek der Nederlanden' uit. Het NRG gaf begin april 2013 aan in de twee voorafgaande maanden een snelle groei van 800 leden te hebben doorgemaakt (boven op de 1.200 die in januari lid waren), en schreef deze toe aan de 'oranjehype' rond de komende troonswisseling tussen Beatrix en kroonprins Willem-Alexander, eind die maand. Twee weken later was dit aantal gestegen naar 2.800 leden.
Op 19 februari 2017 kondigde het NRG een fusie met het RG aan. Tijdens de algemene ledenvergadering van het NRG van 13 mei 2017 werd de fusie door de leden goedgekeurd. De vereniging ging verder onder de naam 'Republikeins Genootschap'. Drijvende kracht achter die samengang van de twee organisaties was toenmalig voorzitter Hans Maessen.
Organisatie.
Op de Algemene Leden Vergadering (ALV) van 17 april 2021 maakte het bestuur van de vereniging de nieuwe naam Republiek bekend en werd ook een nieuwe huisstijl gepresenteerd. Op de vergadering werd bovendien ook een nieuwe strategie uitgerold en een aanzienlijke bestuurswijziging die in nieuwe statuten werd vastgelegd. Het bestuur van de vereniging wordt vanaf dat moment gevormd door een Dagelijks Bestuur (DB) en een Algemeen Bestuur (AB). De voorzitter, secretaris en penningmeester hebben zitting in beide besturen. Het bestuur legt op de Algemene Ledenvergadering (ALV) verantwoording af aan de leden. In de nieuwe statuten wordt ook de rol van de professioneel ingehuurde campagnemanager vastgelegd. Deze geeft leiding aan het campagnebureau dat de campagnes van Republiek bedenkt en uitvoert.
Internationale samenwerking.
Naar aanleiding van de uitbreiding van de Europese Unie richtten dertien republikeinse organisaties uit alle monarchieën van de EU op 1 mei 2004 een verzoekschrift aan het Europees Parlement. De organisaties vroegen om de afschaffing van de monarchie in de hele Europese Unie. Het verzoekschrift was een initiatief van de Belgische Republikeinse Kring (CRK) en werd mede ondertekend door het NRG.
Alliance of European Republican Movements (AERM).
In juni 2010 is door enkele Europese republikeinse bewegingen, waaronder het NRG, de AERM opgericht: Alliance of European Republican Movements. Deze organisatie is een samenwerkingsverband voor Europese republikeinse organisaties. Er zijn zeven Europese organisaties lid van de AERM: "De Republikeinse Cirkel" (CRK) uit België, "Republik nu" uit Denemarken, "Foreningen Norge Som Republikk" uit Noorwegen, het Spaanse "Red Inter-Civico Republicana" uit Spanje, "Republikanska Föreningen" uit Zweden, "Republic" uit het Verenigd Koninkrijk en "Republiek" uit Nederland. 
Op initiatief van de Nederlandse republikeinen is de AERM in 2022 veranderd in een belangengroep met een zetel in Nederland. De internationale republikeinse organisatie richt zich sindsdien op het delen van kennis over campagnes en monarchieën, ondersteuning in de ontwikkeling van websites en online campagnes en het aantrekken van subsidies. Voorzitter van Republiek Floris Müller werd benoemd als eerste voorzitter van de nieuwe AERM, de Nederlandse campagnemanager Bram van Montfoort heeft de leiding over de dagelijkse campagne van AERM. In 2024 werd Graham Smith van Republic voorzitter. 
Jaarlijks organiseert een wisselend gastland een conventie waarbij besturen van alle ledenorganisaties worden uitgenodigd.
Activiteiten.
Protestacties.
Het genootschap heeft diverse malen protestdemonstraties tegen de monarchie (mede) georganiseerd. Deze vallen over het algemeen samen met openbare optredens van leden van het Koninklijk Huis. Het genootschap manifesteerde zich onder meer tijdens het huwelijk van Willem-Alexander en Máxima Zorreguieta op 2 februari 2002 in Amsterdam. Onder de naam "Het Witte Plein" presenteerden verschillende tegenstanders en critici van de monarchie op het Koningsplein een alternatief programma, dat een tegenwicht moest bieden aan het oranje feestgedruis.
Troonswisseling.
Nadat toenmalig koningin Beatrix op 28 januari 2013 haar aftreden bekendgemaakt had, kondigde het NRG diverse acties aan. Één daarvan was de actie "Nederland draagt wit", een oproep aan iedereen met bezwaren tegen de monarchie om op 30 april, de dag van de troonswisseling, iets van wit te dragen. Samen met de actiegroep "Het is 2013" organiseerde het genootschap een manifestatie op het Waterlooplein. Daarnaast liepen individuele demonstranten door de stad, aangezien dit niet geldt als een betoging in de zin van de Wet openbare manifestaties. Vanaf twee personen is dit wel het geval en is voorafgaande kennisgeving aan de gemeente vereist. Activiste Joanna van der Hoek van "Het is 2013" en campagneleider Hans Maessen van het NRG werden vlak voor de balkonscène op de Dam gearresteerd, ondanks dat zij invididueel demonstreerden en ondanks toezeggingen van burgemeester Van der Laan dat dit zou worden toegelaten. Na een paar uur werden zij weer vrijgelaten en bood de politie haar excuses aan. Er zou sprake zijn geweest van een inschattingsfout. Zowel Maessen als Van der Hoek zetten vraagtekens bij de deze verklaring. Maessen vermoedde zelfs 'een georkestreerde actie'. Een dag later werd gesproken van een persoonsverwisseling. Wat er precies gebeurd is die dag is nooit helemaal duidelijk geworden. Een jaar later deed Maessen alsnog aangifte tegen de politie wegens opzettelijke wederrechtelijke vrijheidsberoving. Nadat het OM had besloten niet tot vervolging over te gaan, startte Maessen een artikel 12 Sv-procedure. Het gerechtshof Den Haag wees zijn verzoek om het OM tot vervolging te dwingen echter af.
Koningsdag en andere protestacties.
Sinds de acties tijdens de troonswisseling is het eenmansprotest een beproefde methode voor de republikeinen. Hier volgt een lijst met evenementen waarbij leden van Republiek aanwezig waren om te demonstreren:
Overige activiteiten.
Begin 2011 kwam het NRG in het nieuws met het verzoek aan verschillende gemeenten om straten en andere objecten die naar Prins Bernhard waren vernoemd een andere naam te geven, vanwege de misstappen die de prins begaan zou hebben. Het genootschap riep leden op om door middel van een standaardbrief hun gemeente om een naamswijziging te vragen.
Eind 2012 ontstond het idee voor een 'Dag van de Republiek'. Bij een online verkiezing kozen de stemmers voor 26 juli, de dag dat in 1581 het Plakkaat van Verlatinghe werd ondertekend. De eerste viering zou plaatsvinden in Goejanverwellesluis, maar ging uiteindelijk niet door en werd een jaar uitgesteld. Op 26 juli 2014 zou in De Balie in Amsterdam een bijeenkomst worden gehouden met diverse activiteiten. Deze werd echter geschrapt na de vliegramp met de MH17. Het NRG-bestuur vond een viering niet gepast. Het jaar erop werd slechts gemeld dat op deze dag de prijs voor de Republikein van het jaar zou worden uitgereikt. Omdat winnaar Arjen Lubach verhinderd was, werd dit verschoven naar de algemene ledenvergadering in november. Ondanks dat het de bedoeling was er een jaarlijks evenement van te maken, is er geen nieuwe viering meer gehouden.
Om aanklachten en veroordelingen op grond van majesteitsschennis en klachten over het optreden van politie en justitie bij demonstraties tegen de monarchie systematisch te inventariseren, startte het NRG begin 2013 het 'Meldpunt Majesteitsschennis en het optreden van Politie en Justitie bij Oranje-festiviteiten'. Er staan negen gevallen vermeld op de website, maar dit betreft vooral historische gevallen.
Het NRG heeft tweemaal een symbolische belastingaanslag afgeleverd aan het adres van koningin Beatrix, uit protest tegen de belastingvrijstelling die sommige leden van het Koninklijk Huis genieten. In september 2000 gebeurde dit bij Paleis Noordeinde, in maart 2013 bij Huis ten Bosch.
Op 15 april 2013 lanceerde het NRG het burgerinitiatief 'Het salaris van de koning'. Doel was dat de uitkering die de koning van het Rijk krijgt ter discussie te stellen en te zorgen dat deze zou worden verlaagd. De benodigde 40.000 handtekeningen zijn niet gehaald; de teller is op 25.733 blijven steken. Een jaar na de start van het initiatief verklaarde PvdA-Kamerlid Jan Vos van mening te zijn dat het salaris van de koning verlaagd moest worden naar het niveau van dat van de minister-president. Zijn collega Jeroen Recourt liet daarop weten dat het een privéstandpunt van Vos betrof en dat de rest van de PvdA-fractie de hoogte van het salaris van de koning wilde handhaven. In 2020 riep het bestuur van Republiek wederom op om het salaris van de Koning te verlagen naar de Balkenendenorm.
Nadat op 30 november 2013 de Landing van de Prins op het strand van Scheveningen was nagespeeld in het kader van de viering van 200 jaar Koninkrijk, kwam het NRG met zijn eigen herdenking. Op 18 januari 2014, de dag dat stadhouder Willem V 219 jaar eerder het land verliet, werd in kunstenaarsruimte Pulchri Studio in Den Haag een aantal sketches opgevoerd. Hierin stonden de leden van het Huis Oranje-Nassau centraal die Nederland ooit waren ontvlucht. Ook koning Willem-Alexander en Máxima werden op de hak genomen.
Naar aanleiding van de Koningsspelen probeerde het NRG in maart 2016 door middel van een crowdfundactie aandacht te genereren, om zo te bewerkstelligen dat deelname voortaan vrijwillig zou zijn. Uit republikeinse hoek kwam al langer commentaar op het evenement. Met name het dwingende karakter ervan (in de meeste gemeenten is het een gewone schooldag) en de vermeende persoonsverheerlijking van de koning die het met zich mee zou brengen, stuitten sommigen tegen de borst.
Onderzoek Kosten Koningshuis.
Eind 2016 kondigde het NRG een onderzoek aan naar de kosten van de Nederlandse monarchie. Geïnspireerd door een soortgelijk onderzoek van de Britse republikeinse organisatie Republic, waaruit bleek dat de Britse monarchie acht keer zoveel zou kosten als de officiële cijfers aangaven, wilde men alle kosten die voor het koningshuis gemaakt worden en de belastingvrijstellingen die zij genieten in kaart brengen. Om het onderzoek te financieren werd een crowdfundactie opgezet. Daarnaast werd er onder de naam "WillyLeaks" een meldpunt geopend waar mensen tips en adviezen kon achterlaten. Klokkenluiders werden eveneens opgeroepen zich te melden, desnoods anoniem. In het juni-nummer van "De Republikein" werden de eerste bevindingen gepresenteerd. Op 24 april 2018 publiceerden de republikeinen hun rapport. Volgens de onderzoekers kost de monarchie niet € 59,4 miljoen, zoals begroot, maar € 345,5 miljoen per jaar, hoewel men er direct bij vermeldde dat er gebruik is gemaakt van "creatief rekenwerk", aangezien er geen cijfers bekend zijn over het vermogen van de Oranjes. Zowel de Rijksvoorlichtingsdienst als de Belgische hoogleraar Herman Matthijs, die onderzoek gedaan heeft naar de kosten van diverse West-Europese staatshoofden, deden het rapport af als "giswerk".
Rechtszaak tegen de macht van de koning.
Floris Müller, die eerder secretaris was bij het Republikeins Genootschap en later vice-voorzitter, werd op de Algemene Ledenvergadering op 12 september 2020 verkozen tot nieuwe voorzitter. Op 22 september kondigde hij aan dat de vereniging van plan is om een rechtszaak te beginnen tegen de macht van de koning. Hiervoor wil het genootschap procederen tegen de staat in een collectieve actie, vergelijkbaar met de rechtszaak van duurzaamheidsorganisatie Urgenda tegen de staat in 2015 over de naleving van de duurzaamheidsdoelstellingen van de overheid. Advocaat Ewout Jansen, die eerder in VPRO programma de Snijtafel commentaar gaf op de buitengewone macht van de koning in de grondwet, staat het Republikeins Genootschap bij in de zaak. Om rechtsgang en kosten voor een advocaat te kunnen betalen werd een crowdfundingactie uit de grond gestampt. Daarmee haalde het genootschap in een week €25.000 op, genoeg om een proces te beginnen.
"Free Amalia".
Eind 2021 lanceerde Republiek ter gelegenheid van de aanstaande verjaardag van kroonprinses Catharina-Amalia der Nederlanden, de actie 'Free Amalia'. Daarmee wil het de Oranjetelg oproepen om afstand te doen van de troon, om een normaal leven te kunnen leiden waarin ze niet beperkt is in haar 'partnerkeuze, beroepskeuze en keuze voor kinderen of niet', aldus Republiek. Via sociale media en in een postercampagne in alle grote steden roept de organisatie leeftijdgenoten op om de actie te steunen.
Politieke lobby.
Republiek maakt er geen geheim van dat de organisatie lobbyt in Den Haag om steun van politieke partijen. De organisatie voert gesprekken met Kamerleden over wetsvoorstellen en hun stellingname debatten over het Koningshuis en zet de republiek op de agenda bij de ledenvergaderingen van grote partijen. In 2023 haalde een ledenvoorstel om republikeins te worden het net niet bij D66. In oktober van dat jaar ging PvdA-Groenlinks wel om; de partij is nu officieel voor een parlementaire republiek. Volgens voorzitter van Republiek Floris Müller geven de leden van de partij "met hun stem gehoor aan een groeiende maatschappelijke afkeer tegen de monarchie”. Partij van de Dieren en Volt beraden zich over een republikeins standpunt. In Nederland zijn de SP en Bij1 officieel republikeins. 
Republikeins Congres.
Op 6 november 2021 vond het eerste jaarlijkse congres plaats van Republiek in Felix Meritis aan de Keizersgracht in Amsterdam. Met het congres wil het bestuur van Republiek inhoudelijk in gesprek met de leden en geïnteresseerden. Op de eerste editie waren zo'n 250 mensen aanwezig en werden meerdere lezingen gegeven over het thema 'Vrijheid' en ging Floris Müller in gesprek met de leden van de AERM en koningshuisverslaggevers. Voor 2022 staat een congres gepland in Utrecht. Voor aanvang van het congres vindt de jaarlijkse Algemene Ledenvergadering plaats.
Republikein van het Jaar.
In 2014 begon het NRG met het uitreiken van een prijs voor de "Republikein van het Jaar", waarmee men een persoon of organisatie in het zonnetje wilde zetten die in dat jaar op één of andere manier de republiek onder de aandacht gebracht had. Als tegenhanger was er ook een prijs voor het "Schoothondje van Oranje", 'de meest schaamteloze orangist van Nederland'.
Hans van den Bergh-lezing.
Sinds 2014 organiseert Republiek op 3 december de Hans van den Bergh-lezing, genoemd naar hoogleraar, publicist en RG-lid Hans van den Bergh (1932-2011).
Sprekers:
Tijdschrift De Republikein.
Van 1999 tot 2009 gaf het NRG het verenigingsperiodiek "De Hofleverancier" uit. In 2005 richtten het Republikeins Genootschap en Nieuw Republikeins Genootschap samen het tijdschrift "De Republikein" op; alle 1300 toenmalige leden van het NRG werden automatisch abonnee. Nadat begin 2018 een poging om van "De Republikein" het huisblad van het Republikeins Genootschap te maken op niets uitliep, werd besloten zelf een nieuw ledenblad, getiteld "Republikeins Bulletin", uit te geven. Sindsdien opereert het tijdschrift als zelfstandig orgaan, met een eigen journalistieke raad van commissarissen en ontvangt het alleen een jaarlijkse subsidie van Republiek. In mei 2022 maakte redacteur van het eerste uur en later hoofdrecteur René Zwaap bekend terug te treden.
Jonge Republikeinen.
In de historie van het (N)RG is driemaal geprobeerd een jongerenbeweging op te zetten, telkens met de naam "Jonge Republikeinen". De eerste keer was in 2008. Deze club kwam in het nieuws toen ABN Amro weigerde een rekening voor hen te openen, wat leidde tot Kamervragen van de PVV. Hierna is er weinig meer van vernomen. In 2013 wilden een aantal republikeinse jongeren zich opnieuw organiseren, maar dit liep kennelijk op niets uit. In mei 2017 volgde de derde poging. Vooralsnog is er alleen een Facebookpagina in de lucht.

</doc>
<doc id="23840" url="https://nl.wikipedia.org/wiki?curid=23840" title="Byzantijnse muziek">
Byzantijnse muziek

Byzantijnse muziek is het middeleeuwse heilige (sacrale) gezang of chant van de christelijke kerken die de orthodoxe traditie volgen. Deze traditie omvat het Griekstalige deel van de wereld. De traditie is ontwikkeld in Byzantium, vanaf de aanwijzing van Constantinopel tot hoofdstad van het herenigde Romeinse Rijk in het jaar 330 tot aan de val van Constantinopel in 1453. Het komt uit verschillende oorsprongen van zowel artistieke als technische producties in de klassieke tijd, op joodse muziek en is geïnspireerd op de monofone vocale muziek die ontstond in het vroege christelijke steden Alexandrië, Antiochië en Epheüs.
Vroeg-christelijke periode.
Er zijn manuscripten gevonden met Byzantijnse gezangen, uit de negende eeuw, maar ook lectionaria met Bijbelse lezingen in ekfonetische notatie van minstens een eeuw eerder tot de 12e en 13e eeuw. Onze kennis van de oudste periode komt van de Kerkboeken Typica, patristische geschriften en middeleeuwse geschiedschrijving. Verspreide voorbeelden van teksten van hymnen uit de eerste eeuwen van de Grieks-Orthodoxe Kerk bestaan nog steeds. Sommige van deze teksten hebben het metrum van oude Griekse gedichten, maar wijzigingen in uitspraak hebben dit metrum goeddeels zinloos gemaakt. Byzantijnse hymnes uit latere eeuwen zijn meer prozaïsch van aard, niet berijmde verzen of een onregelmatig metrum.
De veelgebruikte term voor een korte hymne van een strofe, of een uit een aantal strofes, is "troparion". Een beroemd voorbeeld, gedateerd als vroeg-vierde-eeuws, is de vesperhymne "Vreugdevol Licht" (Grieks "Phos Hilaron"). Een ander voorbeeld is "Eniggeboren Zoon" (Grieks "O Monogenes Yios") - dat wordt toegeschreven aan Justinianus I (527-565) - komt voor in het inleidende gedeelte van de Goddelijke Liturgie. De waarschijnlijk vroegst bekende "tropiaria" waarvan de dichter bekend is, zijn die van de monnik Auxentios uit de eerste helft van de vijfde eeuw. Hoewel beschreven in zijn biografie, is hier helaas niets van bewaard gebleven in de Byzantijnse diensten.
Middeleeuwse periode.
Om de functie van de muziek in de Byzantijnse eredienst goed te begrijpen, moeten er twee dingen duidelijk worden gemaakt. Ten eerste het geloof in de overlevering van de heilige zang door engelen. Hierbij ging men ervan uit dat de vroege kerk de mensen verenigde in het gebed met het koor der engelen. Ten tweede de communie (in het Grieks "koinonia"), dat waarschijnlijk het grondwoord voor het woord "koor" is.
Overlevering door engelen.
Het idee dat zang overgeleverd is aan de mensen door de engelen, is in ieder geval ouder dan het verhaal over het "einde der tijden" (Openbaringen 4:8-11), want de 'muzikale functie van engelen' wordt al in Jesaja (6:1-4) en Ezechiël (3:12) uitgelegd. Het meest opvallend zelfs in Exodus 25, waarin wordt verklaard dat het patroon voor de aanbidding door Het Volk Israël was afgeleid van die van de hemel. Ook de geschriften van de vroege kerkvaders zoals Clemens van Rome, Justus, Ignatius van Antiochië, Athenagoras van Athene verwijzen hier naar. Ook latere liturgische verhandelingen van Nicolas Kavasilas (368-492) en Simeon van Thessaloniki (536-699) refereren aan het feit dat de liturgie voor de mensen is vormgegeven naar analogie van die van de engelen.
Het effect hiervan op de kerkmuziek was drieledig; ten eerste een sterk conservatieve houding ten opzichte van muzikale compositie; ten tweede het vasthouden aan de melodische traditie van bepaalde hymnes, en ten derde hield dit de traditie dat de componist onbekend bleef langer in stand. Immers, als een gezang van hemelse oorsprong is, dan moet de erkenning die de componist krijgt in deze minimaal zijn. Dit is zeker waar voor hymnes en gezangen waarvan bekend is dat ze oorspronkelijk door het koor der engelen gezongen werden zoals het Amen, Hallelujah, Trisagion ("Drievuldigheid"), het Sanctus ("Heilig") en het Gloria. Als gevolg hiervan was het voor een componist ondenkbaar om zijn naam te plaatsen in de tekst van de manuscripten. Deze praktijk heeft nog tot de Paleologische tijd voortgeduurd.
Opvattingen als originaliteit en het vrije denken van latere muziek hebben waarschijnlijk nooit bestaat in de vroege Byzantijnse tijden. Het hele idee van traditionele formuleringen of melodieën als componeermethode toont een archaïsch concept aan in het liturgische gezang en is tegengesteld aan vrije en nieuwe creaties. Het lijkt overduidelijk dat de gezangen uit het Byzantijnse repertoire zoals deze gevonden zijn in de muzikale manuscripten uit de tiende eeuw ten tijde van de vierde Kruistocht (1204-1261), het laatste en enig overgebleven stuk van een evolutie vormen. Die evolutie begon ten minste in de zesde eeuw en mogelijk zelfs in de gezangen in de synagoge. Wat er precies veranderde in de muziek gedurende de eerste eeuwen is moeilijk te zeggen, maar sommige gezangen die vandaag nog steeds gebruikt worden vertonen karakteristieken die daar licht op kunnen werpen. Deze karakteristieken zijn recitatieve formuleringen, melodiesoorten en standaardzinnen die duidelijk in de volksmuziek en andere traditionele vormen van Oosterse muziek, inclusief de Joodse, voorkomen.
"Koinonia", communie of koor.
Een ander belangrijk concept voor de vorming van Byzantijnse muziek is het idee van samenzang. Het begrip "koinonia" is waarschijnlijk de stam voor "choros". Dit woord refereerde aan de zingende gemeente als geheel, hoewel het inderdaad de oorsprong van het woord koor is. De Heilige Ignatius schreef aan de kerk in Efeeüs
Wat duidelijk naar voren kwam in de ceremonie van de liturgie was de actieve deelname van het volk in de uitvoering, in het bijzonder in het zingen van de hymnes, responsies en psalmen. De woorden "choros", "koinonoia" en "ekklesia" werden in de vroege Byzantijnse kerk door elkaar gebruikt. Later werden deden de priesters meer en meer hun invloed gelden en mochten alleen nog gewijde priesters zingen in de kerk.

</doc>
<doc id="23841" url="https://nl.wikipedia.org/wiki?curid=23841" title="Complement">
Complement

Complement of complementair kan betekenen:

</doc>
<doc id="23844" url="https://nl.wikipedia.org/wiki?curid=23844" title="Troubadours">
Troubadours



</doc>
<doc id="23845" url="https://nl.wikipedia.org/wiki?curid=23845" title="Nationaalsocialistische Duitse Arbeiderspartij">
Nationaalsocialistische Duitse Arbeiderspartij

De Nationaalsocialistische Duitse Arbeiderspartij (NSDAP, "Nationalsozialistische Deutsche Arbeiterpartei") was de partij die op 24 februari 1920 ontstond uit de Duitse Arbeiderspartij (DAP, "Deutsche Arbeiterpartei"). De NSDAP had als politieke ideologie het nationaalsocialisme, een mix van extreem nationalistische en extreem racistische denkbeelden, met als boegbeeld Adolf Hitler. De partij streefde naar een rijk waarin alle Duitssprekenden verenigd waren en zorgde voor het ontstaan van een dictatuur in Duitsland met massaal gebruik van propaganda en censuur. Jongeren werden lid van nazistische jeugdorganisaties. Daarnaast greep de partij sterk in in de economie, is verantwoordelijk voor extreme militarisering en het uitvoeren van de Holocaust. De partij was antiliberaal en anticommunistisch. De stijl van Hitler was extreem populistisch. De NSDAP scoorde steeds meer zetels bij de verkiezingen, doordat Duitsland politiek instabiel en economisch in crisis was. Het "sterke leiderschap" van Adolf Hitler leek daarin volgens een deel van de bevolking uitkomst te bieden
De periode 1919-1921.
Op 5 januari 1919 werd de Duitse Arbeiderspartij (DAP) opgericht door Anton Drexler en Karl Harrer. Dit was de voorloper van de NSDAP. In het begin was deze partij alleen maar een van de vele extreemrechtse en racistische partijtjes die na de door het Duitse keizerrijk verloren Grote Oorlog als paddenstoelen uit de grond schoten in de pas opgerichte Weimarrepubliek. De DAP had haar machtsbasis in het Zuid-Duitse München, de hoofdstad van Beieren. Het belangrijkste uitgangspunt van deze partij was dat Duitsland een nieuw leger moest opbouwen, wat echter verboden was volgens het Verdrag van Versailles.
In september 1919 werd Hitler lid van deze partij, waar hij steeds meer tijd in stak. Hij werd snel een van de belangrijkste leden en klom op in het bestuur ervan. Hitlers eerste publieke toespraak werd gehouden op 16 oktober 1919 in de Münchener "Hofbräukeller", waar hij sprak voor een publiek van 111 mensen als de tweede spreker die avond. Op 24 februari 1920 probeerde de partij haar eerste massabijeenkomst te organiseren. Het werd een redelijk succes met een opkomst van 2000 mensen. Hitler wist met retorisch vernuft in te spelen op het alom in Duitsland aanwezig maatschappelijk onbehagen en de partij won verder aan aanhang. Rond 1921 was Karl Harrer vertrokken uit de partij en Drexler was op een zijspoor gezet zodat Hitler als de leider werd gezien. Voortaan bepaalde hij hoofdzakelijk het beleid en was hij het brein van de activiteiten van de partij. Via een slimme en doordachte manier van propaganda van de partijideologie en -standpunten kreeg Hitler geleidelijk steeds meer invloed en aanhang onder de Beierse bevolking.
Van DAP naar NSDAP.
Hitler bedacht in deze beginjaren verscheidene veranderingen voor de DAP om die onder een bredere groep kiezers populair te maken en transformeerde die aldus tot de NSDAP. Een van de veranderingen die Hitler suggereerde was de toevoeging van het woord 'socialist' aan de naam van de partij. Hitler was altijd tegen marxistische ideeën (zoals het concept van de klassenstrijd) als zodanig geweest (zo stelde hij dat de klassenstrijd de Duitsers onnodig tegen elkaar uitspeelde) maar moest toch erkennen dat socialisme een populaire filosofie was na de Wereldoorlog. Dit toonde zich zeer in de groei van de Duitse Sociaal Democratische partij (SPD). Daarom herdefinieerde Hitler socialisme door er 'Nationaal' voor te plaatsen. Maar Hitler was alleen te vinden voor gelijkheid voor wie Duits bloed had. Joden en buitenlanders hadden geen rechten en immigratie van niet-Duitsers zou moeten stoppen.
Hakenkruis.
Verder wenste Hitler een pakkend en direct herkenbaar symbool voor de partij: de NSDAP hees in de zomer van 1920 voor het eerst een hakenkruisvlag. Dit teken was al eerder gebruikt door eerdere Duitse nationalistische "völkische" bewegingen (waaronder het Thule-Gesellschaft, een van de vele Beierse rechts-extreme en racistische partijen waar Hitler veel van zijn gedachtegoed en nationaalsocialistische symbolen aan ontleende), die het als symbool van hun "Arische" identiteit gingen beschouwen, een concept dat door theoretici als Alfred Rosenberg gelijkgesteld zou worden met een Noords 'meesterras' dat, volgens hem, in het noorden van Europa moest zijn ontstaan. 
Hitler en zijn aanhangers waren zo enthousiast over hun nieuwe vaandel met het oude "Germaanse" motief dat "de uitwerking ervan was als de uitwerking van een brand." In deze beginjaren werd er nog geëxperimenteerd met verschillende soorten hakenkruisen en op foto's en illustraties uit deze periode zijn dan ook verschillende varianten te zien van het nazisymbool. De later zo bekende vlag van nazi-Duitsland werd pas halverwege de jaren 20 door Hitler persoonlijk ontworpen. Hij zette een zwart links draaiend hakenkruis in een witte cirkel op een felrode achtergrond, naar de kleuren van de vlag van het Duitse Keizerrijk (zwart-wit-rood). Het kruis werd door Hitler een achtste slag gedraaid, om het vernieuwende van zijn nationaalsocialisme te accentueren.
Verder stroomlijnden Hitler en zijn adviseurs het partijprogramma en reeds vanaf de begintijd richtte de NSDAP zich vooral op de volgende punten:
De ordehandhaving werd geregeld door de Sturmabteilung (afgekort SA), van oorsprong een groep uitsmijters die tegenstanders van de nazi's weerden van partijvergaderingen. Al snel, naarmate de SA meer leden kreeg, werden er knokploegen gevormd die ideologische tegenstanders (voornamelijk socialisten en communisten) op straat te lijf gingen. Als eigen mediablad had de partij de "Völkischer Beobachter".
De periode 1922-1929.
Hitler had al aan het begin van de jaren twintig een groep medestanders en vertrouwelingen rond zich verzameld waarvan de belangrijkere waren: 
Het ledental van de partij groeide van 20.000 in 1922 uit tot meer dan 50.000 in het crisisjaar 1923, in die tijd vooral bestaande uit mensen van de arbeidersklasse. De partij was echter ook een onderkomen voor oud-legerofficieren en andere conservatieven. Samen met Ernst Röhm kwam Hitler op het idee om een eigen reserveleger te bouwen waarbij de contacten en expertise van de vroegere legerofficieren goed van pas zouden komen. De achterliggende gedachte was de kwakkelende economie die wellicht zou leiden tot een algemene ineenstorting van het land en collaboratie van het eigenlijke leger met de "vijanden van het Duitse volk". Hitler wilde daar een eigen volksleger tegenover stellen. Vanaf toen werd de SA uitgebouwd tot dit volksleger en tegen 1933 telde dit reserveleger zelfs 400.000 leden, meer dan het reguliere Duitse leger. Ook werd er voor de partijtop een lijfwacht opgericht. Dit was de Schutzstaffel (beter bekend onder de later beruchte afkorting SS).
Door het drukken van enorme hoeveelheden geld trachtte de Duitse overheid de inflatie, die begin jaren 20 het Duitse leven beheerste, in de kiem te smoren. Dit liep echter uit op een fiasco en de NSDAP rook haar kans. Door middel van een putsch, bekend als de Bierkellerputsch, probeerde ze op 9 november 1923 de macht in Beieren over te nemen. Het ondoordachte plan was om zo een kettingreactie van revoluties in andere deelstaten te veroorzaken waarna ten slotte Berlijn voor het grijpen zou liggen. Na een hevige strijd werden Hitler en consorten echter gearresteerd en op 26 maart berecht. De rechtszaak liep uit op een overwinning voor de nazi's, omdat Hitler heimelijk veel steun onder zijn berechters had. Hoewel Hitler werd veroordeeld tot een vijf jaar durende gevangenisstraf – in de luxegevangenis van Landsberg – wist hij bij het proces dermate veel publiciteit te trekken, dat het ook wel als een zege voor de nazi's wordt gezien. Hitlers straf werd na één jaar beëindigd en hij was weer een vrij man. Hij schreef tijdens zijn gevangenschap "Mein Kampf", de 'bijbel' van het nationaalsocialisme.
De NSDAP en haar Noord-Duitse bondgenoten hadden vlak na de Bierkellerputsch een opleving beleefd in de verkiezingen, maar zakten nadien weer langzaam weg tot ze in 1928 slechts circa twee procent van de stemmen verwierven. Hitler richtte zich echter op consolidatie en herorganisatie, en vormde de beweging om van een lokale Zuid-Duitse partij tot een landelijke partij. Het ledental nam toe tot ruim 100.000 in 1929. Ook splitste Hitler zijn NSDAP in twee afdelingen, aangeduid als PO-I en PO-II. PO was een afkorting voor politieke organisatie.
Zowel voor als na de doorbraak waren er regio's in Duitsland waar de NSDAP populairder was dan in andere. Traditioneel deed de NSDAP het het beste in bakermat Beieren en dan met name het Frankenland. Ook in Oost-Pruisen en andere oostelijke gebieden van de deelstaat Pruisen had de partij veel aanhang onder de conservatieve bevolking en landjonkers. Nadien brak de partij eveneens door in Noord-Duitsland, waar de boeren het al vóór de ineenstorting van 1929 moeilijk hadden, en nadien in Thüringen, waar de crisis de nijverheid hard trof. De NSDAP had het moeilijker in de steden, met name in Berlijn en Hamburg, waar veel links stemmende arbeiders woonden. Ook in het Rijnland, katholiek, verstedelijkt en in veel opzichten het minst Pruisische deel van Pruisen, drong de partij trager door.
In deze tijd tekenden zich tevens de eerste interne conflicten binnen de partij zelf af: tussen de politieke partijleiding van de NSDAP, vertegenwoordigd door Hitler, en de paramilitaire afdeling van de NSDAP, de SA, vertegenwoordigd door Röhm, die echter altijd binnenskamers werden gehouden. Röhm was voorstander van een meer 'socialistisch' Duitsland en wilde de macht van de banken en grootindustriëlen inperken, terwijl Hitler daar niets voor voelde: hij had in deze begintijd van de partij de, vooral financiële, steun van de zakenwereld nog hard nodig. Ook erkende Röhm Hitler niet als de opperste leider van de partij, hij zag zichzelf als op zijn minst gelijkwaardig aan Hitler. In 1927 ontmoette Emil Kirdorf, een invloedrijke industrieel, Hitler en stelde hem op de hoogte van de bezorgdheid van andere fabrieksdirecteuren en grootkapitalisten voor de socialistische programmapunten van de NSDAP die vooral Röhm propageerde. Hitler stelde hem echter gerust en zei dat de socialistische punten van de NSDAP nooit ten uitvoer zouden worden gebracht. Om dit te bevestigen schreef Hitler de privémemo "Der Weg zum Wiederaufstieg" als pamflet en verdeelde deze onder zijn financierders. Röhm moest uiteindelijk toch het hoofd buigen voor Hitler en vertrok tijdelijk naar Bolivia.
Tot 1929 was de NSDAP een kleine partij die nog niet veel invloed had in de Duitse politiek. Dit veranderde echter toen de aanhoudende economische recessie Duitsland trof. Grote delen van de bevolking zochten een houvast in deze rumoerige tijden; Hitler haakte hierop in en beloofde orde op zaken te stellen. Hitler en zijn propagandaleider Goebbels waren de eerste politici die de mogelijkheden zagen die de moderne media bieden om het publiek te bereiken en te beïnvloeden. Hitler reisde heel Beieren af voor toespraken en later gebruikte hij zelfs veelvuldig het vliegtuig om op dezelfde dag meerdere toespraken te houden in ver uiteen liggende delen van het land. Via steeds groeiende en strak geregisseerde massabijeenkomsten, onder andere in Neurenberg, sprak Hitler de bevolking toe en het ledental groeide immens. De NSDAP kon zich profileren als de enige partij die niets te verwijten viel, omdat ze immers nooit aan een regering deelgenomen had.
Vanaf oktober 1929 was dan ook een duidelijke opmars van de NSDAP in de deelstaatparlementen te bespeuren, voor het eerst ook buiten Zuid-Duitsland en Beieren. In Baden werd 7% van de stemmen gehaald, in Lübeck 8%. In Thüringen namen de nazi's voor het eerst deel aan een deelstaatregering, hiertoe uitgenodigd door de andere partijen die een cordon sanitaire tegen de communisten in stand hielden. Dit werd een fiasco, maar de opmars zette zich voort. Toen in 1930 nieuwe verkiezingen werden uitgeschreven voor de Rijksdag, voorspelden de nazi's een reuzenzege.
De periode 1930-1933.
In september 1930 haalde de partij bij de verkiezingen voor de Rijksdag 6,4 miljoen stemmen en werd zo de tweede partij van Duitsland, met 107 van de 577 zetels (18,5%). Ondertussen kwakkelde de economie nog altijd. Tijdens de verkiezingen voor een nieuwe rijkspresident van 1932 verloor Hitler het van regerend president Paul von Hindenburg, maar door de parlementsverkiezingen van dat jaar werd de NSDAP wel de grootste partij van Duitsland met 230 zetels (39,9%). Er hadden 14 miljoen mensen op ze gestemd, maar Von Hindenburg weigerde Hitler te benoemen als rijkskanselier; hij wantrouwde hem en had een lage dunk van "deze kleine korporaal en mislukte kunstenaar", zoals Hindenburg Hitler betitelde. De partij had nog een ander probleem: door de voortdurende verkiezingscampagnes was de partij bijna failliet. Verder had de partij haar maximale draagvlak bereikt. De aanhang was nu zo divers geworden dat het moeilijk was een koers te kiezen zonder een deel van die aanhang van de NSDAP te vervreemden. De achterban nam het Hitler bovendien kwalijk dat hij geen regeringspost wilde accepteren (Hitler wilde alleen als rijkskanselier aan een kabinet meewerken) en dus "helemaal niets deed". De bevolking begon "Hitler-moe" te worden.
Bij de verkiezingen van november 1932 verloor de NSDAP dan ook 4%, leverde 34 zetels in en had zo nog 34% van de zetels. Toch wilden veel zakenlieden en conservatieve politici nog met Hitler praten (zoals de voormalige rijkskanselier Franz von Papen). Zij zetten Hindenburg onder druk om Hitler toch een regering te laten vormen. Het alternatief, een linkse regering bestaande uit communisten en socialisten, zou in hun ogen hun belangen te zeer schaden, en Hitler zou hun smalle machtsbasis kunnen verbreden. Ze meenden dat ze hem konden "temmen" door Hitler wel toe te staan om rijkskanselier te worden maar zijn kabinet te vullen met meest niet-NSDAP-ministers. Ook betaalden de zakenlieden de schulden van de partij zodat ze weer volop aan de voortdurende verkiezingsstrijd kon meedoen. De NSDAP deed er ondertussen alles aan om de tegenslag van de recente verkiezingsnederlaag te overwinnen: in de regionale verkiezingen voor het ministaatje Lippe werd alles wat men aan propagandamiddelen had uit de kast gehaald. De overwinning die vervolgens behaald werd buitte men uit om de positie in de landelijke formatiebesprekingen te versterken: het tij was weer gekeerd en de nazi's waren weer in opmars. Op 30 januari 1933 werd Hitler dan eindelijk toch door Von Hindenburg aangewezen om een regering te vormen met Hitler zelf als rijkskanselier. De partijen in het nieuwe kabinet bestonden uiteindelijk uit een coalitie tussen de NSDAP, de Duitse Nationale Volkspartij (DNVP) en enkele partijlozen uit het voorgaande kabinet-Schleicher.
De periode 1933-1945.
Vestiging van de dictatuur.
Het nieuwe kabinet-Hitler trad aan en als eerste regeringsmaatregel (31 januari 1933) ontbond kanselier Hitler de Rijksdag en schreef nieuwe verkiezingen uit die in het voorjaar van 1933 gehouden moesten worden. Vlak na Hitlers aantreden werd het Rijksdaggebouw door brand verwoest. Deze Rijksdagbrand kwam Hitler bijzonder goed uit en hij verordende direct noodmaatregelen om de orde te herstellen en verdachten op te pakken. Dit oppakken betrof "toevalligerwijze" voornamelijk tegenstanders van de nazi's. Door deze intimidatie en het verbieden van bepaalde politieke partijen (voornamelijk socialisten en communisten) behaalde Hitler een klinkende overwinning bij de verkiezingen in het voorjaar van 1933. Op 3 maart 1933 werd Ernst Thälmann, de leider van de Kommunistische Partei Deutschlands (KPD), gearresteerd. Daarnaast werd er anticommunistische propaganda verspreid waarin communisten werden beschuldigd van het plannen van een revolutie en het dagelijks gebruik van geweld op straat. Deze beschuldigingen waren ongegrond. Al geruime tijd durfden communisten zich niet meer op straat te vertonen, omdat zij werden opgepakt of vermoord, ook waren veel communisten gevlucht. De NSDAP won met 43,9%, ongeveer zeventien miljoen stemmen. Ondertussen zakte de hoogbejaarde Hindenburg, de enige die tevoren nog enige autoriteit tegenover Hitler kon stellen, geestelijk steeds verder weg in dementie. Hitler had al snel de handen vrij en begon zijn macht over het regeringsapparaat uit te breiden.
"Gleichschaltung" van de Duitse maatschappij.
Na de verkiezingen in het voorjaar van 1933 bezat Hitler, door steun van de conservatieve partijen Deutsche Zentrumspartei ("Zentrum") en Duitse Nationale Volkspartij (DNVP), een absolute meerderheid in het parlement en kon hij legitiem en ongehinderd alle macht aan zich trekken. Nu begon de "Gleichschaltung". Dit hield in dat de Duitse staat en bevolking in het NSDAP-keurslijf werden gedwongen. Met de "Machtigingswet" van maart 1933 kreeg Hitler al zeer grote bevoegdheden. Op 14 juli 1933 werd het parlementaire apparaat helemaal "gleichgeschaltet" met de nazi-ideologie en feitelijk buiten werking gesteld: de wetgevende "en" controlerende macht lag nu bij de regering Hitler alleen. Het opheffen van alle andere politieke organisaties gebeurde door een verbod hiervan, aangevuld door geweld en intimidatie tegen aanhangers van deze partijen en arrestatie van de, nu verboden, partijtop. De dictatuur van de NSDAP was een feit en er kon nog maar op één partij gestemd worden. In de daaropvolgende verkiezingen, waarin Hitler aan de bevolking een ongelimiteerd mandaat vroeg, kon voor of tegen worden gestemd. Er werd wel duidelijk gemaakt dat tegenstemmen gelijkstond aan verraad en dan was eveneens duidelijk wat er met de tegenstemmer ging gebeuren. Vanaf die tijd heerste de nationaalsocialistische dictatuur. Al snel werd de NSDAP-ideologie zichtbaar in het openbare leven. Die bestond vooral uit antisemitisme en vrijheidsbeperking van de bevolking. Er werden allerlei razzia's gehouden tegen tegenstanders van de nazi's en het treiteren en boycotten van de Joden werd de normale gang van zaken.
Op 2 augustus 1934 stierf president Von Hindenburg. Hitler liet geen nieuwe rijkspresident kiezen maar combineerde de functie van rijkspresident met die van zijn eigen functie als rijkskanselier (Hitler eigende zich hiermee ook het presidentiële salaris toe, bovenop zijn salaris als rijkskanselier en royalty's uit de verkoop van "Mein Kampf") NSDAP werd omgevormd tot een apparaat dat de bevolking in het gareel moest houden en breidde haar controle uit over alle organisaties in het land, van scholen en universiteiten, vakbonden, hobbyclubs en jeugdverenigingen tot het leger. 
Openlijk protest tegen deze gang van zaken was al snel levensgevaarlijk, vooral nadat de rechterlijke macht met handen en voeten aan de nazipartij was gebonden. Nadat de meeste tegenstanders waren gearresteerd en op twijfelachtige gronden door nazigetrouwe rechters waren veroordeeld tot lange gevangenisstraf (of eenvoudigweg vermoord werden of op 'mysterieuze wijze' verdwenen waren) was binnenlandse oppositie vrijwel afwezig. Dit proces duurde drie à vier jaar, waarna zo goed als iedere instantie of club direct of indirect afhankelijk was van de goedkeuring van en aansturing door de partij.
Machtsstrijd tussen Hitler en Röhm.
In de loop der jaren heeft Hitler zijn tegenstanders niet alleen buiten de partij maar ook daarbinnen systematisch uitgeroeid en een groep onvoorwaardelijke vertrouwelingen om zich heen gebouwd. De uit Bolivia teruggekeerde medestander van het eerste uur Ernst Röhm was weer hersteld in zijn oude positie als SA-leider maar was nog altijd even onwillig als vóór 1933 om Hitler als opperste leider te erkennen. In de zomer van 1934 werd uiteindelijk door Hitler besloten om Ernst Röhm te executeren, omdat hij, vanwege zijn grote macht binnen de SA en zijn linkse standpunten, waarmee hij geregeld met Hitler in conflict kwam, werd gezien als een interne bedreiging voor Hitlers alleenheerschappij. In het buitenland werd de resulterende onthoofding van de SA-top (30 juni t/m 2 juli 1934) bekend als de Nacht van de Lange Messen. De SA werd gekortwiekt en het ledenbestand werd gezuiverd. Hogere SA-leiders werden eveneens geëxecuteerd of ontslagen, lagere leiders werden naargelang hun "politieke zuiverheid" ontslagen of gepromoveerd. Vanaf toen nam de SS van de trouwe Hitler-adept Heinrich Himmler de plaats in van de SA en diens macht groeide explosief.
Hitlers alleenheerschappij.
Er werd besloten tot de totale verwijdering van de Joden uit de samenleving. Dit werd vastgelegd op 15 september 1935 in de Rassenwetten van Neurenberg, waarin precies werd omschreven wat Joods was. Alle Joden werden hun burgerrechten ontnomen. De voortdurende pesterijen verliepen cyclisch: geweld van beneden (met name de SA) werd door de partij aangemoedigd. Daarna volgde escalatie van het geweld, waarna de regering tussenbeide kwam. Het eind van het liedje was een verdere verscherping van antisemitische maatregelen "om de radicalen tevreden te stellen". Dit proces herhaalde zich telkens weer en culmineerde in de "Kristallnacht" en ten slotte in de massale Jodenvervolgingen.
Na 1937 ontsloeg Hitler acht van de twaalf ministers en verenigde hun voormalige functies en bevoegdheden met zijn eigen functie als "Führer". Göring, Goebbels, Frick en Darré bleven over.
In 1938 werd de politiek door de Blomberg-Fritschaffaire opgeschrikt. De minister van defensie, Werner von Blomberg, zou getrouwd zijn met een ex-prostituee. Diens beoogde opvolger, Werner von Fritsch, zou homoseksueel zijn en zich met een schandknaap hebben ingelaten. Blomberg viel en sleepte Fritsch onbedoeld mee in zijn val, waardoor een aantal kritische kopstukken in het leger op een zijspoor konden worden gezet ten gunste van personen als Wilhelm Keitel en Walther von Brauchitsch die de nazi's beter ter wille waren. Vanaf dit moment zou ook het leger, het laatste niet-genazificeerde instituut in Duitsland, onder NSDAP-controle vallen.
De deelstaatregeringen werden genazificeerd, machteloos gemaakt en ten slotte opgeheven. Daarentegen werd de NSDAP-indeling in Gaue belangrijker. De Gaue waren genoemd naar de oude provincies in het Frankische rijk, gouwen. Aan het hoofd van iedere Gau stond een Gauleiter, die aan het hoofd van het lokale partijapparaat stond. Met name de Gauleiters in de na 1939 toegevoegde oostelijke gebieden (onder andere Wartheland en Danzig) konden een grote macht opbouwen.
De alleenheerschappij en willekeur van Hitler vierde hoogtij. Voorbeelden hiervan waren de Kristallnacht, de Reichskulturkammer waarin alleen kunst werd toegestaan die naar de smaak van Hitler was en de boekenverbranding van "geschriften van Duitse volksvijanden". Deze alleenheerschappij duurde tot de capitulatie van Duitsland in 1945, waarbij ook de partij haar heerschappij verloor.
Einde van de partij.
De Tweede Wereldoorlog bracht uiteindelijk de volledige vernietiging van de nazidictatuur, die zich had voorzien van de benaming "Derde Rijk", en de bezetting van Duitsland en Oostenrijk door troepen van de geallieerden die werd vastgelegd in het Verdrag van Potsdam. Door de vereenzelviging van de NSDAP met het Derde Rijk betekende de militaire en politieke ineenstorting ook de vernietiging van de NSDAP. Hogere partijfunctionarissen pleegden, evenals hun leider Hitler, zelfmoord, vochten zich dood, vluchtten of werden gearresteerd. De lagere en middenkaders van de partij vernietigden hun partijkaart en alles wat hen met de NSDAP associeerde, en probeerden in de Duitse maatschappij te verdwijnen. De meesten is dit inderdaad gelukt, en ook een aantal van oorlogsmisdaden verdachte personen wist soms zelfs tot hun dood aan arrestatie en berechting te ontkomen, soms zelfs in gerespecteerde functies.
De overblijvende kopstukken, onder andere de Flensburgregering, voelden zich niet meer geroepen een verloren oorlog te blijven strijden. Door Hitlers dood zagen ze zich bovendien ontslagen van hun persoonlijke eed van trouw.
Na 1945.
Denazificatie.
In de geallieerde bezettingszones werd een proces van denazificatie in gang gezet, en de NSDAP werd tot een illegale criminele organisatie verklaard. De denazificatie ondervond weinig weerstand. Pogingen om een ondergrondse nazipartij op te richten of verzet te plegen (onder andere de Weerwolven) werden snel verijdeld of strandden door een gebrek aan steun van de bevolking. De Duitsers hadden, kortweg, genoeg van de NSDAP. De meeste Duitsers kwamen tot de conclusie dat de 12-jarige heerschappij van de NSDAP hun uiteindelijk weinig goeds had opgeleverd: ze waren in een zinloze oorlog gestort waarin het grootste deel van de infrastructuur, industrie en bijna alle grote steden verwoest waren. Bovendien was een groot deel van de dienstplichtige generatie omgekomen aan de oorlogsfronten en ook een groot aantal burgerslachtoffers aan het thuisfront. Ten slotte was een groot deel van de oostelijke Duitse gebieden geannexeerd door Polen en de Sovjet-Unie waarbij de inheemse Duitsers verdreven werden. En ook had de bloedige nazidictatuur de Duitse reputatie flink naar beneden gehaald: het land van de "Denker und Dichter" was nu het land van een van de meest rigide en sadistische dictaturen uit de Europese geschiedenis en de organisator van een van de grootste genocides uit de wereldgeschiedenis.
De NSDAP en al haar dochterorganisaties werden in 1945 door de geallieerden als misdadige organisatie verboden en ontbonden verklaard en hun vermogen werd in beslag genomen. Op 10 oktober werd dit uitgesproken bij de processen van Neurenberg. In 1949 werd in de toen ontstane Bondsrepubliek Duitsland ("West-Duitsland") en de DDR ("Oost-Duitsland") alle propaganda voor de partij in geschrift, woord of symbool verboden.
Tegen de tijd dat in 1949 het politieke leven in het bezette Duitsland zich hervatte, was het nazisme vrijwel verdwenen. Ook in de bezettingszone van de Sovjet-Unie verdween de NSDAP, daar de communisten en hun Russische broodheren nazi's en voormalige nazikopstukken te vuur en te zwaard vervolgden. Een van de verwijten van de Sovjet-Unie en Oost-Duitsland aan het Westen was dat men niet zou optreden tegen voormalige nazi's of hen te zacht zou behandelen; overigens hadden ook veel personen in de westerse wereld deze mening.
Neonazisme na de oorlog.
Na 1945 zijn er in Duitsland neonazistische en ultranationalistische groeperingen geweest wier programmapunten trekken van de vroegere NSDAP vertoonden of zelfs een rehabilitatie of wederopleving van NSDAP-standpunten behelsden. De nationalistische Deutsche Reichspartei (DRP) behaalde bij de verkiezingen van 1949 vijf zetels in de Bondsdag, maar de beweging kwijnde weg. De opvolger van de DRP, de Nationaldemokratische Partei Deutschlands (NPD), bestaat nog steeds en wordt geleid door Udo Pastörs. De partij ageert met name tegen immigratie. In de jaren 80 en 90 maakten de Republikaner opgeld, maar deze beweging is momenteel slechts op lokaal niveau vertegenwoordigd. Na de Duitse Hereniging in 1990 is er echter een groei van extreemrechtse, extreem-nationalistische en neonazibewegingen te bespeuren in de voormalige DDR. Dit wordt veroorzaakt door teleurstelling in het uitblijven van de economische groei. De meeste extreem-nationalistische partijen en groeperingen spelen echter slechts een marginale rol in de Duitse samenleving, en hebben bovendien vrijwel nooit de kiesdrempel van 5% gehaald voor vertegenwoordiging in de Bondsdag. Overigens presenteren vrijwel al deze partijen zich niet als nazistisch, en de weinigen die dit wel doen, doen het in ieder geval niet openlijk.
Ook buiten Duitsland bestonden en bestaan partijen die neonazistische denkbeelden aanhangen. In de Verenigde Staten bestaat een overlap met de blanke superioriteitsbewegingen en de Ku Klux Klan, en heeft ook kruisbestuiving plaatsgevonden. Veel groepen die zich als voortzetting van de KKK beschouwen, hangen ook nazistische denkbeelden aan. Een bekende Amerikaanse neonazistische beweging is de NSDAP/AO, die zich vooral bezighoudt met het verspreiden van nazipropaganda in Europa en Amerika. Ook in Rusland bestaan extreemrechtse groeperingen die delen van het nazistische gedachtegoed hebben overgenomen. Het nationaal-bolsjewisme is gebaseerd op onder andere communisme en nazisme, en doet in een aantal opzichten denken aan de 'linkervleugel' van de NSDAP waartoe de SA, Röhm en de gebroeders Strasser behoorden. Ook het gedachtegoed van de Liberaal-Democratische Partij van Rusland vertoont nazistische trekken. Deze groepen trekken veel aanhang onder de Russische bevolking die gefrustreerd is over het falen van zowel het communisme als de vrije markt. Ook in kleinere Europese staten bevinden zich die neonazistische denkbeelden aanhangen. In Nederland werden de Centrumdemocraten, Centrumpartij '86 en de Nederlandse Volks-Unie van neonazisme beticht. Bekende Nederlandse neonazistische politici zijn Stefan Wijkamp en Constant Kusters. Overigens zijn in vrijwel alle gevallen ook buiten Duitsland neonazistische partijen er niet in geslaagd een macht van betekenis te vormen, met de Russische LDPR (die in praktijk trouw het beleid van president Poetin steunt) als uitzondering. Ook het Oekraïense Azovbataljon houdt er neonazistische denkbeelden op na en is daarom in Oekraïne controversieel. 
In het herenigde Duitsland is het gebruik van nazisymbolen en -propaganda (evenals in Oostenrijk) nog steeds verboden en strafbaar. Hieronder vallen onder andere het afbeelden van hakenkruizen en SS-tekens (tenzij in historische context), het brengen van de Hitlergroet, het ten gehore brengen van nazimarsmuziek (tenzij in historische context), het verheerlijken van het nationaalsocialisme en Hitler, en het ontkennen van de Holocaust. In de meeste landen is de reputatie van de NSDAP dermate besmet, dat termen als 'nazi', 'neonazi' en 'nazistisch' als beledigingen gelden. In 2022 was een van de argumenten die de regering-Poetin voor de invasie in Oekraïne aanvoerde dat de Oekraïense regering geleid zou worden door neonazi's. 
Alte Kämpfer.
Binnen de NSDAP genoten de "Alte Kämpfer" (oud-strijders) het meeste aanzien. Deze Alte Kämpfer waren personen die voor de electorale overwinning van 1930 lid van de partij waren geworden. Zij waren lid geworden tijdens de prille beginperiode (1919-1924) of tijdens de zogenaamde "Kampfzeit" (strijdtijd) tussen 1925 en 1930, toen de partij in veel deelstaten verboden was. De leden die na 1930 lid werden noemden zij smalend "septemberlingen", en de leden die lid werden na januari 1933 werden aangeduid als "maartviooltjes". Er werd van uitgegaan dat de Alte Kämpfer de partij hadden gesticht en voor de partij hadden gevochten, terwijl de nieuwkomers lid zouden zijn geworden uit opportunisme (wat grotendeels heel goed waar kan zijn). Op basis van senioriteit werden de volgende onderscheidingen uitgereikt.
Met name degenen die aan de Bierhalleputsch hadden deelgenomen of voor 1923 lid waren geworden genoten aanzien. Alte Kämpfer kregen vaak betere banen toegespeeld en promoties toebedeeld. Uit hun gelederen werd voor hoge posities binnen de partij en later de overheid gerekruteerd.
Nederland.
De Nederlandse zusterpartij was de NSB onder leiding van Anton Mussert, die haar partijprogramma grotendeels uit het partijprogramma van de NSDAP vertaalde. Ook de minder bekende Nationaal Socialistische Nederlandsche Arbeiders Partij kan als zusterpartij worden beschouwd.

</doc>
<doc id="23846" url="https://nl.wikipedia.org/wiki?curid=23846" title="Pruimencompote">
Pruimencompote

Pruimencompote is een nagerecht of bijgerecht dat meestal warm gegeten wordt. Pruimencompote wordt gemaakt van gedroogde pruimen. Die zijn er in twee versies:
Soms bevatten de gedroogde pruimen nog de pitten.

</doc>
<doc id="23848" url="https://nl.wikipedia.org/wiki?curid=23848" title="Kloetinge">
Kloetinge

Kloetinge is een dorp in de gemeente Goes in de Nederlandse provincie Zeeland met inwoners ().
Geschiedenis.
Het ringdorp Kloetinge is een van de oudste dorpen van Zuid-Beveland, ontstaan voor de systematische bedijkingen toen het wonen op natuurlijke hoogten de enige bescherming boden tegen het water.
De stichting van het dorp was omstreeks de 10e eeuw op een kreekrug. Op de plaats van Kloetinge was toen een tijdelijke verblijfplaats van herders, die van Walcheren of Noord-Beveland kwamen. Dat Kloetinge al in de tiende eeuw werd bewoond is gebleken uit archeologische vondsten in de dorpskern in de periode 1967-1969.
Al vroeg in de elfde eeuw is men de dorpskern gaan verstevigen met schapenmest tot een omvangrijke woonhoogte, wat nog steeds zichtbaar is. Hier hangt de dorpsnaam mee samen: kloeten dient opgevat te worden als kluiten. Tijdens opgravingen in het dorpscentrum zijn ongeveer vier meter diepe lagen schapenmest teruggevonden, die dateren uit de elfde en twaalfde eeuw. De schapenteelt is dus nog lange tijd een belangrijk middel van bestaan geweest.
In de 15e eeuw moeten er poortgrachten in Kloetinge zijn geweest, die in de dorpsrekeningen uit die tijd werden genoemd. Deze hebben tot het einde van de 17e eeuw bestaan. Aan noordzijde van de kerk ligt een restant van de oude vaete (dobbe).
Rondom en in het dorp heeft een reeks van kunstmatige hoogten gelegen, die vliedbergen worden genoemd. Ooit zijn dit verdedigbare punten geweest, waarop - in de meeste gevallen - torenachtige bouwwerkjes hebben gestaan. Dit geeft aan dat Kloetinge in de Middeleeuwen van strategische betekenis is geweest.
Goes was in de Tachtigjarige Oorlog in Spaanse handen. In 1572 werd het dorpscentrum van Kloetinge platgebrand door de geuzen die Goes belegerden. In 1578 kwam het gebied in handen van de Prins van Oranje.
In 1216 wordt gesproken over Clotinge, dat later Cloetinge werd en ten slotte Kloetinge. In de volksmond (dialect) spreekt men over Kloetehe of Klusdurp.
In de 15e eeuw stonden er vijf molens, allemaal in het bezit van de ambachtsheren, de heren van Borssele.
Een ander teken van de welvaart in Kloetinge is de imposante Geerteskerk, waaraan men in 1250 (noorderbijkoor) begon te bouwen. Hiervoor stond er eerst een houten kapel, die later werd vervangen door een stenen. Deze werd uitgebouwd tot het majestueuze kerkgebouw. Het bijkoor en het hoofdkoor dateren van de 13e eeuw. Het laatstgenoemde is een mooi voorbeeld van Vlaams-gotische baksteenbouw uit die periode. Het schip van de kerk dateert van de 15e eeuw en was oorspronkelijk driebeukig. In 1500 werd deze vervangen door één beuk. De toren werd in 1494 voltooid. De Geerteskerk is gewijd aan de heilige Geertrudis. Sint Geertruida was/is de beschermster tegen ratten- en muizenplagen.
Naast een grootste kerk verschenen in de omgeving ook verschillende versterkte boerderijen, ofwel kastelen. Een van deze versterkte huizen was het Huis Smallegange, waar de voorouders woonden van de Zeeuwse historicus Mattheus Smallegange (1624-1710), auteur van de Nieuwe Cronyk van Zeeland (1700). Bij de tegenwoordige boerderij Ravenstein in het Noordeinde stond het kasteel Ravenstein, het versterkte huis van de ambachtsheren van Kloetinge. In de 16e en 17e eeuw waren de belangrijkste middelen van bestaan landbouw, zoutwinning en leerbewerking.
Na 1900 was er een snelle groei van inwoners. Dit kwam door het gunstige belastingklimaat. Veel gegoede Goesenaren vestigden zich toen in Kloetinge en het dorp kreeg dan ook de bijnaam 'Het Wassenaar van Zeeland'.
Op 1 januari 1940 werd het noordwestelijke deel van de gemeente Kloetinge geannexeerd door Goes. Daarbij gingen 610 personen over naar de buurgemeente. Na de Tweede Wereldoorlog werd in dit gebied de wijk Goes-Oost gerealiseerd. De gemeente Kloetinge hield als zelfstandige gemeente in 1970 op te bestaan; het werd onderdeel van de gemeente Goes en voor een klein deel van de gemeente Kapelle (omgeving Abbekinderen). Hiermee kwam aan bijna tien eeuwen zelfstandigheid een einde. Tegenwoordig zijn het dorp Kloetinge en de stad Goes aan elkaar vastgegroeid, waarmee Kloetinge in de praktijk bijna een wijk van Goes is geworden. Dit geldt al helemaal voor de nieuwbouwwijken Oostmolenpark en Riethoek, die officieel onder Kloetinge vallen.
Ambachtsheerlijkheid.
Kloetinge heeft een ambachtsheer vanaf ongeveer 1356 met Van Cloetinghes, waarna de heerlijkheid via onder andere Jan van Henegouwen graaf van Beaumont en Jan van Châtillon in de 15e eeuw in bezit kwam van de bekende geslachten Van Borssele en vervolgens Van Brederode. In 1702 komt de ambachtsheerlijkheid via aankoop in bezit van de familie De Jonge (tak van Ellemeet) in welke familie het blijft tot 1763. Daarna erft een lid van de familie Van Rechteren de ambachtsheerlijkheid waarna in 1765 door verkoop de eigendom overgaat op het geslacht Van der Bilt. In 1843 kocht de familie Clotterbooke Patijn de ambachtsheerlijkheid Kloetinge. Tot op heden is de heerlijkheid Kloetinge binnen haar nageslacht gebleven en is nu eigendom van de familie Van Dijk van 't Velde.
Het oude ambachtsherenhuis aan de kerkring werd in 1880 door Clotterbooke Patijn verkocht aan de kerkvoogdij. Deze liet het huis in 1881 afbreken. Het vrijgekomen ruimte was zo groot dat men naast een nieuwe pastorie (tegenwoordig Geertesplein 4) ook een gemeentehuis met secretariswoning (tegenwoordige Geertesplein 5) kon laten bouwen. Al voor de verkoop liet Clotterbooke Patijn enkele honderden meters ten noordoosten van het ambachtsherenhuis, bij een waterpartij, in 1871 het Jachthuis bouwen.
Ambachtsheren en -vrouwen vanaf medio 18e eeuw.
1765 mr. Willem van der Bilt (1720-1786)
Bezienswaardigheden.
Rijksbeschermd gezicht Kloetinge is een van de zeventien beschermde stads- en dorpsgezichten in Zeeland. Kloetinge telt 61 rijksmonumenten.

</doc>
<doc id="23849" url="https://nl.wikipedia.org/wiki?curid=23849" title="Walter Langley">
Walter Langley

Walter Langley (Birmingham, 1852 - Penzance, 1922) was een Brits kunstenaar. Hij was in 1882 de eerste van de Newlyn Group artiesten die zich daar vestigden.
Langley begon zijn artistieke carrière op vijftienjarige leeftijd als leerling-lithograaf in Birmingham. Op zijn eenentwintigste won hij een studiebeurs voor South Kensington waar hij design studeerde. Hij keerde terug naar Birmingham en werkte er als lithograaf, maar in zijn vrije tijd schilderde hij. Na verloop van tijd gaf hij zijn werk als lithograaf op om zich volledig te wijden aan de schilderkunst.
Alhoewel hij een zeer goede olieverfschilder was legde hij zich toch toe op het schilderen van aquarellen. Hij schilderde scènes uit het leven in een klein vissersdorp en dit werk vertoont grote sympathie voor het harde leven van de bewoners van Newlyn. Een opmerkelijke stijlverwantschap met het sociaal realisme van Constantin Meunier, Maurice Langaskens of Léon Frédéric ligt voor de hand.
Langley stierf in 1922 te Penzance en werd ook daar begraven.

</doc>
<doc id="23850" url="https://nl.wikipedia.org/wiki?curid=23850" title="Samuel John Lamorna Birch">
Samuel John Lamorna Birch

Samuel John Lamorna Birch (Egremont (Cheshire), 7 juni 1869 – Lamorna, 7 januari 1955) was een Brits kunstschilder. Met uitzondering van een korte studieperiode in het Atelier Colarossi te Parijs in 1895, was hij grotendeels autodidact als artiest.
Birch kwam voor het eerst naar West-Cornwall omstreeks 1880 en vestigde zich er voorgoed, in de Lamornavallei, in 1892. Hij voegde 'Lamorna' toe aan zijn naam om zich te onderscheiden van een andere artiest die Lionel Birch heette.
Hij wordt beschouwd als de vaderfiguur van de latere Newlyn Group, waaronder Laura Knight (die hij in 1907 ontmoette), Alfred Munnings, Frank Gascoigne Heath, Stanley Gardiner en Charles en Ella Naper. Zij vormden een groep artiesten die zich vestigden in de Lamornavallei en werden meestal aangeduid als de Lamorna group.
In zijn lange carrière stelde Birch zo'n 200 werken tentoon in 'The Royal Academy' maar daarnaast ook elders in Groot-Brittannië en het daarbuiten. Alhoewel hij reisde en schilderde doorheen heel Groot-Brittannië wordt zijn werk toch grotendeels bepaald door zijn liefde voor de natuur en de Lamornavallei, waar hij leefde tot zijn dood in 1955.

</doc>
<doc id="23851" url="https://nl.wikipedia.org/wiki?curid=23851" title="Angelo Mariani">
Angelo Mariani

Angelo Mariani (Pero-Casevecchie, 17 december 1838 – Valescure, 1 april 1914) was een Frans apotheker.
Mariani werd geboren bij Bastia op Corsica in een familie van artsen en apothekers. Hij vestigde zich te Parijs en las een verslag van de Italiaanse arts Paolo Mantegazza, die in Peru het gebruik van coca door Indianen had bestudeerd. Mariani ontwikkelde een tonicum gebaseerd op Bordeauxwijn en coca-extract, dat in 1863 op de markt kwam onder de naam Vin Mariani. Het was een enorm succes. Paus Leo XIII verleende Mariani als teken van zijn officiële goedkeuring een gouden medaille.
Mariani begon de grootste reclamecampagne van de 19e eeuw, en werd daardoor de sleutelfiguur van de belle époque. Hij verzamelde de brieven waarin beroemde gebruikers van zijn product hem hun dankbaarheid toonden, en gaf die uit in boeken genaamd "Album Mariani". Te Neuilly-sur-Seine liet hij een fabriek met laboratorium bouwen, en er volgde een vestiging in de Verenigde Staten. Zijn rijkdom gebruikte hij deels voor het ondersteunen van kunstenaars.
Mariani stierf op 75-jarige leeftijd te Valescure (gemeente Saint-Raphaël). Hij ligt begraven op de Parijse begraafplaats Père-Lachaise.

</doc>
<doc id="23852" url="https://nl.wikipedia.org/wiki?curid=23852" title="Twentekanaal">
Twentekanaal

Het Twentekanaal is een kanaal in de Nederlandse provincies Gelderland en Overijssel dat de drie grote steden van Twente, Almelo, Hengelo en Enschede, aansluit op het landelijke netwerk van waterwegen. Vanwege de zijtak naar Almelo spreekt Rijkswaterstaat consequent over de Twentekanalen (de officiële benaming luidt: "Kanaal Zutphen - Enschede en zijtak Almelo van de Twentekanalen").
Loop.
Het Twentekanaal begint bij de IJssel ten noorden van Zutphen bij het dorp Eefde en loopt langs de plaatsen Almen, Lochem, Goor, Delden en Hengelo naar Enschede. De loop van het kanaal is vrijwel parallel aan die van de spoorlijn Zutphen - Glanerbrug. Tussen Delden en Goor loopt er een zijtak naar Almelo.
Beide kanalen (Zutphen - Enschede en het zijkanaal Delden - Almelo) worden beheerd door Rijkswaterstaat. Het kanaalpand Eefde - Delden is 33 kilometer lang, de zijtak Delden - Almelo meet 16 kilometer en de kanaalpanden Delden - Hengelo en Hengelo - Enschede hebben lengtes van respectievelijk negen en vijf kilometer. De totale kanaallengte is daardoor 63 kilometer.
Geschiedenis.
Hoewel het eerste plan voor een kanaal naar Twente al stamt uit het midden van de 19e eeuw, werd de bouw van het kanaal pas begonnen in 1930, na een kwart eeuw onenigheid over acht verschillende ontwerpen. Namens Rijkswaterstaat was dr.ir. L.R. Wentholt verantwoordelijk voor de aanleg.
Tweeledig doel.
Het kanaal werd gegraven voor een betere aanvoer van grondstoffen voor de Twentse textielindustrie (ruwe katoen) en voor de toevoer van steenkool uit de mijnen in Limburg.
Daarnaast kreeg het kanaal een rol in het regionale watermanagement, welke combinatie nieuw was voor die tijd. De riviertjes de Berkel, de Regge en de Schipbeek veroorzaakten nogal eens wateroverlast. Het Twentekanaal helpt met overvloedig water afvoeren, maar kan bij droogte ook water van de IJssel oostwaarts leiden.
Aanleg.
Het grootste deel is aangelegd als werkverschaffingsproject tijdens de crisis en door werklozen met schop en kruiwagen gegraven. In 1938 was het kanaal gereed. In 1953 kwam de verlenging van de zijtak naar Almelo klaar, zodat ook de Almelose haven en het Overijssels kanaal Almelo - De Haandrik aangesloten waren op het Twentekanaal.
Succes van een mislukking.
In een studie naar de geschiedenis van het Twentekanaal wordt gesproken van het "succes van een mislukking": de economische ontwikkeling als gevolg van het kanaal is sterk achtergebleven bij de verwachtingen, maar het kanaal is inmiddels van groot belang voor de waterhuishouding gebleken.
Latere aanpassingen.
Het Twentekanaal werd tussen 2004 en 2007 (fase 1) tot sluis Delden verbreed en verdiept van een CEMT-klasse IV tot CEMT-klasse Va. Dat betekent dat een Groot Rijnschip (max. 11,50 breed, een diepgang van 2,80 meter en een lengte van 110 meter) op het kanaal kan varen. De diepte van de vaargeul wordt evenwel gespecificeerd als 5 meter, terwijl de drempeldiepte bij de bovendeuren van alle schutsluizen 3,75 meter beneden kanaalpeil bedraagt.
Tussen 2017 en 2020 (fase 2) wordt het kanaal van Delden tot Enschede aangepakt. Dan kunnen de grotere schepen ook met een diepgang van 2,80 in Enschede komen. In Eefde wordt een tweede kolk bijgebouwd en wordt het kanaal van de Gelderse IJssel tot Lochem bevaarbaar met een diepgang van 3,50 meter, mits de waterstand op de IJssel dit toelaat.
Tegelijk met het uitgraven naar een grotere diepte werd het kanaal plaatselijk verbreed. Zo is tussen Goor en Delden de breedte vergroot van 40 naar 51 meter. Hierbij werden zogenoemde natuurvriendelijke oevers aangelegd. Daar kunnen bijvoorbeeld te water geraakte reeën weer uit het water komen. Ook zijn er geschikte paaiplaatsen voor vissen. Het zand dat werd uitgegraven is door Rijkswaterstaat direct hergebruikt bij de aanleg van een nieuw stuk snelweg bij Almelo, terwijl zwerfstenen die bij de verbreding bovenkwamen weer bij de aanleg van de bodem en oevers gebruikt werden.
Vervanging damwanden.
In november 2021 zijn er werkzaamheden begonnen aan het kanaal. In totaal krijgt 35 kilometer van het kanaal nieuwe damwanden, deze worden naast de oud damwanden geplaatst waardoor het kanaal iets smaller wordt. Verder wordt het kanaal tussen Delden en Hengelo en in de zijtak van de Twentekanalen ook verdiept tot 2,80 meter en door deze maatregelen kunnen grotere en zwaarder beladen schepen gebruik maken van de waterweg. De kosten zijn geraamd tot 180 miljoen euro en in het voorjaar van 2023 is het werk gereed. In de zomer van 2022 bleken de oude damwanden scheef te staan waardoor de nieuwe damwanden op een meter afstand van de oude komen te staan, dit in plaats van op de geplande 50 centimeter. Daardoor wordt de vaarweg een meter smaller dan de bedoeling was. Dit leidt ook tot 12 miljoen euro aan extra kosten.
Huidige functie.
Het kanaal wordt gebruikt voor het vervoer van zand, grind, zout, veevoer, containers en brandstof. In 1996 werd er in Enschede 432.277 ton gelost of geladen en in Hengelo 2.322.270 ton. In 2010 is de totale overslag gegroeid naar ruim 6 megaton. Daarnaast vervult het kanaal een functie voor de recreatie (pleziervaart, sportvisserij) en afwatering. Voorheen speelde het een belangrijke rol bij de drinkwatervoorziening van Enschede. Bij Lonnekerbrug werd voor dit doel water uit het kanaal de grond ingepompt en ondergronds via grind- en zandbedden gefilterd; dit was goed voor circa 80% van het Enschedese drinkwater.
Ten behoeve van de afwatering van alle beken die op het kanaal uitmonden zijn bij de gemalen van Delden en Eefde tevens aflaatwerken ingericht. In Hengelo wordt eventueel wateroverschot op het bovenpand van het kanaal via de sluis afgevoerd. In totaal kan het kanaal 190 m³ per seconde afvoeren.
Vooral op het kanaalpand Hengelo - Enschede wordt veel getraind door wedstrijdroeiers. Na ernstige aanvaringen tussen vrachtschepen en fragiele skiffs is een leer- en uitwisselingsproject gestart om meer onderling begrip te kweken tussen deze categorieën kanaalgebruikers. Voor de beroepsvaart zijn op alle sluizen waarschuwingsborden opgehangen om de schippers aan de aanwezigheid van roeiers te herinneren, terwijl de roeiers zijn uitgenodigd om kennis te maken met het zicht vanaf de brug en de bestuurbaarheid van binnenschepen.
Schutsluizen.
Het totale hoogteverschil tussen Zutphen en Enschede is 21 meter. Om dat verschil te overbruggen heeft het Twentekanaal drie schutsluizen. Alle sluizen bevinden zich in het kanaal tussen Zutphen en Enschede. In de zijtak naar Almelo bevinden zich geen schutsluizen. 
Voor alle drie de sluizen is de schutkolk 12 meter breed en 140 meter lang (nuttige schutlengte 133 meter).
Omdat het verval groot is, gaat er bij het schutten veel water verloren. Ter compensatie is daarom naast elke sluis een gemaal geplaatst dat weer water omhoog pompt. Bij het schutten in Hengelo wordt bijvoorbeeld circa 15.120 m³ water verbruikt hetgeen op het relatief korte bovenpand ongeveer 3,5 centimeter niveauverlies oplevert. Om dit te compenseren kan het gemaal Hengelo 6 m³ per seconde terugpompen bij gebruik van alle drie pompen.
Op 20 april 2020 is de nieuwe tweede sluiskolk bij Eefde officieel in gebruik genomen. De nieuwe sluis heeft de naam Noordersluis gekregen, de oude sluis heet nu Zuidersluis. Door het aanleggen van de tweede sluiskolk hoeven schepen minder lang te wachten en kunnen grotere schepen door het Twentekanaal. De sluis is ongeveer even lang en breed, maar wel dieper.
Bruggen.
Over de kanalen liggen in totaal 37 bruggen. Voor een compleet overzicht:
Stremmingen.
Brand Vredestein.
Als gevolg van een grote brand bij Vredestein te Enschede is het hoogste pand van het kanaal in 2003 wekenlang afgesloten geweest om verspreiding van de vervuiling te voorkomen. Uit onderzoek van waterbedrijf Vitens in februari 2008 is gebleken dat het water uit het Twentekanaal bij Enschede niet langer geschikt is voor drinkwater.
Sluis Eefde.
Op 3 januari 2012 viel een van de 90 ton zware hefdeuren van de schutsluis bij Eefde in vrije val een meter of vijf, zes naar beneden door het breken van een draadstang. De onderkant van de deur was nog niet uit het water. De deurconstructie raakte beschadigd en daarmee werd de sluis geblokkeerd. Als gevolg daarvan werd het scheepvaartverkeer tussen het Twentekanaal en de IJssel gestremd, waardoor bedrijven in Twente verstoken raakten van hun scheepvaartverbinding met de rest van Nederland.
Enige tientallen schepen raakten opgesloten in het kanaal. Door medewerking van de gemeente kon de afvaloverslag naar Rotterdam met een kraan aan de kade van Zutphen doorgaan. Een deel van het transport werd verlegd naar vervoer per vrachtauto. Op 26 januari 2012 werd de oude containerterminal in Almelo weer in gebruik genomen, waarna extra goederentreinen van en naar Almelo ook een deel van het vervangend transport voor hun rekening namen.
In eerste instantie werd verwacht dat het zeker tot maart 2012 zou duren voordat de stremming bij Eefde kon worden opgeheven. Dankzij een noodconstructie, waarbij de sluisdeur met behulp van een kraan werd geopend en gesloten, kon het scheepvaartverkeer vanaf 6 februari weer op gang komen, nadat het kanaal met een ijsbreker weer bevaarbaar was gemaakt. De "Nautictrans", die in de sluis lag toen het ongeval plaatsvond, werd daarbij als eerste geschut en wel door dezelfde sluiswachter, die dienst had gedaan ten tijde van het ongeval.
Vondst schedel.
Bij graafwerkzaamheden in Hengelo in 1936 vond men in de bedding van het Twentekanaal een geheel versteende, gefossiliseerde schedelkap. De schedelkap zou toebehoren aan een 35-jarige mens die leefde in het Pleistoceen. Het kreeg de naam 'Hengelo' en zou de oudste mens van Nederland zijn. In 1939 werd de naam veranderd naar 'Hengelo 1' nadat er nog een schedel werd gevonden. Door onduidelijke vondstomstandigheden werd de leeftijd van 'Hengelo 1' lange tijd betwist. Het was niet duidelijk of de schedel gevonden was op 16 of 18 meter boven NAP. Uiteindelijk bleek deze 'eerste mens van Nederland' of 'Homo Hengeloënsis' slechts uit 300 jaar voor Christus te stammen. De schedel is nu te bezichtigen in museum Oald Hengel.

</doc>
<doc id="23853" url="https://nl.wikipedia.org/wiki?curid=23853" title="Vermout">
Vermout

Vermout (uitspraak: vermoet ; Italiaans: "vermut") is een versterkte wijn, op smaak gebracht met aromatische planten en kruiden. 
De drank ontstond in Frankrijk in de 18e eeuw en was geïnspireerd op een Duitse versterkte wijn met absintalsem ("Artemisia absinthium"), een plant die in het Duits "Wermut" heet (in het Middelnederlands "wermoed"). Absintalsem is een kruid dat gebruikt wordt bij de distillatie van absint. Andere kruiden - minimaal 50 soorten - die kunnen worden toegevoegd zijn tijm, kinine en vanille. In sommige gevallen kan men ook suikers of zuren toevoegen. Oorspronkelijk werden de verschillende kruiden gebruikt om de flauwe smaak van goedkope, doorgaans jongere wijnen te verbeteren.
Vermout wordt veel als aperitief en digestief genuttigd. Het alcoholpercentage ligt doorgaans rond de 15%, maar er zijn goedkopere varianten op de markt met lagere alcolholpercentages. In verband met de concurrentie wordt door de fabrikanten niet openbaar gemaakt welke kruiden gebruikt worden bij de bereiding. 
Er zijn vier soorten vermout, gerangschikt van zoet naar droog:
De meeste vermouts worden in Italië gemaakt. De grootste producenten bevinden zich in Turijn. Een ervan, Martini &amp; Rossi, is zo bekend geworden dat voor veel mensen het woord "martini" zelfs synoniem is aan "vermout". Buiten Italië maakt Noilly Prat in Marseille de Franse vermout en ook in bijvoorbeeld Bulgarije en Spanje worden verschillende soorten vermout geproduceerd.

</doc>
<doc id="23854" url="https://nl.wikipedia.org/wiki?curid=23854" title="Ben Bot">
Ben Bot

Bernard Rudolf (Ben) Bot (Batavia (Nederlands-Indië), 21 november 1937) is een Nederlands voormalig politicus, bestuurder, oud-ambtenaar en voormalig diplomaat. Bot was tussen 1973 en 2003 werkzaam als ambassadeur en topambtenaar op het ministerie van Buitenlandse Zaken. Hij was minister van Buitenlandse Zaken in de kabinetten Balkenende II en III van 2003 tot 2007. Bot was voorzitter van het Instituut Clingendael van 2007 tot 2015. Hij is werkzaam als bestuurder en lobbyist.
Opleiding en loopbaan.
Hij is een zoon van Theo Bot, KVP-minister van Onderwijs, Kunsten en Wetenschappen in het kabinet-Marijnen. Tijdens de Tweede Wereldoorlog zat hij in een Japans interneringskamp in Nederlands-Indië. Hij studeerde rechten aan de Rijksuniversiteit
Leiden en aan de Harvard Law School (Cambridge, Massachusetts, VS). In 1968 promoveerde hij "cum laude" in de rechtsgeleerdheid aan de Rijksuniversiteit Leiden.
In 1964 werd hij tweede ambassadesecretaris bij de permanente vertegenwoordiging van Nederland bij de Europese Gemeenschap in Brussel. Hij was van 1973 tot 1976 de eerste Nederlandse ambassadeur in Oost-Berlijn. Hij was plaatsvervangend permanent vertegenwoordiger bij de NAVO van 1982 tot 1986, ambassadeur in Ankara van 1986 tot 1988, en Secretaris-generaal van het ministerie van Buitenlandse Zaken van 1989 tot 1992. Van 1992 tot 2003 was Bot permanent vertegenwoordiger van Nederland bij de Europese Unie in Brussel.
Na zijn pensionering bij Buitenlandse Zaken (op 1 januari 2003) werd Bot partner bij het lobbykantoor Praaning Meines in Brussel. In maart 2007 werd hij partner van consultancyfirma Meines Holla &amp; Partners in Den Haag.
Ministerschap.
Op 3 december 2003 volgde Bot Jaap de Hoop Scheffer op als minister van Buitenlandse Zaken die vertrok in verband met zijn benoeming tot secretaris-generaal van de NAVO.
Bot werd gevraagd vanwege het naderend Nederlands voorzitterschap van de Europese Unie (EU). Door zijn grote ervaring in Brussel had hij weinig inwerktijd nodig en kon hij goed op de rijdende trein springen. Zijn benoeming bleek een gouden greep toen premier Balkenende tijdens het voorzitterschap enige tijd in het ziekenhuis was opgenomen wegens een infectie aan zijn voet. Hoewel Bot nog geen akkoord bereikte over de financiering van de EU en de uitbreiding met de Midden- en Oosteuropese landen, behoedde hij Den Haag voor een mislukt voorzitterschap.
Bot ijverde gedurende zijn ministerschap voor de toetreding van Turkije tot de EU. Ook het voorstel voor een Grondwettelijk Verdrag voor de Europese Unie had zijn warme steun.
Na de politiek.
Na zijn ministerschap aanvaardde Bot een aantal hoge functies op het terrein van het buitenlands beleid. Zo werd hij voorzitter van het Instituut Clingendael (2007-2015), voorzitter van de Raad van Toezicht van het Nederlands Instituut voor Meerpartijendemocratie (NIMD) (tot 1 januari 2018) en voorzitter van de Carnegie Stichting (tot april 2019), de beheerder van het Vredespaleis. Daarnaast is Bot voorzitter van de Raad van Commissarissen van Finles Capital Management en voorzitter van de Raad van Commissarissen van Radio Nederland Wereldomroep.
In 2015 verschenen zijn memoires, "Achteraf bezien".
Gewijzigd standpunt betreffende uitbreiding EU.
Tijdens de Mandeville-lezing op 21 mei 2008 aan de Erasmus Universiteit pleitte Bot voor radicale uitbreiding van de Europese Unie. Als minister van Buitenlandse Zaken in het kabinet Balkenende III toonde hij zich eerder terughoudend. Bot schreef in een brief aan de Tweede Kamer in 2006: "De Europese Unie dient voorlopig geen toekomstperspectief aan te bieden aan buurlanden van de Europese Unie die dit thans niet hebben." Nu hij geen deel meer uitmaakt van een kabinet, meent Bot dat hij zich niet langer gehouden weet aan gevoerd beleid waarbij wordt uitgegaan van handhaving van de status quo: "Als minister had ik dit natuurlijk nooit kunnen zeggen. Dan heb je je aan de lijn te houden dat alles goed is zoals het op dit moment is." Bot stelt dat het nuttig is "de knuppel in het hoenderhok te gooien" en de EU te zien als een gemeenschap van normen en waarden, en niet als een geografisch min of meer duidelijk afgebakend continent. Hij denkt dat uitbreiding met landen op de Kaukasus en staten die onderdeel vormen van de Euromed zoals Marokko, Algerije en Tunesië, gunstig kan zijn omdat zij als onderdeel van de Unie dan volgens dezelfde normen en waarden zouden gaan handelen.
Controverse.
In juni 2015 ontstond er een controverse rond Bot toen duidelijk werd dat hij bij het Openbaar Ministerie had gelobbyd voor Ismael Abudher, een zakenman uit de clan rond Khadaffi die verdacht wordt van witwassen, fraude en het wegsluizen van 28,5 miljoen dollar uit Libische staatsfondsen. Het OM had beslag gelegd op bezittingen van Abudher. In brieven aan de hoofdofficier van het Functioneel Parket had Bot aangedrongen op het opheffen van dat beslag en om ruimere informatie aan de verdachte over het onderzoek. Bot deed dat niet namens de lobbyfirma Meines Holla &amp; Partners waarvoor hij doorgaans werkte, maar 'als burger', in opdracht van Londense advocaten, via een eigen BV via welke hij zich liet betalen door de verdachte zakenman. "NRC Handelsblad" meent dat Bot daarmee in feite teerde op zijn reputatie als oud-minister en oud-diplomaat en dat daarmee de schijn van politieke beïnvloeding was gewekt. Zulks ten faveure van een controversiële familie die ook in de VS, Zwitserland en Noorwegen onderwerp is van strafrechtelijk onderzoek. Toen "NRC Handelsblad" via de Wet openbaarheid van bestuur de brieven van Bot aan het OM openbaar wilde maken, trachtte Bot dat via een kort geding te voorkomen, doch verloor.
Persoonlijk.
Bot is weduwnaar, heeft drie kinderen en woont nu samen met collega-minister uit de kabinetten Balkenende II en III oud-VVD politica Sybilla Dekker.

</doc>
<doc id="23857" url="https://nl.wikipedia.org/wiki?curid=23857" title="Donald O'Connor">
Donald O'Connor

Donald O'Connor (Chicago, 28 augustus 1925 – Calabasas, 27 september 2003) was een Amerikaanse zanger, danser en acteur die bekend werd door zijn optreden in een aantal films naast Francis, de pratende muilezel. Het bekendst is hij echter geworden door zijn optreden in de filmmusical "Singin' in the Rain".
O'Connor werd geboren als zoon van Ierse immigranten die optraden in vaudevilleshows, de Engelse tegenhanger van revue. Als baby was hij samen met zijn zuster betrokken bij een verkeersongeluk, dat haar het leven kostte. Zijn vader overleed een paar weken daarna door een hartaanval. Niettemin werd hij bekend als komisch acteur en zanger-danser. Door zijn jongensachtige uiterlijk viel hem nooit een romantische hoofdrol ten deel, behalve wanneer hij naast grotere sterren stond, zoals Ethel Merman (in "Call Me Madam") of Bing Crosby (met wie hij optrad in zijn eerste film op 7-jarige leeftijd).
Hij bouwde een eigen Hollywoodcarrière op in de jaren dertig, waarbij hij een opmerkelijke rol speelde in (en als) "Beau Geste". Gedurende de Tweede Wereldoorlog werd hij herontdekt als ster in verschillende muziekfilms.
Toen de hoogtijdagen van de filmmusical ten einde liepen, keerde O'Connor terug naar het toneel en had hij een kortdurende televisieserie in de jaren zestig.
Nadat hij in de jaren zeventig een drankprobleem overwonnen had, ging hij door met film- en televisieoptredens tot in de jaren negentig.
Hij liet een vrouw (Gloria) en vier kinderen na.

</doc>
<doc id="23858" url="https://nl.wikipedia.org/wiki?curid=23858" title="Jaarmarkt">
Jaarmarkt

Een jaarmarkt is een, vaak uit de middeleeuwen daterende, jaarlijks terugkerende markt; oorspronkelijk bedoeld voor de verhandeling van vee, grondstoffen en goederen. Ze kon vroeger enkele weken lang duren. Sommige steden kenden in een jaar wel vijf jaarmarkten. Jaarmarkten werden ook aangegrepen voor allerhande bijeenkomsten en ontmoetingen.
Tegenwoordig ligt de nadruk steeds meer op de lokale festiviteiten. Een jaarmarkt wordt vaak vergezeld door een kermis en er zijn vaak ambachtslieden aanwezig.
In de 13e eeuw waren de jaarmarkten van Champagne de belangrijkste markten van Europa.

</doc>
<doc id="23859" url="https://nl.wikipedia.org/wiki?curid=23859" title="Europese hoornaar">
Europese hoornaar

De Europese hoornaar of paardenwesp ("Vespa crabro") is een vliesvleugelig insect uit de familie van de plooivleugelwespen (Vespidae). De hoornaar behoort tot de echte wespen of papierwespen (Vespinae) en is een van de bekendere soorten wespen in Europa. De soort komt ook voor in delen van Azië en is door de mens uitgezet in Noord-Amerika.
De Europese hoornaar kan tot 3,5 centimeter lang worden en is hiermee de grootste wespachtige van België en Nederland. De soort komt er niet in grote aantallen voor, maar is, behalve in de kuststreek en Friesland en Groningen, niet heel zeldzaam. De hoornaar wordt meer dan twee keer zo groot als de meeste andere wespen zoals die uit het geslacht kortkopwespen ("Vespula"). 
De steek van de Europese hoornaar is pijnlijker dan de steek van een honingbij, maar het gif is minder krachtig en de hoornaar is niet bijzonder agressief, tenzij men te dicht bij het nest komt. Hoornaars gebruiken het gif om insecten te doden die zij vervolgens met de kaken vermalen tot een papje en aan de larven voeren. De larven geven op hun beurt een zoete vloeistof af aan de werksters die de suikers gebruiken als brandstof om te kunnen vliegen en zo nog meer insecten te vangen.
Het nest wordt gemaakt van cellulosevezels die van bomen worden geknaagd. Het nest is bolvormig en bestaat uit meerdere raten. Anders dan bij de ver verwante honingbij het geval is, is in het nest van de hoornaar geen honing aanwezig.
Naam.
De soort kreeg van Carl Linnaeus in de tiende editie van zijn "Systema naturae" (1758) de wetenschappelijke naam "Vespa crabrio".
Synoniemen.
De Europese hoornaar wordt in de Nederlandse taal ook genoemd onder de namen "hoorntje" of "paardenwesp". In het Fries wordt de hoornaar "hoarnbij" genoemd.
In het verleden werden andere variaties op de naam gebruikt: Cornelis Kiliaan noemde de hoornaar in zijn publicatie uit 1588 "horener" en de wesp werd in 1777 door Antoine Angélique Chomel beschreven onder de naam "hornaar".
De Europese hoornaar wordt in de Nederlandse taal soms wel horzel genoemd, niet alleen in de volksmond (zoals in het Westerlauwers Fries) maar ook in een enkele dierenencyclopedie. De Oudsaksische naam van de horzel is 'hornut', wat sterk lijkt op het Engelse 'hornet'. De naam hornet wordt uitsluitend gebruikt voor de hoornaar. De horzels (familie Oestridae) zijn echter heel andere insecten die behoren tot de vliegen en niet tot de wespen. Horzels kunnen niet bijten en in tegenstelling tot de hoornaar ook niet steken.
Verspreiding en habitat.
Het verspreidingsgebied van de hoornaar beslaat vrijwel geheel Europa en delen van Azië, daarnaast komt de soort voor in zuidoostelijk Noord-Amerika. In Noord-Amerika is de hoornaar verspreid door de mens; hij komt er van nature niet voor. De wesp heeft zich hier kunnen handhaven in het zuidoosten en het areaal is sinds de introductie van de wesp flink uitgebreid. In mei 2005 werd een exemplaar aangetroffen in Guatemala, het enige land in Centraal-Amerika waar de hoornaar is gesignaleerd.
Europa.
Binnen Europa is de noordelijkste grens van het verspreidingsgebied gelegen op ongeveer de 63e breedtegraad. De hoornaar komt voor tot in het zuiden van Noorwegen en Finland. In grote delen van het verspreidingsgebied in Duitsland was de hoornaar lange tijd algemeen, maar de soort is hier in delen van het land zeldzamer geworden. In het Verenigd Koninkrijk komt de hoornaar vooral voor in het uiterste zuidoosten, noordwaarts zijn populaties te vinden tot grofweg de stad York. Vroeger was een populatie bekend in het zuiden van Ierland, maar de soort is hier sinds 1999 niet meer waargenomen.
De Europese hoornaar komt in Nederland voornamelijk voor op de zandgronden in het zuiden en oosten, maar is de laatste jaren ook vaker in het westen en noorden van Nederland gezien. In België komt de hoornaar zelden voor, met uitzondering van de Kempen en Limburg alsook in het Pajottenland (Vlaams-Brabant).
Azië.
In Azië komt de soort voor van westelijk Rusland tot Kazachstan, Mongolië en noordelijk China tot in Japan. In zuidoostelijk China komt de hoornaar voor in het zuidwesten in grote delen van het Zuid-Chinees Hoogland.
Noord-Amerika.
Buiten Europa komt de Europese hoornaar voor in delen van de Verenigde Staten en in zuidelijk Canada. In de Verenigde Staten is de wesp in de negentiende eeuw uitgezet. De eerste melding van de hoornaar kwam uit de staat New York, ongeveer rond 1840.
De Europese hoornaar heeft zich verspreid naar de staten Louisiana, North Dakota, Tennessee en South Dakota. Tegenwoordig komt de wesp westelijk voor tot in Texas, zuidelijk tot in North Carolina en noordelijker tot in delen van Canada. In de staat Mississippi zijn ten westen van de rivier de Mississippi alleen enkele versnipperde populaties bekend.
Uiterlijke kenmerken.
De hoornaar is de grootste wesp van westelijk Europa. De hoornaar wordt gemiddeld 30 millimeter lang, maar koninginnen kunnen groter zijn. Werksters bereiken een lichaamslengte van 18 tot 24 mm, koninginnen een lengte van 25 tot 35 mm en mannetjes worden 21 tot 28 mm lang.
Kop.
De kop valt op vanwege de grootte; niet alleen is de kop groter door de grotere lichaamslengte, de hoornaar heeft in vergelijking met andere wespen ook een groter vertex of kopschild. Daarnaast is de kop oranje tot rood, terwijl verwante plooivleugelwespen zwart met geel zijn.
De ogen van de hoornaar zijn niet rond of ovaal, zoals bij veel andere insecten, maar langwerpig van vorm. De ogen hebben een komma-achtige vorm. Het voorste deel van het oog is aan de voorzijde van de kop gelegen aan de onderzijde. Het oogoppervlak beslaat naar boven toe de zijkant van de kop van de wesp en kromt hier naar voren. De ogen bestaan uit vele kleine suboogjes die de ommatidiën worden genoemd. Het geheel wordt het facetoog genoemd. Boven op de kop zijn drie kleine, donker gekleurde individuele oogjes aanwezig, de ocelli. Deze hebben een visueel ondergeschikte functie en kunnen alleen grove lichtverschuivingen waarnemen en geen beelden vormen.
In vergelijking met andere wespen heeft de hoornaar een sterk vergroot clypeus. De clypeus, een verharde plaat die gelegen is tussen de antennen als bovengrens en de bovenkaak als ondergrens, is als het ware het 'gezicht' van een insect. De hoornaar heeft twee duidelijke kaken die de mandibels worden genoemd. De kaken zijn grotendeels geel, alleen de binnenzijden zijn zwart. Met de kaken worden prooidieren in stukjes geknipt.
Mannetjes zijn van de werksters te onderscheiden aan een aantal kenmerken, voornamelijk aan de kop. De omgeving van de ocelli is bij de mannetjes donkerder. Deze donkere kleur loopt door naar de basis van de antennes. Ook de antennes verschillen, ze zijn donkerder en hebben meer tyloïden. Dit zijn kleine groepjes zintuiglijke cellen op de antennes. Bij de werksters en vrouwtjes is één tyloïde per antennesegment aanwezig. Bij de mannetjes zijn dit er twee, uitgezonderd het eerste segment dat er één heeft.
Borststuk.
Het borststuk is het breedste en meest gewelfde deel van het lichaam. Het borststuk wordt de thorax genoemd en bestaat uit drie delen of segmenten. Het draagt aan de bovenzijde twee paar vleugels, gepositioneerd op het tweede en derde thoraxsegment (gezien vanaf de kop), en aan de onderzijde drie paar poten; aan ieder segment een. De vleugels van de hoornaar zijn langwerpig van vorm en hebben een rokerige, roodbruine kleur vanuit de zijkant bezien.
Het borststuk beschermt de belangrijkste delen van het lichaam: de poten en de vleugelspieren. Het is hiertoe voorzien van enkele verharde platen. De voorzijde van het borststuk is bedekt met het halsschild of pronotum, dat bestaat uit een rand aan de achterzijde van de kop die aan weerszijden breder wordt. Het pronotum sluit aan bij de grootste en meest prominent zichtbare plaat op het borststuk, die ook wel het mesoscutum wordt genoemd.
De kleur van de verschillende delen van het borststuk kan per ondersoort verschillen. De kleur van het achterste deel van het borststuk, de metathorax, is bij de ondersoort "Vespa crabro crabro" zwart, terwijl bij de metathorax van "Vespa crabro germana" een rode, V-vormige vlek aanwezig is.
Achterlijf.
Het achterlijf bestaat uit segmenten, die zowel aan de bovenzijde als de onderzijde beschermd worden door verharde platen. De platen aan de onderzijde van ieder segment worden de sternieten genoemd en die aan de bovenzijde de tergieten. Bij de hoornaar is de eerste tergiet roodbruin, net als de thorax.
Het achterlijf bevat de belangrijkste organen, zoals het ademhalingsapparaat, het spijsverteringsstelsel en de geslachtsorganen. De ademopeningen zijn aan de zijkanten van de achterlijfssegmenten gelegen.
Aan het einde van het achterlijf bevinden zich de geslachtsorganen. Bij de mannetjes bestaan deze uit de aedeagus en bij het vrouwtje uit de geslachtsopening. De meeste soorten wespen hebben een lange legbuis waardoor de eieren in de ondergrond – zoals een boom – of in een prooidier – zoals een rups – kunnen worden afgezet.
De plooivleugelwespen, waartoe de hoornaar behoort, hebben een gespecialiseerde legbuis, die niet meer wordt gebruikt om de eieren af te zetten. De eieren komen uit het lichaam via de genitale opening waardoor de functie van de legbuis overbodig is geworden. De legbuis is omgebouwd tot een steekorgaan dat de angel wordt genoemd en alleen dient ter verdediging. De angel van de hoornaar is niet voorzien van weerhaken, zoals bij de honingbij wel het geval is. De angel gaat niet verloren na een steek en kan telkens opnieuw gebruikt worden. De angel is hol en aan de basis is een gifklier gelegen die bij iedere steek een kleine hoeveelheid gif afgeeft. Het gif is dodelijk voor andere insecten waardoor deze gemakkelijk kunnen worden buitgemaakt.
Onderscheid met andere insecten.
De hoornaar is in België en Nederland gemakkelijk te onderscheiden van verschillende andere wespen, zoals de Duitse wesp ("Vespula germanica") en de gewone wesp ("Vespula vulgaris"). Deze soorten blijven bijna twee keer zo klein en hebben altijd zwart met gele kleuren en nooit een zwarte en roodoranje kleur. De werkster en koningin van de Duitse wesp worden respectievelijk 15 en 20 mm lang, die van de gewone wesp 14 en 19 mm.
De Europese hoornaar is lastiger te onderscheiden van de Aziatische hoornaar ("Vespa velutina"), een exoot die ook in België en Nederland is aangetroffen. Het belangrijkste verschil is de kleur van het borststuk en de uiteinden van de poten. Het borststuk is bij de Aziatische hoornaar zwart, de uiteinden van de poten zijn bij de Aziatische hoornaar duidelijk geel ten opzichte van de verder donkerbruine poten. Bij de gewone hoornaar zijn de poten bruin en hebben geen duidelijk lichtere uiteinden.
De Europese hoornaar wordt door verschillende vertegenwoordigers van andere insectengroepen geïmiteerd. Dergelijke insecten zijn zelf volkomen onschuldig, maar ze worden door vijanden aangezien voor een hoornaar en profiteren hiervan doordat ze met rust worden gelaten. Een voorbeeld is de stadsreus ("Volucella zonaria"), een zweefvlieg die net als de hoornaar een rode kop en borststuk heeft met een gelig achterlijf dat zwarte strepen draagt.
Ook de eveneens ongevaarlijke hoornaarvlinder ("Sesia apiformis") lijkt op de hoornaar vanwege de bruine kleuren en de grootte van het lichaam. Deze soort behoort tot de vlinders, maar lijkt uiterlijk meer op een wesp. De hoornaarvlinder heeft grotendeels doorzichtige vleugels om de gelijkenis te versterken. De hoornaarvlinder vertoont een vorm van mimicry, de vlinder lijkt zo sterk op de hoornaar dat andere dieren de vlinder voor de zekerheid uit de weg gaan. De vlinder is te onderscheiden aan zijn opvallende roltong en de ronde ogen.
In Noord-Amerika is de soort te verwarren met grotere soorten graafwespen uit de familie graafwespen (Crabronidae), zoals de soort "Sphecius speciosus". Laatstgenoemde soort jaagt op cicades en leeft solitair. Er is dus geen koningin die een nest maakt en er zijn geen werksters, maar alleen mannetjes en vrouwtjes zoals bij de meeste insecten.
Voedsel en vijanden.
De Europese hoornaar is een typische rover die grote hoeveelheden insecten vangt en doodt om ze vervolgens te voeren aan de larven. Volwassen hoornaars leven zelf van verschillende suikerrijke plantensappen en niet van dierlijk materiaal.
Hoornaars vangen in hoofdzaak andere insecten en dan voornamelijk vliegen en muggen. Daarnaast worden kleinere plooivleugelwespen, honingbijen en vlinders en de rupsen hiervan buitgemaakt. Naast insecten worden ook veel spinnen gevangen.
In 2001 publiceerden onderzoekers een verslag van aanvallen van hoornaars op libellen op locaties in Wit-Rusland en Italië. Op de locatie in Wit-Rusland waren de steenrode heidelibel en de bloedrode heidelibel het slachtoffer, in Italië de koperen beekjuffer. Uit de waarnemingen concludeerden de onderzoekers dat hoornaars regelmatig op libellen jagen.
Van andere soorten hoornaars is bekend dat ze de nesten van bijen aanvallen en geheel leegroven. Dit gedrag is bijvoorbeeld bekend van de Aziatische hoornaar ("Vespa velutina") en de Aziatische reuzenhoornaar ("Vespa mandarinia"). Dergelijke soorten worden als bedreiging van de honingbij gezien. Van de Europese hoornaar is dit gedrag niet bekend.
De werksters worden grotendeels gevoed door de larven in het eigen nest. De larven worden gevoerd met dierlijk materiaal en produceren een zoetige vloeistof die ze weer afgeven door de monddelen. Deze suikerrijke vloeistof wordt vervolgens door de werksters opgezogen. De larven moeten groeien en hebben behoefte aan proteïnen om het lichaam om te kunnen bouwen tijdens de metamorfose of het popstadium. Ze bewegen niet veel en hebben dan ook geen behoefte aan suikers. Dit in tegenstelling tot de volwassen werksters, die veel vliegen en de energierijke suikers nodig hebben als brandstof.
De werksters vullen hun energievoorraad daarnaast aan met verschillende plantaardige vloeistoffen die worden opgenomen door de monddelen. De hoornaar likt vaak het uittredende sap op van beschadigde bomen, waarbij de bastranden open worden geknaagd met de kaken. Voornamelijk de eik wordt door de wesp gebruikt als leverancier van suikerrijke sappen. Daarnaast worden de takken van de es ("Fraxinus excelsior") en de sering ("Syringa vulgaris") wel opengeknaagd om een sapstroom op gang te brengen. Ten slotte worden ook sappen uit afgevallen, rijp fruit opgenomen.
Er zijn maar weinig gevallen bekend waarbij nectar uit een bloem wordt opgezogen zoals van honingbijen en veel andere wespen bekend is. Een plant waarbij een dergelijke waarneming wel bekend is, is de "Hedera". De hoornaar zuigt daarnaast de zoete afscheiding van bladluizen op die voorkomen op de boswilg ("Salix caprea").
Jacht.
De meeste bijen en wespen houden niet van nat weer of van wind en blijven dan in het nest. De hoornaar is zelfs dan actief op zoek naar prooien voor de larven. De hoornaar vliegt zelfs 's nachts, wat zeer ongebruikelijk is voor wespen. De wesp wordt aangetrokken door kunstlicht en komt dan af op menselijke bebouwing. De hoornaar is in staat om bij maanlicht ook 's nachts te jagen en maakt dan veel nachtvlinders buit. De hoornaar is een effectieve insectenbestrijder doordat hij grotere prooien aankan dan de andere wespen. Ook grote insecten als libellen worden gedood en met de sterke kaken in stukjes geknipt.
De hoornaar heeft een kenmerkende manier van eten. De wesp hangt dan ondersteboven aan een tak waarbij het dier slechts een enkele poot gebruikt om zich te ankeren. De overige poten worden gebruikt om de prooi vast te houden terwijl deze door de kaken aan stukjes wordt geknipt. Een prooidier wordt hierbij eerst ontdaan van de vleugels, poten en kop door deze eraf te bijten, daarna wordt de rest van de prooi fijngemalen en naar het nest gebracht.
Vijanden.
De volwassen hoornaar wordt door veel dieren met rust gelaten vanwege de pijnlijke steek. Er zijn enkele uitzonderingen die zich niets aantrekken van de angel en juist graag hoornaars eten. Een voorbeeld is de wespendief ("Pernis apivorus"), een roofvogel die in grote delen van Europa voorkomt. Van de wespendief is bekend dat alle hoornaars van een nest kunnen worden opgegeten waarbij de gehele kolonie wordt vernietigd.
In het nest leven verschillende insecten die tot heel verschillende groepen kunnen behoren. Het feit dat het nest van de hoornaar andere insecten aantrekt is een van de redenen dat nooit tweemaal hetzelfde nest wordt gebruikt.
Sommige insecten die in het nest leven zijn slechts detritus-eters die de hoornaars ontdoen van hun afval, voorbeelden zijn de larven van de vlieg "Fannia caniculari" en van de kever het diefje ("Ptinus fur"). Andere insecten zijn echte rovers die jagen op het gebroed, zoals de hoornaarkortschildkever ("Quedius dilatatus") en de hamkever {"Korynetes caeruleus"}. Ten slotte zijn er verschillende parasieten bekend die leven op de hoornaar. Een voorbeeld is de sluipwesp "Sphecophaga vesparum", die zijn eitjes in de poppen legt, waardoor deze hun levensvatbaarheid verliezen. Uit de pop komen vervolgens jonge sluipwespjes tevoorschijn in plaats van een hoornaar.
Voortplanting en ontwikkeling.
De hoornaar is een eusociale wesp, dit betekent dat de wespen in een kolonie wonen met verschillende generaties waarbij zich broedzorg voordoet. Het aantal hoornaars binnen een kolonie is relatief klein in vergelijking met de bekendere soorten eusociale insecten. Er komen meestal enkele honderden exemplaren voor per nest, maar nooit meer dan 1000 exemplaren. Bij de verwante gewone wesp zijn nesten van 7000 individuen niet zeldzaam.
Hoornaars overleven de winter niet, ze leven net als andere wespensoorten slechts één seizoen. Alleen de koningin die aan het eind van het seizoen werd geboren, overwintert om het volgende jaar een nieuw nest te maken. Zij komt rond eind april tevoorschijn uit haar winterslaap.
De koningin start begin mei met de bouw van een nest, vaak in de buurt van haar winterkwartier. Ze gebruikt nooit een oud nest. Dit basisnest is bolvormig en bevat maar een enkele raat die erg klein is en slechts enige tientallen cellen bevat.
De koningin is in het voorgaande jaar bevrucht door een mannetje en begint in de loop van mei eitjes af te zetten. De eitjes zijn langwerpig, enkele millimeters lang en wit. Ze komen eind mei uit. De larven worden verzorgd door de koningin. Begin juni zijn deze larven volledig ontwikkeld waarna ze hun cel aan de bovenzijde dichtspinnen en zich verpoppen. Omstreeks eind juni verschijnen de eerste werksters die vervolgens alle taken van de koningin overnemen, behalve het leggen van de eieren. Het takenpakket van de werksters omvat het uitbouwen van het nest, het verzorgen van de eitjes en de larven, en het verjagen van indringers. Pas als de eerste groep werksters actief geworden is, wordt begonnen aan de bouw van het eigenlijke nest.
Nest.
Het uiteindelijke nest wordt gebouwd vanaf mei en wordt meestal op enige hoogte geconstrueerd. De locatie is vaak donker en enigszins afgeschermd. Meestal wordt het gemaakt in een holle boom, maar soms worden graspollen als nestlocatie gebruikt en ook ondergrondse nesten zijn bekend. Het komt voor dat de hoornaar zijn nest maakt in dat van de gele weidemier ("Lasius flavus"). Als de ruimte om een nest te bouwen te klein blijkt, verlaten de wespen het om een nieuw te bouwen. Ook menselijke constructies kunnen worden gebruikt, zoals nestkastjes van vogels, tuinhuisjes, schuurtjes en daken van huizen. Soms verschijnt een nest vrij hangend in een boom of struik in een tuin bij een woning.
Het nest wordt gemaakt van cellulosevezels die vooral van dode bomen worden afgeknaagd. Er wordt altijd loofhout gebruikt. De wesp knaagt ook wel houtvezels van tuinornamenten en rietmatten.
Het nest telt uiteindelijk ongeveer 1500 cellen en is opgebouwd uit vijf horizontale lagen. Het geheel wordt aan de buitenzijde voorzien van een bolvormig omhulsel zodat de cellen niet zichtbaar zijn. De opening bevindt zich aan de onderzijde. De wespen gaan erdoor naar binnen en naar buiten en het nestafval wordt erdoor naar buiten gegooid.
Volgende generatie.
Eind augustus begint de koningin met het afzetten van eitjes waaruit geen onvruchtbare werksters meer kruipen, maar vruchtbare mannetjes en jonge koninginnen. De mannetjes worden hierbij het eerst geboren en door de werksters opgekweekt, pas later verschijnen de jonge koninginnen.
De koninginnen zullen later uitvliegen en paren met de mannetjes. Hierdoor worden de nieuwe koninginnen bevrucht. Ze zetten nog geen eitjes af maar slaan het sperma op in hun lichaam. De mannetjes sterven kort na de paring. De jonge koninginnen vliegen uit en verspreiden zich, ze zoeken vervolgens een plaats om te overwinteren. Ondertussen wordt de 'oude' koningin steeds meer genegeerd door de werksters en uiteindelijk sterft zij. De laatste werksters houden het uit tot eind oktober of begin november, een nachtvorst is vaak fataal voor de laatste werksters van de kolonie. In de lente verlaat de jonge koningin haar schuilplaats en begint de cyclus opnieuw.
De hoornaar is gevoelig voor kou in de lente. Als de temperaturen relatief laag zijn komen er veel minder nesten tot ontwikkeling dan bij hogere temperaturen.
Interactie met de mens.
Hoornaars komen al voor in de Bijbel, ze verschijnen in het boek Exodus 23:28, Deuteronomium 7:20 en in Jozua 24:12 waar ze door de Here gebruikt worden om vijanden van de Israëlieten te verdrijven. Volgens Jeremia 46:20 worden hoornaars door Egypte aangetrokken.
Hoornaars hebben een slechte naam als het gaat om hun agressiviteit. Hoornaars zijn volgens de meeste auteurs minder agressief dan de andere bekende plooivleugelwespen zoals de gewone wesp en de Duitse wesp.
Sommige bronnen stellen echter dat de hoornaar agressiever is dan een gewone wesp. De hoornaar zoekt de mens ook zelden op, in tegenstelling tot eerder genoemde wespen die ook wel 'limonadewespen' worden genoemd omdat ze afkomen op zoetigheden zoals frisdrank.
De Europese hoornaar wordt echter wel agressief binnen een straal van vijf meter van het nest. Als men deze veiligheidsafstand aanhoudt hoeft een nest in de buurt van verhoogde menselijke activiteiten geen problemen op te leveren, zelfs niet in de buurt van een kleuterschool. Als men het nest benadert, komen de werksters luid brommend aanvliegen wat een afschrikwekkend effect heeft, maar de wespen kunnen dan ook spontaan steken. Het handhaven van een nest van de hoornaar in de omgeving heeft als voordeel dat men minder last heeft van andere insecten zoals andere soorten wespen en verschillende soorten vliegen. Indien een nest op een lastig te negeren plaats wordt gemaakt, zoals naast de voordeur van een gebouw, kan het nest beter verwijderd worden.
De steek van de Europese hoornaar is pijnlijker dan die van een gewone plooivleugelwesp of een honingbij. De hoornaar steekt minder snel - al kan de hoornaar wel erg weerbaar zijn als het erop aankomt een nest te verdedigen. In de volksmond doen fabels de ronde dat een paar steken al voldoende zouden zijn om een mens of een paard te doden. Dit is onwaar, tenzij de persoon in kwestie toevallig allergisch is voor het gif dat wordt afgegeven. In de wetenschappelijke literatuur is één geval beschreven van een fatale afloop na meerdere steken door een hoornaar.
Het gif van de hoornaar is zwakker dan dat van bijen. Hoornaargif dient voornamelijk om ongewervelden te doden en secundair om het nest te beschermen. Honingbijen hebben een nest waarin een honingvoorraad is opgeslagen en moeten dat verdedigen tegen dieren zoals dassen, en beren. Hun gif werkt daarom krachtiger op zoogdieren dan dat van wespen, die deze natuurlijke vijanden niet hebben.
De LD50 van bijengif op ratten is ongeveer 6 milligram per kilo lichaamsgewicht, dat van de hoornaar varieert van 10 tot 90 milligram. De kans op een gevaarlijke allergische reactie lijkt bij de hoornaar overigens wat groter dan bij andere wespen. Het gif is vergelijkbaar met dat van andere wespen (en bijen), maar het bevat een hogere concentratie van de neurotransmitter acetylcholine, waardoor de steek erg branderig aanvoelt. Desensibilisatiekuren met gewoon wespengif zijn ook effectief tegen hoornaargif. Net als bij gewone wespen zijn voor een gezond persoon circa 500-1000 steken nodig om tot een dodelijke dosis te komen. Aangezien nesten nooit meer dan 1000 exemplaren tellen en slechts één op de tien exemplaren uit het nest zullen aanvallen om te steken is de kans op een dodelijke afloop vrijwel uitgesloten.
In augustus 2009 zouden volgens onbevestigde berichten in de populaire pers twee mensen in Kroatië door steken van hoornaars zijn overleden; in beide gevallen ging het om mensen die bomen aan het kappen waren. In België kwam in 2011 een bejaarde man om na gestoken te zijn door hoornaars. In 2013 overleed een Nederlandse man in Frankrijk door een hoornaarsteek.
In 2015 overleed een man in Teslić, Bosnië en Herzegovina, door een steek van een hoornaar bij het kappen van bomen.
In september 2017 werden 4 wandelaars in Eindhoven gewond door aanvallen van hoornaars. Sommigen werden meer dan 20 keer geprikt. De wandelaars moesten worden behandeld in een ziekenhuis.
In juli 2018 overleed een 59-jarige Nederlandse man tijdens vakantie in de Drôme in Frankrijk door een steek van de hoornaar. Enkele weken eerder werd de steek ook een Fransman fataal.
Om de steek van een hoornaar te voorkomen dient men minimaal vijf meter bij het nest vandaan te blijven en de aanvliegroute te vermijden.
Taxonomie en indeling.
De Europese hoornaar behoort tot de insectenorde vliesvleugeligen (Hymenoptera) en de familie plooivleugelwespen (Vespidae). De meeste soorten uit deze familie behoorden ooit tot het geslacht "Vespa", zodat het geslacht gezien werd als de 'typische' wespen. Tegenwoordig behoren de meeste soorten tot andere geslachten, zoals "Vespula" en "Dolichovespula".
Ondersoorten.
Er worden negen ondersoorten onderscheiden. Enkele hiervan zijn oorspronkelijk als aparte soort beschreven. De ondersoorten verschillen zowel in lichaamskleur als in het verspreidingsgebied.

</doc>
<doc id="23862" url="https://nl.wikipedia.org/wiki?curid=23862" title="Bernard Bot">
Bernard Bot



</doc>
<doc id="23864" url="https://nl.wikipedia.org/wiki?curid=23864" title="951">
951

Het jaar 951 is het 51e jaar in de 10e eeuw volgens de christelijke jaartelling.

</doc>
<doc id="23865" url="https://nl.wikipedia.org/wiki?curid=23865" title="947">
947

Het jaar 947 is het 47e jaar in de 10e eeuw volgens de christelijke jaartelling.

</doc>
<doc id="23866" url="https://nl.wikipedia.org/wiki?curid=23866" title="950">
950

Het jaar 950 is het 50e jaar in de 10e eeuw volgens de christelijke jaartelling.

</doc>
<doc id="23867" url="https://nl.wikipedia.org/wiki?curid=23867" title="962">
962

Het jaar 962 is het 62e jaar in de 10e eeuw volgens de christelijke jaartelling.

</doc>
<doc id="23868" url="https://nl.wikipedia.org/wiki?curid=23868" title="Ottonianum">
Ottonianum

Het Privilegium Ottonianum is een juridische overeenkomst van 13 februari 962 tussen keizer Otto I de Grote en paus Johannes XII, over het bestuur van grondgebieden die de keizer toebehoorden. In ruil daarvoor bedong de keizer voor zichzelf en zijn erfopvolgers onder andere het recht, zeggenschap te hebben bij benoeming van de pausen
De machtige keizer, die net met zijn leger de Magyaren verslagen had in de Slag bij Lechfeld, liet zijn troepen in 961 opmarcheren richting Rome. Daarna werden er besprekingen gevoerd met het pausdom die tot de overeenkomst voerden. Keizer Otto bevestigde daarbij wat zijn voorgangers Pepijn de Korte en Karel de Grote gedaan hadden, dat de paus als leenheer van de keizer grote stukken grondgebied mocht besturen en er de opbrengsten grotendeels van mocht houden. Otto vergrootte de gebiedsschenking van Lodewijk de Vrome van 817 aanzienlijk. Alle land ten zuiden van een lijn tussen de steden La Spezia en Monselice viel voortaan onder het bestuur van de kerk. Dat was niet minder dan driekwart van het huidige Italië. Tegenover deze gunst bedong de keizer, dat een paus pas gewijd kon worden tot het hoofd van de kerk en van de kerkelijke staten, als hij een eed van trouw aan de keizer had afgelegd. Op deze manier nam de keizer invloed op de benoemingen van de pausen.
Zoals tevoren echter, betekende deze leen grotendeels meer het hebben van de formele macht maar niet zozeer de feitelijke macht omdat de paus niet dit gehele gebied daadwerkelijk onder controle kreeg. Bovendien eiste Otto er ook nog iets anders voor terug, het herstel van een aantal bepalingen van de "Constitutio Romana" van 824. Daardoor kreeg een keizerlijk gezant in Rome toezicht over de handhaving van recht en orde in de pauselijke gebieden.
Paus Johannes XII werd vervolgens door de keizer afgezet omdat deze teveel weerstand bood tegen het keizerlijk gezag.

</doc>
<doc id="23869" url="https://nl.wikipedia.org/wiki?curid=23869" title="Paus Johannes XII">
Paus Johannes XII

Paus Johannes XII, geboren als "Octavianus" (Rome, ca. 937 - aldaar, 14 mei 964) was de buitenechtelijke zoon van de machtige senator Alberik II van Spoleto, die geruime tijd in Rome de scepter zwaaide. Alberic zorgde ervoor dat zijn zoon tot paus werd gekozen.
Johannes XII werd paus in 955 en hield zich vooral bezig met de jacht zowel op wild als op vrouwelijk schoon. Hij kwam al gauw in conflict met de adel van Italië, onder meer met Pandulf I, prins van Capua-Benevento.
Hij zocht steun bij de koning van Duitsland, Otto I en zorgde ervoor dat deze keizer gekroond werd, nadat de keizerstroon 38 jaar vacant was geweest. Otto beloonde hem met het "Ottonianum", dat een flinke versterking van de pauselijke macht inhield.
De keizer besefte echter dat deze paus onbetrouwbaar was. Dat bleek al gauw toen Johannes achter zijn rug betrekkingen trachtte aan te knopen met zijn vijand, de keizer van Byzantium. Daarop liet Otto de paus afzetten en eiste dat voortaan geen paus meer verkozen werd zonder zijn goedkeuring. Johannes ontsnapte echter en nam weer plaats op de troon van Petrus. Hij stierf enige tijd later, naar verluidt in het bed van een getrouwde vrouw, vermoord door haar jaloerse man.

</doc>
<doc id="23870" url="https://nl.wikipedia.org/wiki?curid=23870" title="964">
964

Het jaar 964 is het 64e jaar in de 10e eeuw volgens de christelijke jaartelling.

</doc>
<doc id="23875" url="https://nl.wikipedia.org/wiki?curid=23875" title="Dieren en geluid">
Dieren en geluid

Het gehoor van een dier kan heel anders zijn dan dat van een mens.
Horen van geluid.
De gehoordrempel kan op een ander niveau liggen, maar ook horen dieren andere frequenties dan mensen. Zo kunnen vleermuizen een veel breder frequentiegebied horen, en kikkers een veel smaller frequentiegebied. Het meten van de gehoordrempel bij dieren is moeilijk. De dieren moeten daarvoor eerst getraind worden om als ze een signaal horen daarop te reageren.
Hieronder een aantal voorbeelden:
Er zijn ook dieren die vrijwel geen gehoor hebben. Slangen bijvoorbeeld kunnen geen geluid horen, maar kunnen wel trillingen waarnemen die via de bodem hun lichaam bereiken. Spinnen hebben haar op hun poten waarmee ze geluid kunnen waarnemen.
Of dieren ook geluidshinder ervaren is nog moeilijker te bepalen. Sommige weidevogels en bosvogels vertonen gedrag dat erop wijst dat ze stillere plekken verkiezen boven lawaaiige plekken (zie ook bij grutto). De koolmees zingt in stedelijk gebied met veel achtergrondlawaai anders dan mezen die in bossen wonen.
Maken van geluid.
Vleermuizen gebruiken hun gehoor voor echolocatie. Dit lijkt op sonar. De vleermuizen maken zelf hoogfrequent piepgeluid en kunnen aan het teruggekaatste geluid horen waar een prooi zich bevindt, of waar obstakels staan.
Walvissen en dolfijnen gebruiken geluid om onderling te communiceren. Geluid, zeker geluid van lage frequenties, wordt door water vrijwel niet geabsorbeerd, zodat walvissen elkaar op grote afstand kunnen horen. Ook olifanten communiceren met elkaar met laagfrequente geluiden.
Ook veel zoogdieren maken geluid. Koeien loeien, katten miauwen, honden blaffen. Veel vogels gebruiken geluid om onderling te communiceren.
De meeste vissen maken geen geluid, maar er zijn uitzonderingen. Mannelijke slijmvissen van de soort Parablennius parvicornis (familie van de Blennioidei) maken geluid tijdens het paringsritueel.
De pistoolgarnaal kan harde knallen maken om zijn prooi te verdoven.

</doc>
<doc id="23881" url="https://nl.wikipedia.org/wiki?curid=23881" title="Fakir">
Fakir

Een fakir is een soefistische en soms ook hindoeïstische asceet die vooral voorkomt in India. Het woord komt van het Arabische woord "faqir", dat "arme" betekent.
In de islam komt een fakir, in de betekenis van iemand die geen inkomen of bezittingen heeft, in aanmerking voor het ontvangen van een deel van de zakat.
Verwant met de fakir is de "jadugar", een rondtrekkende magiër die verhalen vertelt, gedachten leest, goochelt en tovert met de zwaartekracht. Ze leren hun vak op de academies voor magie.

</doc>
<doc id="23883" url="https://nl.wikipedia.org/wiki?curid=23883" title="Van den vos Reynaerde">
Van den vos Reynaerde

Van den vos Reynaerde is een episch dierdicht dat geldt als een hoogtepunt in de hoge Middelnederlandse literatuur, hoewel het gebaseerd is op het Latijnse dierenepos Ysengrimus. Het telt in totaal 3469 versregels en is geschreven in het Middelnederlands. Waarschijnlijk werd het geschreven tussen 1257 en 1271.
Strikt genomen betreft het verhaal geen fabel, maar een epos (heldendicht) in de vorm van een dierenverhaal. Wel bevat het elementen die typerend zijn voor fabels – zoals antropomorfisme: dieren die spreken en handelen als waren zij mensen – en lijkt het verhaal geïnspireerd op bekende fabels uit de oudheid.
Benamingen.
Het epos en de vos worden tegenwoordig ook aangeduid als Reinaart de vos, Reinaert de vos of Over de vos Reinaert. Voor literatuurkenners volstaat de Reynaert. Vossenverhalen gebruiken variaties zoals "Reintje" of "Reintje de Vos". Een oudere versie dan de Reynaert is de vroeg-13e-eeuwse Franse Roman de Renart"."
Oorsprong.
Het verhaal zou in de 13e eeuw zijn geschreven door een zekere Willem, over wie in de eerste regels gezegd wordt dat hij nog iets anders gemaakt heeft, namelijk "Madocke" (tegenwoordig: "Madoc") ("Willam die madocke makede"; in moderne versies vaak: "Willem die ook Madoc schreef"). Jacob van Maerlant vermeldt dit werk aan het eind van zijn "Rijmbijbel". Nog een aanwijzing is dat men bij de laatste verzen van het verhaal een acrostichon opmerkt: BI WILLEME. Deze vermeldingen worden echter ook wel gezien als een parodie op middeleeuwse auteursprologen en slotwoorden. Een mogelijke kandidaat is Willem van Boudelo, alias Willem Corthals.
De wortels van het Reynaertverhaal reiken diep in het verleden, tot Aesopus en Phaedrus, de grootste fabeldichters uit de klassieke oudheid. Een van de directe voorlopers is het omstreeks 1100 in het Latijn geschreven "Ysengrimus", een eerste grote verzameling met fabels en verhalen over dieren met daarin een wolf centraal. De dieren hebben daar voor het eerst eigennamen. De dichter van dat werk is vermoedelijk "Magister Nivardus". Waarschijnlijk was hij een clericus die zeer goed de situatie van de Sint-Pietersabdij én het religieuze leven in Hulst en de wijde omgeving kende.
Het Middelnederlandse Reynaertverhaal is echter in hoofdzaak gebaseerd op een Frans verhaal: "Le Plaid", letterlijk vertaald 'het pleidooi'. Dit verhaal verscheen rond 1160 en was het eerste deel van een grotere verzameling vossenverhalen: "Le Roman de Renart", geschreven door Perrout de Saint Cloude. De Vlaamse Reynaert volgt tot halverwege de plot van "Le Plaid" vrij getrouw om dan met Reynaerts tweede biecht een eigen weg in te slaan.
Van dit dierenepos is een manuscript integraal bewaard gebleven in het Comburgse handschrift, een codex die dateert van tussen 1380 en 1425 en afkomstig is uit het Gentse, vermoedelijk uit een kopiistenatelier. 'Van de vos Reynaerde' bevindt zich op de folio's 192 t/m 232.
Verhaal.
Tijdens de hofdag van koning Nobel verschijnen alle dieren, behalve Reynaert de vos. Verschillende dieren doen hun beklag over de schurkenstreken van Reynaert: Isengrijn de wolf zegt dat hij de wolvin Hersinde heeft verkracht, de hond Courtois beschuldigt hem van diefstal en Pancer de bever getuigt over een moordaanslag op Cuwaert de haas en schending van de koningsvrede. Grimbeert de das, een neef van Reynaert, is de enige aan het hof die Reynaert verdedigt. Dan draagt de haan Cantecleer het lijk van de door Reynaert gedode hen Coppe aan. Koning Nobel besluit daarop om de vos voor het hof te dagen.
Reynaert lokt Bruun de Beer, die als eerste wordt gestuurd om hem te halen, in een val. Reynaert vertelt Bruun dat er honing zit in een opengespleten boom op het erf van Lamfreit de timmerman. Reynaert slaat de wiggen uit de boom en de beer komt hierdoor vast te zitten, waarna de dorpelingen hem vreselijk aftuigen. De beer weet uiteindelijk te ontkomen via de rivier en komt zwaar toegetakeld terug in het hof. Vervolgens gaat Tybeert de Kater als tweede op pad om Reynaert te ontbieden, maar ook hij wordt te grazen genomen. Reynaert spiegelt Tybeert vette muizen voor en weet hem in een strik te jagen in de schuur van de pastoor. Tybeert wordt afgerost en schiet er een oog bij in. In doodsangst valt hij het geslachtsdeel van de pastoor aan, tot ontzetting van diens vrouw Julocke. Na de terugkeer van Tybeert aan het hof geeft Grimbeert zich als derde op om zijn geliefde oom naar het hof te brengen. Door Reynaert wijs te maken dat hij bij verstek zal worden berecht als hij nu niet zou opdagen, krijgt hij hem mee. Onderweg doet Reynaert het verhaal van zijn misdaden bij wijze van geïmproviseerde biecht. Nauwelijks heeft hij de absolutie ontvangen en veertig slagen met een twijg ter boetedoening, of hij kijkt alweer likkebaardend naar de hoenders van een nonnenklooster. Maar dan komen ze aan het hof en blijkt de derde dagvaarding dus de goede (middeleeuwse getallensymboliek).
Met een nieuwe list probeert Reynaert zijn veroordeling te ontlopen. Hij vertelt over zijn jeugdjaren en hoe hij vroeger heel onschuldig met kippen speelde, tot hij er per ongeluk een doodbeet en verzot raakte op de smaak van bloed. Koning Nobel en de zijnen laten zich echter niet vermurwen en de grote baronnen veroordelen hem ter dood. Grimbeert en andere medestanders gaan weg omdat ze geen getuige willen zijn van de executie. Nadat ook zijn vijanden vertrokken zijn om een galg op te richten, vraagt Reynaert of hij zijn zonden mag opbiechten, zodat na zijn terechtstelling geen onschuldigen voor hem zouden boeten. Hij krijgt toestemming en hangt een verhaal op, waarin hij na een tijdje laat vallen dat hij over een gestolen schat beschikt en dat hij door die diefstal een complot tegen de koning heeft verijdeld. Nu heeft hij de aandacht vast, maar omdat hij als gereputeerde leugenaar over weinig geloofwaardigheid beschikt, gaat hij zijn eigen vader en zijn bondgenoot Grimbeert beschuldigen, naast Isengrijn, Bruun en Tybeert. Zijn vader had zogezegd de schat van koning Ermenrike ontdekt en op een geheime plaats verborgen. Met de vier andere verraders spande hij samen tegen de koning, maar Reynaert kwam hen op het spoor doordat Grimbeert zijn mond voorbij praatte tegen zijn vrouw Hermeline. Hij begon zijn vader te bespieden en ontdekte zo de schat, die moest dienen om tegenstanders van de samenzwering af te kopen en wapenvolk in te huren. Reynaert versleepte de schat naar een ander hol en voorkwam zo het onheil. Zijn vader hing zich op van gramschap, de andere samenzweerders bleven in hoog aanzien staan.
De koning en de koningin nemen Reynaert nu apart om meer over de schat te vernemen. De schat ligt volgens Reynaert begraven in Kriekeputte. De koning laat zijn wantrouwen uiteindelijk varen wanneer Cuwaert de haas erbij wordt gehaald en het bestaan ervan bevestigt. Daarop vraagt de koning Reynaert om hem de weg te wijzen. De vos weigert, omdat hij naar eigen zeggen in de ban is gedaan door de paus en met zo'n volk kan de koning zich immers niet eervol op weg begeven. Reynaert wil bovendien naar Rome en het Heilig Land om vergeving te krijgen. Nobel gelooft Reynaert en maakt Reynaerts veroordeling ongedaan. De vermeende verraders, verwittigd door Tiecelijn de raaf, worden ingerekend, behalve de achtergebleven Tybeert. Reynaert maakt zich nu vlug uit de voeten, maar niet zonder zijn vijanden nog eens te grazen te nemen. Uit het vel van Bruun krijgt hij een pelgrimstas en de poten van Isengrijn en Hersinde worden afgestroopt om hem tot schoenen te dienen. Dan vertrekt hij zogenaamd op bedevaart naar Rome. Vóór zijn vertrek wordt hij eerst thuisgebracht door Cuwaert de haas en Belijn de ram. In zijn burcht Malpertuus bijt Reynaert Cuwaert de strot door en samen met zijn vrouw en welpjes eet hij de haas op. Hij stopt de kop van Cuwaert in zijn pelgrimstas en geeft die mee met Belijn, onder voorwendsel dat het om brieven gaat voor koning Nobel waarmee Belijn veel eer zal halen als hij zich voordoet als hun auteur.
Wanneer klerk Botsaert de boodschap tevoorschijn haalt, beseft koning Nobel dat hij zich in de luren heeft laten leggen en dat hij zijn eer heeft verloren. Beschaamd laat hij het hoofd zakken, om dan een ijzingwekkend gebrul uit te stoten. De algehele ontluistering wordt enigszins gered door de oplossing waarmee het luipaard Fyrapeel op de proppen komt. Op zijn voorstel wordt Belijn als zoenmaal gegeven aan Bruun en Isengrijn. Wolven en beren zullen voortaan vrij jagen op de verwanten van Belijn en Reynaert. Op voorstel van Fyrapeel wordt tevens beslist om met alle edelen naar de burcht van Reynaert te gaan, om hem te doen hangen. De vos is intussen echter al met zijn gezin de wildernis in gevlucht.
Achtergronden.
In de traditie van de oudste dierenverhalen werden dieren met legendarische halve waarheden en hele verzinsels opgezadeld. De vos wordt beschreven als uitgesproken demonisch: hij is wreed, bedrieglijk, hebzuchtig, vals, ontuchtig en genadeloos. Hij ontziet niemand. In dit negatieve verwachtingspatroon ontwierp de dichter dit dierenverhaal omstreeks 1260 voor een hoofs of adellijk publiek, dat de gangbare opvattingen bevestigd wenste te horen en van een vos niets goeds verwachtte. De Dietse hofliteratuur kent een grote bloei en er is dus ruimte voor een goed dierdicht. De Reynaert stelde hen niet teleur. De vos is een lepe, doortrapte bandiet, want niet alleen heeft hij kippen doodgebeten, daarnaast staat hij Bruun en Tybeert naar het leven en lokt hij de naïeve Cuwaert genadeloos in een dodelijke val.
Willem was een nauwgezet man, die zich voor het samenstellen van zijn Reynaertepos goed gedocumenteerd had met en over de eerder genoemde bestaande dierenverhalen. Het werk is dus niet ontsproten aan de "dichterische Volksseele", zoals lang werd vermoed. Evenmin is het ontstaan in de opkomende kleine burgerij.
Dierenwereld als allegorie.
De belangrijkste reden waarom dit verhaal als een dierenverhaal is opgetekend, is het antropomorfisme. Dieren op menselijke wijze laten spreken en handelen is een bijzonder geschikte manier om mensen op indirecte wijze iets duidelijk te maken. Een dergelijk dierenverhaal toont immers een wereld in spiegelbeeld. Dieren treden handelend, denkend en sprekend op, alsof het mensen zijn. Mensen worden daarentegen doorgaans als domme, instinctieve en redeloze wezens afgeschilderd. Door het publiek deze allegorische spiegel voor te houden, wordt het volk geconfronteerd met hun eigen tekortkomingen zoals hebzucht, vraatzucht en corruptie.
Als bijkomend voordeel kan de auteur zijn beschrijving van de omgekeerde wereld volgens het principe 'man bijt hond' een eerder komisch effect geven. Op die manier is het mogelijk om, indirect en zonder mensen bij naam te noemen, op een aangename en ludieke wijze commentaar of kritiek te geven op de manier waarop het er in de mensenwereld aan toegaat. De auteur kan ook kritiek geven op machtige personen zonder te hoeven vrezen voor represailles, omdat deze kritiek indirect gebeurt, discreet en de personen niet bij naam genoemd worden.
Het beeld van de vos.
De vos was in de middeleeuwen een niet graag gezien dier. Hij gold als een roofdier, dat veel schade kon aanrichten. Als kippendief kon hij op het platteland honger en zelfs voedseltekort betekenen. De auteur staat bijzonder onsympathiek tegenover Reynaert. Zo beweert hij dat "Hi hadde te hove so vele mesdaen, dat hire niet dorste gaan. Die hem beschuldich kent, ontsiet!" (Hij had zoveel misdaan jegens het Hof, dat hij er niet naartoe durfde te gaan. Wie zich schuldig weet ontziet het zich.) Bovendien noemt de auteur Reynaert "den fellen metten grijsen baerde" (een felle kerel met een grijze baard). Fel had in de middeleeuwen een tegenovergestelde betekenis van hoofs. Het is een zeer negatief geladen woord, dat wordt gelinkt aan andere woorden in de tekst (dorper, scalc, ...). Al deze aantijgingen zijn ironisch gebruikt, want een van de conventies van de middeleeuwse roman was dat het hoofdpersonage lovend werd omschreven, met verwijzingen naar vroegere heldendaden als in het oog springende kwaliteiten. Hier doet de auteur dit ook, maar met het tegenovergestelde effect.
De vos was tevens een drager van hondsdolheid en werd gezien als de verpersoonlijking van de duivel. Hij hield zich voor dood, zodat het lijkt alsof hij een lijk is. Daardoor kwamen vogels op hem af en als ze zeer dichtbij waren at hij ze op. Kortom, de vos was een doortrapt, boosaardig, onheilspellend dier.
Verwijzingen naar de standenmaatschappij.
"Van den vos Reynaerde" bevat tal van satirische verwijzingen naar de standenmaatschappij: zowel de adel als de geestelijkheid moeten het flink ontgelden. Enkele voorbeelden hiervan zijn dat de priesters in het verhaal zich niet aan hun celibaat houden terwijl de adel lui en incompetent is. Ook de derde stand blijft niet gespaard; wanneer het volk Bruin de Beer te lijf gaat, lijken ze wel een bende primitievelingen. Ze slaan op hem met het hele huisraad van 'pollepels' tot een spoel van het spinnewiel. Ook de namen van de vrouwen uit het volk zijn duidelijke verwijzingen naar verscheidene zonden. 'Vuilemaerte' kan men beschouwen als gemakkelijk om mee te verkeren, bijna een slet. In 'Ogerne' is dan weer de uitspraak "O gerne" te verstaan, wat aan een prostituee doet denken. Ook de priestersvrouw 'Julooke', " Jou lok ik", is een vrouw van laag allooi. Zelfs Ysegrijns vrouw Haersinde is niet van dubbelzinnigheid gespeend. Vergelijk: 'Haar zint het', 'Haar zonde' of zelfs 'Aersende'.
Receptie en doorwerking.
Invloeden op buitenlandse literatuur.
Het Reynaert-verhaal is een van de weinige stukken in de Nederlandse literatuur die buitenlandse literatuur beïnvloed hebben. Geoffrey Chaucer gebruikte materiaal van het bekende Vlaamse verhaal in zijn Canterbury Tales, met name het verhaal van Cantecleer de Haan en Reynaert. In 1485 vertaalde William Caxton het hele verhaal naar "The Historie of Reynart the Foxe". Tybalt uit William Shakespeares Romeo en Julia is genoemd naar Tybeert de Kater. Goethe schreef ook over de geslepen vos in zijn fabel "Reineke Fuchs". Het werk werd rond 1200 ook vertaald naar het Latijn, onder de titel "Reynardus Vulpes" door Balduinus Iuvenis. Op zijn beurt heeft Dr. R.B.C. Huygens deze Latijnse vertaling terugvertaald naar het Nederlands (1967).
In strips.
Diverse antropomorfe vossen in stripverhalen danken hun naam aan het Reynaert-verhaal. Zo is de naam van "Brer Fox" − een creatie van Walt Disney − in het Nederlands vertaald als Rein Vos. Ook "Brer Bear", Bruin Beer, is vernoemd naar Bruun de Beer uit het verhaal. De vos uit "Paulus de boskabouter" heet eveneens Rein. In de Donald Duck Provincie Specials uit 2012 speelt Reynaert een kleine rol in het eerste verhaal uit het nummer over Zeeland, waarin hij aan het eind een nieuwe schat steelt van Dagobert die hij zelf altijd al wilde hebben. Het standbeeld in Hulst is de volgende dag veranderd in een grijnzende vos nu hij eindelijk de schat heeft.
Jean-Marc Mathis en Thierry Martin werkten samen aan de reeks "Le Roman de Renart", waarvan tussen 2007 en 2009 drie delen zijn verschenen: "Les jambons d'Ysengrin", "Le puits" en "Le jugement de Renart".
Reinaart in de beeldende kunst.
Reinaart inspireerde talloze kunstenaars, die de belevenissen van de vos omzetten in kunst. The Phoebus Foundation is de eigenaar van meer dan 350 boeken over Reynaert de Vos, van de vroege 16de eeuw tot vandaag. Deze collectie werd in 2018 tentoongesteld onder de vorm van een 'expeditie' rond het middeleeuwse dierenepos. Daarvoor werkte de Stichting samen met Rik Van Daele, secretaris-penningmeester van het Reynaertgenootschap.
Illustraties.
Doordat geen van de vijf handschriften geïllustreerd zijn, zijn de oudst bekende illustraties deze van de Haarlemmer meester, overgeleverd in de Antwerpse rijmincunabel van Gheraert Leeu met "Reynaerts historie" (1487-90). Slechts drie van de minstens 38 houtsneden zijn echter bewaard. In de Middelnedersaksische Lübeckse druk van "Reynke de vos" (1498) is voor het eerst een complete cyclus Reynaertillustraties overgebleven, bestaande uit 68 prenten aangevuld met materiaal uit ander werk.
Onder de moderne illustratoren hebben verschillende zich onderscheiden, waaronder Gustave van de Woestijne (1909), Bert Bouman (1979) en Marc Legendre met een bijzondere stripversie (2010).
Bibliografie.
Handschriften.
Voor een verhalende tekst in het Nederlands zijn de vijf handschriften waarin "Van den vos Reynaerde" is overgeleverd een significant aantal, wat wijst op de populariteit van het verhaal, dat zich naar verschillende delen van het taalgebied had verspreid. Twee manuscripten, het Comburgse handschrift en het Dyckse handschrift, bieden een complete tekst. De Dyckse codex is ouder, maar toch vertrekken de meeste edities van de Comburgse tekst omdat die in het Vlaams is gesteld zoals het (verloren) origineel. De Dyckse Reynaert is door een Hollandse kopiist afgeschreven van een Vlaamse tekst, wat een "mélange" opleverde inzake taalvormen en spellingconventies. Bovendien is het slot van de Dyckse Reynaert klaarblijkelijk ingekort (af te leiden uit de afwezigheid van het acrostichon ‘BI WILLEME’).
De vijf overgeleverde manuscripten zijn (in volgorde van geraamde ouderdom):
Ook de handschriften en oude drukken van "Reynaerts historie", een boek dat "Van den vos Reynaerde" bewerkt en voortzet, vormen een bron voor die laatste tekst.
Nederlandse vertalingen.
Er is geen gebrek aan moderne hertalingen van het Reynaertverhaal, al lopen de benaderingen en de kwaliteit uiteen. Versvertalingen zijn onder meer gemaakt door Jan-Frans Willems (1834), Hubert Melis (1926), Ernst van Altena (1979), Arjaan van Nimwegen (1979), Karel Eykman (2008), Ard Posthuma (2008) en Walter Verniers (2012). Deze overzettingen zijn allemaal op rijm en nemen daarom, behalve misschien Melis, de nodige vrijheid met de Middelnederlandse tekst. Getrouwer aan de inhoud zijn de prozavertalingen van Hessel Adema (1985), Rik Van Daele (1989) en vooral van André Bouwman en Bart Besamusca (2007). Het hedendaagse proza van Bas Jongenelen (2023) stelt zich ten dienste van het begrip van het Middelnederlands. Koos Meinderts (2018) koos dan weer voor een hervertelling die ook kinderen kan bekoren. 
Voorts zijn er talloze bewerkingen, navertellingen en inkortingen.
Online zijn beschikbaar:

</doc>
<doc id="23884" url="https://nl.wikipedia.org/wiki?curid=23884" title="Henri Farman">
Henri Farman

Henri Farman (Parijs, 26 mei 1874 – aldaar, 18 juli 1958) was een Franse vliegenier, vliegtuigontwerper en -bouwer, samen met zijn broer Maurice Farman.
Levensloop.
Henri Farman werd in Frankrijk geboren als zoon van een welgestelde Engelse krantencorrespondent. Hij werd in de schilderkunst opgeleid aan de École des Beaux Arts, maar kreeg al snel belangstelling voor de nieuwe mechanische uitvindingen die tegen het eind van de 19e eeuw gedaan werden. In de jaren negentig werd hij wielrenkampioen, en rond de eeuwwisseling ontdekte hij het autoracen. Aanvankelijk reed hij in een Panhard et Levassor, en later deed hij voor Renault mee in de Gordon Bennett Cup.
Toen Charles en Gabriel Voisin in 1907 aangedreven vliegtuigen gingen bouwen en verkopen, was Farman een van de eerste klanten. Farman vestigde het record voor de langste vlucht tot dan toe in Europa, en in 1908 maakte hij als eerste een internationale Europese vlucht. Nadat hij zijn eigen toestel ontworpen had, nam hij op 29 maart 1908 als eerste een passagier mee de lucht in. In een partnerschap met zijn twee broers Maurice en Richard Farman bouwde hij een succesvolle en innovatieve vliegtuigfabriek op. Hun model uit 1914 werd flink gebruikt voor artillerie-observaties en verkenningsvluchten gedurende de Eerste Wereldoorlog. De Goliath van de Farman Aircraft Company was het eerste langeafstandsvliegtuig voor passagiersvluchten, dat begon met reguliere vluchten tussen Parijs en Londen op 8 februari 1919.
Farman kreeg in 1919 de onderscheiding "Ridder" van het "Legioen van Eer". Hij ging in 1937 met pensioen toen de Franse regering de luchtvaartindustrie nationaliseerde.
Farman overleed op 84-jarige leeftijd en is begraven op de Parijse begraafplaats Cimetière de Passy.

</doc>
<doc id="23885" url="https://nl.wikipedia.org/wiki?curid=23885" title="Faun (mythisch wezen)">
Faun (mythisch wezen)

Een faun is een mythologisch wezen. Het was een god uit de Romeinse sagenleer. Later werd de faun vaak als bosgod voorgesteld.
Een faun heeft (vaak, maar niet altijd) het onderlichaam van een bok, met gespleten hoeven, en het bovenlichaam van een mens. Hij heeft hoorns op zijn hoofd en wordt vaak afgebeeld met een panfluit. In de middeleeuwen werd de faun gezien als een duivel, de bokkenpoten waren het herkenningsteken ervan.
Een faun moet niet worden verward met een sater (satyr) of een centaur. Een faun is vriendelijker, behulpzamer, menselijker; een sater is dierlijker en wellustiger. Een centaur heeft het onderlichaam van een paard. Bovendien heeft een centaur vier paardenbenen en met de menselijke armen dus zes ledematen.

</doc>
<doc id="23886" url="https://nl.wikipedia.org/wiki?curid=23886" title="Fatalisme">
Fatalisme

Het fatalisme is de leer die aanneemt dat de mens geen enkele invloed heeft op zijn lot. Met andere woorden is het fatalisme het geloof dat elke handeling en elke daad in het leven van de mens al bepaald is door het lot en dus al op voorhand vastligt. Het is dus in zekere mate verbonden met het idee van het determinisme. De naam is afgeleid van het Latijnse woord "fatum", wat lot betekent.
Onder fatalisme verstaat men ook de bereidheid om dit beeld te aanvaarden, en dus de consequenties van zo'n vastgelegde wereld te aanvaarden. In het calvinisme zijn bepaalde denkrichtingen aan te wijzen die de predestinatieleer vervormen tot religieus fatalisme. Fatalisme kan in de klassieke oudheid onderscheiden worden bij een aantal stoïcijnen. Ook kan men naar het werk van de Duitse filosoof Friedrich Nietzsche wijzen, die het concept van "amor fati" uitwerkt: liefde voor het lot. Men moet de wereld zien zoals hij is, zowel in zijn goede als slechte kant, accepteren en omhelzen, en ervoor kiezen tot in de eeuwigheid.
Filosofische argumentatie.
Deze stelling van het fatalisme komt regelmatig aan bod in het werk van verscheidene filosofen. Zo behandelen bijvoorbeeld Aristoteles, Augustinus van Hippo en Thomas van Aquino dit onderwerp. Bij Aristoteles staat dit bekend als het ""zeeslagargument"". Hij schrijft:
"Want als elke bevestiging of ontkenning oftewel waar oftewel fout is, dan is het noodzakelijk voor eender wat dat het of het geval is, of niet het geval. Als een persoon immers zegt dat het het geval, en de ander ontkent ditzelfde, dan is het noodzakelijk dat een van hen de waarheid spreekt - als elke bevestiging of waar of fout is; beide kunnen immers niet tegelijk onder dezelfde omstandigheden het geval zijn. [...] Ik bedoel, bijvoorbeeld: het is noodzakelijk dat er morgen oftewel een zeeslag zal plaatsvinden of niet, maar het is niet noodzakelijk voor een zeeslag dat hij morgen plaatsvindt, noch dat hij niet plaatsvindt - maar het is noodzakelijk dat hij óf wel of niet plaatsvindt."
In feite komt het argument vaak in de volgende structuur terug: 
P1: Als het nu waar is dat "p", dan is het noodzakelijk dat "p".
P2: Als het nu waar is dat niet-"p", dan is het noodzakelijk dat niet-"p".
P3: Het is nu waar dat "p" of "niet-p".
In feite is het argument dus niet geheel geldig omdat de conclusie onwaar is (dat "p" noodzakelijk waar zou zijn, impliceert dat niet-"p" niet mogelijk is). Het probleem is er voornamelijk door een dubbelzinnigheid in de premissen. Je kan de premissen op twee manieren interpreteren: als "het is noodzakelijk waar dat als X, dan Y." of als "Als X dan noodzakelijk Y." Als men het echter op de eerste manier interpreteert, dan volgt de conclusie er niet uit. Als je het op de tweede wijze interpreteert echter, dan veronderstelt het al een fatalistisch beeld en is dus een cirkelredenering.
Literaire voorbeelden.
Ook in de literatuur is het fatalisme een bekende stroming. Al in de oudheid speelde fatalisme een rol in het werk van de klassieken en ook in de 17e eeuwse literatuur is het noodlot een terugkerend thema, onder meer in de tragedie: is de mens onderworpen aan Gods voorzienigheid of handelt hij uit vrije wil?
Vooral in het naturalisme speelt het noodlot als fatale macht een grote rol, op zijn minst als discussiepunt. Onder invloed van het positivisme werd het fatalisme in de 19e eeuw vooral begrepen als een noodlottige onderworpenheid aan wetten van afkomst, milieu en omstandigheden (determinisme). Dit pessimistische wereldbeeld vindt men terug in het werk van naturalisten als Louis Couperus (bijvoorbeeld "Noodlot", 1890), Marcellus Emants ("Een nagelaten bekentenis", 1894), Gustaaf Vermeersch ("De last", 1904) en Cyriel Buysse. In deze romans wordt de onvermijdelijke ondergang van de personages in de eerste plaats verklaard uit de onmacht om zich tegen deze bepalende omstandigheden te verzetten. Dat het fatalisme onderwerp van discussie was blijkt onder andere uit het feit dat andere naturalisten er nu juist van uitgaan dat de mens een vrije wil bezit. Zola bijvoorbeeld betoogt dat juist kennis van de determinerende omstandigheden in staat stelt om de toekomst van mens en maatschappij gunstig te beïnvloeden.

</doc>
<doc id="23887" url="https://nl.wikipedia.org/wiki?curid=23887" title="Kanaal van Otranto">
Kanaal van Otranto

Het Kanaal van Otranto of de Straat van Otranto (Italiaans: "Canale d'Otranto"; Albanees: "Ngushtica e Otrantos") is een zeestraat in de Middellandse Zee, die de verbinding vormt tussen de Adriatische Zee in het noorden en de Ionische Zee in het zuiden. De zeestraat is circa 75 km breed.
Aan de westkust bevindt zich het Salentijns Schiereiland, dat tot de Italiaanse regio Apulië behoort. Aan de overkant ligt het Albanese schiereiland Karaburun, dat deel uitmaakt van de gemeente Vlorë. De zeestraat is vernoemd naar de stad Otranto aan de Italiaanse kant.
In het Kanaal van Otranto werd in beide wereldoorlogen slag geleverd. In maart 1997 verging voor de Italiaanse kust een schip, waarbij tachtig Albanese vluchtelingen verdronken.

</doc>
<doc id="23889" url="https://nl.wikipedia.org/wiki?curid=23889" title="Bill Gates">
Bill Gates

William Henry (Bill) Gates III (Seattle, 28 oktober 1955) is een Amerikaans ondernemer en filantroop. Gates is vooral bekend geworden als medeoprichter en boegbeeld van het bedrijf Microsoft.
Levensloop.
William Henry Gates III werd geboren als zoon van advocaat William H. Gates Sr. (Bill Gates Sr.) en onderwijzeres Mary Maxwell. Hij heeft twee zussen. Hij werd door zijn ouders naar de Lakeside Prep School in Seattle gestuurd. Daar zag hij in 1968 een terminal die was verbonden met een timesharing-computer bij General Electric. Gates en Paul Allen, een vriend en latere zakenpartner, waren niet bij de terminal weg te slaan. Het tweetal werd zelfs hacker: ze braken in in het systeem dat de hoeveelheid verbruikte computertijd bijhield. Een lokaal computerbedrijf, dat inmiddels de computertijd op de terminal sponsorde, besloot hen daarom maar in dienst te nemen om bugs (programmeerfouten in een programma of spel) te vinden, in ruil voor een onbeperkte hoeveelheid computertijd.
In de herfst van 1973 ging Gates studeren aan de Harvard-universiteit. Hij stopte daarmee toen Allen hem wees op de Altair 8800, een zelfbouwcomputer. Gates realiseerde zich dat voor een computer software nodig zou zijn. Hij belde MITS, de producent van de Altair, op en blufte dat hij samen met Allen een programma had geschreven - een BASIC-interpreter voor de Altair. Dat wilde het bedrijf graag zien. Gates werkte koortsachtig aan het programma en Allen kon het ten slotte aan MITS laten zien. Op 22 juli 1975 sloot MITS een overeenkomst met Gates en Allen om de rechten van hun BASIC-interpreter te kopen. Dit was de geboorte van Microsoft, het bedrijf dat Gates en Allen beiden multimiljardair zou maken.
Tijdens een bezoek aan Mozambique in 2003 beloofde Gates om uit de Bill &amp; Melinda Gates Foundation 168 miljoen dollar te spenderen aan onderzoek naar malaria, waar uit reguliere bronnen jaarlijks al zo'n 100 miljoen dollar aan wordt besteed. Het geld van de stichting wordt onder meer besteed aan onderzoek naar een vaccin en naar nieuwe medicijnen tegen resistente varianten van de malariaparasiet. Gates gaf ook geld uit aan de zoektocht naar een goedkoop vaccin tegen SARS-CoV-2.
De Foundation heeft met de Rockefeller Foundation, enkele bedrijven (waaronder Dow Chemical) en de Noorse regering tientallen miljoenen dollars gestoken in de Svalbard Global Seed Vault. In een enorme bunker in een berg bij Longyearbyen op Spitsbergen zullen miljoenen zaden voor gewassen als graan, rijst en maïs worden opgeslagen om de 'diversiteit' voor de toekomst te waarborgen.
In 2005 ontving Gates samen met zijn vrouw de "Persons of the year"-prijs, een initiatief van TIME Magazine. Gates verklaarde dat hij na zijn dood al zijn geld aan liefdadigheid zal geven en dus niet aan zijn kinderen.
Op 15 juni 2006 kondigde Gates aan dat hij in 2008 zou stoppen met zijn werkzaamheden bij Microsoft. Op 6 januari 2008 gaf de 52-jarige miljardair zijn laatste grote toespraak in Las Vegas. Met een gillend slotakkoord op zijn plastic Microsoft-gitaar nam Bill Gates ´s avonds afscheid van de Consumer Electronics Show (CES). De CES is de grootste vakbeurs op het gebied van consumentenelektronica in Las Vegas.
Elf keer opende de topman de beurs voor ICT- en elektronicafabrikanten met zijn visie op de nieuwe Microsoft-plannen. Deze keer had Gates maar één belangrijke aankondiging: hij ging zich na de zomer wijden aan zijn leven als filantroop, samen met zijn vrouw Melinda en de hulp van een lange rij beroemde vrienden voor de Bill &amp; Melinda Gates Foundation. Zijn rol als "chief software architect" zou worden overgenomen door Ray Ozzie. 27 juni 2008 was Gates' laatste werkdag. Hij bleef nog wel aan als voorzitter en adviseur van de onderneming. In maart 2020 maakte hij bekend dat hij ook zou vertrekken uit de raad van bestuur.
Rijkste man ter wereld.
Volgens Forbes was Gates twaalf jaar lang de rijkste man ter wereld, van 1996 tot 2007 (met uitzondering van 1997) en in 2014 opnieuw. Forbes schatte zijn vermogen in 2007 op $ 56 miljard. In juli 2007 rapporteerde de "Seattle Post" echter dat de Mexicaanse telecomtycoon Carlos Slim de plek van de rijkste man ter wereld had overgenomen met een vermogen van $ 67 miljard. De uitgaven aan liefdadigheid door Bill en Melinda Gates via de "Bill &amp; Melinda Gates Foundation" hebben hier zeker een rol in gespeeld.
Bill Gates' vermogen werd in maart 2012 op 61 miljard dollar geschat. Hij was daarmee de rijkste mens in de Verenigde Staten, en stond tweede op de lijst van rijkste mensen ter wereld.
In mei 2013 raamde persagentschap Bloomberg zijn vermogen op 72,7 miljard dollar, wat hem op hun "Bloomberg Billionaires Index" opnieuw de rijkste mens ter wereld maakte. In dezelfde maand zette ook Forbes hem opnieuw bovenaan de lijst van rijkste mensen, met een geschat vermogen van 69,9 miljard dollar.
In maart 2014 schatte Forbes het vermogen van Gates op $ 76 miljard, waarmee hij wederom de rijkste man ter wereld zou zijn. Carlos Slim zou op een tweede plek staan met $ 72 miljard.
Volgens Bloomberg en Forbes stak Jeff Bezos, onder meer de baas van Amazon, Gates voorbij. Bezos is anno 2020 de rijkste persoon ter wereld, met een fortuin van 115,60 miljard Amerikaanse dollar. Hij was de eerste persoon die meer dan 100 miljard dollar vergaarde.
Privéleven.
In 1994 trouwde hij met Melinda French. Zij hebben drie kinderen. Op 3 mei 2021 kondigden Bill en Melinda Gates aan na 27 jaar hun huwelijk te beëindigen.

</doc>
<doc id="23890" url="https://nl.wikipedia.org/wiki?curid=23890" title="Air France">
Air France

Air France (AF, ook AFR, Compagnie Nationale Air France) is de nationale luchtvaartmaatschappij van Frankrijk en de grootste netwerkmaatschappij binnen de holding Air France-KLM. Het hoofdkwartier is op luchthaven Charles de Gaulle bij Parijs.
Het bedrijf vervoerde tussen april 2002 en maart 2003 42,9 miljoen passagiers. De omzet was 12,7 miljard euro. Air France heeft vliegroutes naar 230 steden en heeft 69.553 werknemers in dienst. De luchtvloot bestaat uit 226 toestellen, waarvan 2 vrachtvliegtuigen. Air France maakt deel uit van de Skyteam Alliantie. De IATA-code is AF.
Geschiedenis.
Air France is gesticht op 7 oktober 1933 door een fusie van Air Orient, Compagnie Générale Aéropostale, Société Générale de Transport Aérien (SGTA), de eerste Franse luchtvaartmaatschappij, gesticht door Lignes Aériennes Farman in 1919), Air Union en CIDNA (Compagnie Internationale de Navigation). Air France had uitgebreide routes door heel Europa, maar ook naar de Franse koloniën in Noord-Afrika en elders. Het bedrijf werd in 1946 genationaliseerd. De Compagnie Nationale Air France ontstond door een wet, aangenomen op 16 juni 1948. De overheid bezat 70% van de nieuwe onderneming. Halverwege 2002 was dit aandeel teruggelopen tot 54%.
Air France was in 1949 een van de oprichters van SITA (Société Internationale de Télécommunications Aéronautiques).
Op 30 september 2003 maakten Air France en KLM bekend dat zij een alliantie aangaan waaruit de holding Air France-KLM is ontstaan. Onder de holding zijn KLM en Air France beide actief als netwerkmaatschappij.
Vloot.
De vloot van Air France bestaat uit de volgende toestellen (september 2024):
Airbus A380.
Air France maakte in 2001 bekend dat het een bestelling had geplaatst voor de "superjumbo" Airbus A380. Het eerste vliegtuig werd geleverd op 30 oktober 2009, waarmee Air France de eerste Europese gebruiker was van de A380. Dit eerste vliegtuig had een route van Parijs naar New York. Sindsdien zijn er nog negen andere superjumbo's geleverd, zodat Air France er tien in bezit had. Deze werden gebruikt voor de drukbezochte routes naar Tokio, Johannesburg, Shanghai (Pudong airport), Washington D.C., Los Angeles en New York (J.F. Kennedy airport). Op 20 juni werd de A380 voor het laatst ingezet.

</doc>
<doc id="23891" url="https://nl.wikipedia.org/wiki?curid=23891" title="Turkmenistan">
Turkmenistan

Turkmenistan (uitspr.: [tʏrkˈmeniˌstɑn]), ook als Toerkmenistan gespeld, officieel Republiek Turkmenistan (Turkmeens: "Türkmenistan Respublikasy"), is een land in Centraal-Azië dat grenst aan Kazachstan, Oezbekistan, Afghanistan, Iran en de Kaspische Zee. Het land heeft een oppervlakte van 488.100 km² en telde in 2020 ruim 5,5 miljoen inwoners. De hoofdstad is Asjchabad.
Van 1924 tot 1991 was Turkmenistan een onderdeel van de Sovjet-Unie als een van de socialistische sovjetrepublieken ("Toerkmenskaja Sovjetskaja Sotsiallistitsjeskaja Respoeblika").
Geschiedenis.
Vroege tot vroegmoderne geschiedenis.
Tijdens de bronstijd ontwikkelde zich in Turkmenistan de Oxuscultuur rond de rivier Amu Darja. Later werd het gebied onder de naam Margiana deel van het Perzische Rijk: eerst onder de dynastie der Achaemeniden, later onder de Sassaniden. De Oğuzen, een Turkse stam, migreerden in de achtste eeuw vanuit Mongolië naar Centraal-Azië en namen daar de naam Türkmen aan.
In de 11e eeuw trok een aantal Turkse nomadenstammen onder leiding van de Seldjoeken naar Perzië en Klein-Azië, waar ze zich vestigden op gronden die geschikt waren voor veeteeltnomadisme. Zij traden in Klein-Azië op als ghazi's (strijders voor de islam), waarbij de christelijke buurlanden Georgië, Armenië en het Byzantijnse Rijk werden aangevallen. Het Byzantijnse gebied (= het huidige Turkije) werd door hun toedoen veroverd, geïslamiseerd en geturkificieerd.
Van de 16e tot de 19e eeuw werden de oostelijke gebieden van Perzië voortdurend geplaagd door Turkmeense roofovervallen. Hieraan kwam pas een einde door de inlijving van hun woongebieden bij het Russische Rijk in 1885.
Russische overheersing.
Het gebied viel in 1881 na de val van de Toerkmeense vesting Gök Tépé aan het Russische Rijk. Het werd als Oblast Transkaspië deel van het Generaal-gouvernement Turkestan.
In 1918 werd er een Transkaspische regeringsraad opgericht. In 1922 werd Transkaspië onderdeel van de Turkestaanse Autonome Socialistische Sovjetrepubliek.
In 1924 richtten Stalin en de communisten de Turkmeense Communistische Partij (SSR) en de Turkmeense Socialistische Sovjetrepubliek op, bestaande uit delen van Turkestan en van de chanaten Bochara en Chiva. Op 13 mei 1925 werd de Turkmeense Socialistische Sovjetrepubliek toegelaten tot de Unie van Socialistische Sovjetrepublieken (Sovjet-Unie). Gedurende de jaren twintig en dertig was de communist Nedirbaj Ajtakov (1894-1938) de sterke man. Deze kwam echter om tijdens de stalinistische zuiveringen van de jaren dertig. Sindsdien hadden de stalinisten het in Turkmenistan voor het zeggen.
Op 5 oktober 1948 werd de staat getroffen door een zeer zware aardbeving. Het aantal slachtoffers was lang onduidelijk, maar in 2007 meldde een Turkmeense overheidsinstantie dat de aardbeving 176.000 mensen het leven kostte. Dit komt overeen met meer dan 10% van de toenmalige bevolking.
In 1969 werd Mohammed Nazar Gapoerov eerste secretaris van de TCP. Hij zou tot 1985 aan de macht blijven. Turkmenistan werd een van de belangrijkste katoenproducenten voor de USSR. De veeteelt werd (en wordt) gedomineerd door de schapenhouderij. In 1985 werd Saparmurat Niazov, de voormalige Turkmeense premier, eerste secretaris van de TCP. Ondanks het feit dat de meeste Centraal-Aziatische partijleiders tijdens de glasnost van Michael Gorbatsjov het veld moesten ruimen, kon Niazov gewoon blijven zitten. Op 19 januari 1990 werd Niazov tevens voorzitter van de Opperste Sovjet van Turkmenistan (en daarmee "de facto" president).
Onafhankelijkheid (1991 - heden).
Tijdens de augustuscoup van 1991 waarbij Gorbatsjov het veld moest ruimen en die tijdelijk hardliners aan de macht bracht, zweeg Niazov. Toen Gorbatsjov 3 dagen na de coup weer de macht in handen kreeg, wist Niazov dat de USSR ophield te bestaan. Niazov werd op 27 oktober 1990 tot president van Turkmenistan gekozen en Niazov transformeerde van stalinist tot nationalist. Op 27 oktober 1991 verklaarde Turkmenistan zich onafhankelijk, wat op 8 december 1991 door Moskou werd erkend.
In 1992 schafte Niazov de TCP af en verving haar door de "Democratische Partij van Turkmenistan" (DPT). Daarnaast schafte hij het ambt van premier af en begon hij als autocraat te regeren. Oppositieleiders werden al in een vroeg stadium na de onafhankelijkheid gevangengezet en de pers werd gecensureerd. In 1993 schonk Niazov zichzelf de titel "Turkmenbashi" ('Leider der Turkmenen').
Niazov introduceerde allerlei buitenissige zaken in Turkmenistan: de "Ruchnama" ('Boek van de Ziel'), een boek waarin hij zijn filosofie uiteen heeft gezet (een mengeling van islamisme, socialisme en nationalisme, met een hoog spiritueel gehalte), alsook het "permanente presidentschap" (sinds 1999 was Niazov 'president voor het leven') en het voor ieder huishouden verplicht stellen van het hijsen van de nationale vlag bij zonsopkomst en strijken van de nationale vlag bij zonsondergang (iedere dag opnieuw). Ook prijkt het gelaat van de president op alle bankbiljetten.
Hij voerde een feestdag in ter ere van zijn ouders en ook feestdagen voor de meloen en het tapijt. Schoolmeisjes werden verplicht een bontmutsje te dragen. Ook is het sinds augustus 2005 verboden te playbacken, ook in besloten kring.
De persoonsverheerlijking van de "Turkmenbashi" nam ongewone vormen aan. Hij hernoemde steden, vliegvelden, de maand januari en zelfs een meteoriet naar zijn naam. Bezoekers worden geconfronteerd met verheerlijking van zijn persoon in teksten, opschriften en staatsieportretten.
Net als zijn Oezbeekse ambtgenoot Islom Karimov gaf Niazov blijk van afkeer van het islamitisch fundamentalisme. Zo achtte hij bijvoorbeeld het laten staan van een baard verdacht en dit werd dan ook om 'hygiënische redenen' verboden. Het praktiseren van religie kwam ook onder druk te staan. Zo zijn onder Niazovs regering verschillende religieuze gebouwen, zoals moskeeën, kerkgebouwen en hindoetempels in beslag genomen en/of gesloopt. De grote Kiptsjakmoskee die door Niazov werd geopend in 2004 in Asjchabad bevat naast verzen uit de Koran ook teksten uit Niazovs Ruchnama. Verder moeten moskeeën kopieën van de Ruchnama hebben en worden imams geïnstrueerd om teksten uit dit boek te gebruiken in hun preken.
Op 21 december 2006 overleed Niazov. Zijn taken werden overgenomen door vicepremier Gurbanguly Berdimuhamedow. Parlementsvoorzitter Ovezgeldy Atayev, die in principe waarnemend president zou moeten worden, werd buiten spel gezet door een strafzaak, die kort na de dood van Niazov tegen hem werd aangespannen. Op 11 februari 2007 werden presidentsverkiezingen gehouden, waarbij de bevolking kon kiezen uit zes kandidaten, die allemaal behoorden tot de naaste kennissenkring van Niazov. Berdimuhamedow was volgens de grondwet uitgesloten van deelname, maar de volksraad hief deze beperking op en riep - evenals de vijf andere presidentskandidaten - iedereen op om op Berdimuhamedow te stemmen, waarna hij met bijna 90% van de stemmen werd verkozen tot nieuwe president van Turkmenistan. Een van zijn beloften was het vrij toegankelijk maken van het internet, waarop kort daarna het eerste internetcafé in de hoofdstad Asjchabad opende.
Berdimuhamedow werd op 12 februari 2012 herkozen met 97% van de stemmen. Waarnemers uit voormalige Sovjetstaten bevestigden dat de verkiezingen democratisch waren verlopen, Europese waarnemers weigerden een delegatie te sturen.
Het Turkmeense parlement nam op 12 februari 2022 een resolutie aan waarin vervroegde verkiezingen werden aangekondigd, die op de daaropvolgende 12 maart werden gehouden. Serdar Berdimuhamedow, zoon van de toenmalige president, werd met 72,97% van de stemmen verkozen tot zijn vaders opvolger. Turkmenistan werd daarmee, na Azerbeidzjan, de tweede voormalige Sovjetstaat die een dynastieke opvolging kende.
Mensenrechten en godsdienstvrijheid.
De islam en de Russische orthodoxie zijn de enige toegestane godsdiensten in Turkmenistan. In 1999 werden een kerk van de zevendedagsadventisten en een tempel van de Hare Krishna-beweging van overheidswege gesloten.
Volgens verscheidene groeperingen, waaronder Amnesty International en Human Rights Watch, worden de mensenrechten zoals de godsdienstvrijheid in Turkmenistan ernstig geschonden.
Verkiezingen in 2008.
De eerste parlementaire verkiezingen voor de Mejlis (Turkmeens parlement) werden gehouden op 14 december 2008, met een tweede ronde gepland op 28 december 2008. Verder was er een herverkiezing op 8 februari 2009. Het aantal senaatszetels nam toe van 65 tot 125 op 26 september 2008. Het waren de eerste verkiezingen sinds de Turkmenen onafhankelijkheid verwierven. In de grondwet werd ook opgenomen dat meerdere partijen, en dus andere partijen dan de Democratische Partij van Turkmenistan, mee mochten doen aan de verkiezingen. Toch werden verder geen andere oppositiepartijen opgestart, en aangezien slechts een deel van het land mag stemmen, verkleinde dat de kansen voor de oppositie aanzienlijk. In 2010 herhaalde president Gurbanguly Berdimuhamedow dat de Turkmeense grondwet het toestaat om meerdere partijen op te richten en hij spoorde de burgers aan hun initiatieven te melden. Het is onduidelijk of de partijen echt oppositie zullen mogen voeren, of dat zij net zoals de oppositie in de naburige Centraal-Aziatische staten enkel de macht van de president zullen gaan ondersteunen.
Achtergrond.
Ongeveer 90% van de 288 kandidaten voor de 125 zetels waren leden van de DPT, en 10% was lid van aanverwante belangengroepen. Verder lieten bijna alle kandidaten zich uit in het voordeel van toenmalig president Gurbanguly Berdimuhamedow.
Etnische minderheden, zoals de Oezbeekse minderheid, kregen geen toestemming om kandidaten mee te laten doen aan de verkiezingen. Human Rights Watch zei over de verkiezingen: "[de] omstandigheden zijn niet in orde om een vrije en eerlijke verkiezing te houden dat een eerlijke reflectie zou moeten zijn van wat de mensen willen."
De verkiezingen waren ook de eerste waarbij Turkmenen in het buitenland konden stemmen. Stembussen werden geopend in 27 steden, waaronder Wenen, Brussel, Moskou, Berlijn, Londen en Parijs.
Uitslagen.
Er waren 13 zetels te winnen in Asjchabad, 19 zetels in Ahal, 11 in Balkan, 26 in de Daşoguz, 26 in de Lebap en 28 zetels in de Mary. De centrale Turkmeense verkiezingscommissie heeft besloten om een tweede stemronde te houden voor de Mejlis.
Twee of meer kandidaten strijden in elk van de provincies om een zetel, en elke kandidaat heeft 50% van de stemmen nodig om een senaatszetel veilig te stellen. Een herverkiezing vindt plaats op 28 december 2008 en op 8 februari 2009. Op 22 december 2008 liet de Turkmeense stemcommissie weten dat in 1 gebied geen van de kandidaten de 50% kreeg en in een andere streek was de uitslag gelijk.
Geografie.
Turkmenistan grenst in het noordwesten aan Kazachstan (grens: 373 km) in het noorden aan Oezbekistan (1506 km), in het zuidoosten aan Afghanistan (697 km), in het zuiden aan Iran (888 km) en in het westen aan de Kaspische Zee (kustlijn: 669 km). Het land omvat ook nog een aantal eilanden in de Kaspische Zee.
Turkmenistan behoort grotendeels tot de Toeranlaagvlakte. 90% van de oppervlakte bestaat uit zandwoestijnen. De Karakoem is de grootste woestijn. Het land vertoont vrij weinig reliëf, afgezien van de gebergten aan de zuid- en oostgrens en in het noordwesten. Het hoogste punt van Turkmenistan is de Aýrybaba in het uiterste oosten (3138 meter), die deel uitmaakt van de Pamir.
In de woestijngebieden wisselen barchanen en lengteduinen af met zoutbodems (solontsjaks en takyrs). Op de hellingen van de gebergten hebben zich op löss de serozemi (grijze bodems) ontwikkeld (tot 1800 m), die bij irrigatie zeer vruchtbaar zijn. Boven de 1800 m bevinden zich donkere steppe- en weidebodems. De enige afwisseling in het landschap van woestijnen en bergsteppen vormen de oasen en rivierdalen: Tasjaoez, Tsjardzjooe, Mary, Asjchabad en enkele kleinere oasen tussen de Transkaspische spoorweg en de zuidgrens.
In het oosten van het land stroomt de Amoe Darja. De grote lagune in het noordwesten is Garabogazköl, een depressie die in de zomer droog komt te liggen.
Bevolking.
Taal.
Driekwart van de bevolking spreekt Turkmeens dat behoort tot de Turkse taalfamilie en de officiële taal van Turkmenistan is.
Religie.
De meerderheid van de bevolking (89%) hangt de soennitische richting van de islam aan. 9% van de bevolking is Russisch-orthodox. De Rooms-katholieke Kerk heeft een missio sui iuris in Turkmenistan met zetel in Asjchabad.
Bestuur.
Turkmenistan is een republiek. Het land werd op 27 oktober 1991 onafhankelijk van de Sovjet-Unie. Sinds 2022 is Serdar Berdimuhamedow de president. Turkmenistan is lid van de VN, het GOS, de OVSE, het IMF en de Wereldbank en is aangesloten bij het Partnerschap voor de Vrede van de NAVO.
Bestuurlijke indeling.
Turkmenistan is onderverdeeld in vijf provincies ("velayat"):
De provincies zijn zelf verdeeld in districten ("etrap") en steden ("şäher"). De districten zijn onderverdeeld in stadsdistricten, dorpen en plattelandsraden.
Economie.
Tot de Eerste Wereldoorlog waren de Turkmenen voornamelijk nomaden die van de veeteelt leefden. Thans zijn geïrrigeerde landbouw (katoen) en veehouderij (wol, Astrachan-wol) de belangrijkste bestaansbronnen. Het land is rijk aan bodemschatten, waaronder ozokeriet, aardolie (o.m. bij Nebit-Dag en Tsjeleken), aardgas, steenkool, zwavel en zout. In de Karakoem-woestijn zijn voorraden magnesium, mineralen en steenkool ontdekt, alsook ca. vijftig nieuwe zoutmijnen. De autosnelweg Asjchabad - Turkmenabad is in aanleg.

</doc>
<doc id="23895" url="https://nl.wikipedia.org/wiki?curid=23895" title="Kalium-argondatering">
Kalium-argondatering

Kalium-argondatering is een methode van radiometrische datering die gebruik maakt van radioactief verval van kalium naar argon. De halfwaardetijd van dit verval is ongeveer 1,28 miljard jaar. De methode is daarom geschikt voor de datering van zaken die enkele miljoenen tot enkele miljarden jaren oud zijn. Omdat kalium een belangrijk bestanddeel is van de aardkorst is de methode een van de belangrijkste dateringstechnieken in de geologie. Ze wordt voornamelijk gebruikt om de ouderdom van gesteenten en mineralen te bepalen.
Achtergrond.
Verval van kalium naar argon.
Kalium komt op Aarde vooral voor in de buitenste vaste laag van de planeet: de aardkorst. Het is een incompatibel, lithofiel element. Het is een van de tien meest voorkomende elementen in de aardkorst en maakt onderdeel uit van verschillende belangrijke gesteentevormende mineralen, zoals veldspaten, veldspaatvervangers, mica's, amfibolen en pyroxenen. Daarmee is de kalium-argonmethode toepasbaar op veel metamorfe en stollingsgesteenten. De dochterisotoop argon-40 is stabiel. Argon is een edelgas dat zich op Aarde vooral in de atmosfeer bevindt: het is een atmofiel element. In de aardkorst komt het zeer weinig voor. Dat betekent dat de kleine hoeveelheid argon die uit het verval van kalium ontstaat relatief makkelijk te meten is. 
Een deel van het in de natuur voorkomende kalium (gemiddeld iets meer dan een tienduizendste of 0,01%) bestaat uit de moederisotoop: kalium-40. Het vervalt tot argon door invanging van een elektron, of (veel minder vaak) door het afstoten van een positron:
Omdat argon een edelgas is maakt het geen chemische bindingen met het mineraal waarin het ontstaat. Wegens de grote radius van argon kan het bovendien niet uit kristalroosters ontsnappen. Het ontsnapt wel uit vloeibaar gesteente (magma). Als gesteente stolt bevat het daarom vrijwel geen argongas. Maar op het moment dat een mineraal uit het magma kristalliseert en afkoelt tot de sluitingstemperatuur zal al het door verval gevormde argon in het mineraal gevangen blijven.
Wel kan argon uit kristalroosters ontsnappen bij hoge druk of temperatuur. Als het gesteente aan hoge temperatuur en/of druk blootstaat (zoals tijdens een fase van metamorfose gebeurt) is er het risico dat de argon ontsnapt en de "klok" wordt teruggezet. Dit kan al gebeuren bij een temperatuur boven de 125°C, wat geologisch gezien niet erg hoog is. In zulke gevallen zal de methode een jongere ouderdom opleveren, namelijk die van de laatste fase van verhitting waarbij de sluitingstemperatuur werd overschreden.
Verval van kalium naar calcium.
Een belangrijke complicatie bij het kalium-argonsysteem is dat de moederisotoop kalium-40 behalve naar argon-40 ook naar calcium-40 vervalt. Deze vervalreactie verloopt als volgt:
Er is bij kalium-40 daarom sprake van "vertakt" verval. Het is onmogelijk te voorspellen of een kaliumatoom naar argon of naar calcium vervalt (net zoals het onmogelijk is het moment van het verval van een bepaald atoom te voorspellen). Maar de twee manieren van verval hebben elk hun eigen vervalconstante. Van een grote hoeveelheid kalium-40-atomen kunnen daarom wel de fracties voorspeld worden die na een bepaalde tijd naar elke dochter zijn vervallen. Ongeveer 11,2% van het totale verval gaat naar argon-40; de rest (88,8%) naar calcium-40. 
Het verval van kalium-40 levert twee potentiële methoden voor radiometrische datering, maar calcium-40 is in tegenstelling tot argon-40 alleen in uitzonderlijke gevallen bruikbaar, omdat het van nature al zeer veel voorkomt. Calcium heeft een nog hoger aandeel in de aardkorst dan kalium, en calcium-40 is bovendien het meest voorkomende isotoop van calcium (96,92% van alle calcium is calcium-40). Daarnaast is de hoeveelheid calcium die bij vorming in het gesteente aanwezig was vaak onduidelijk, maar groot ten opzichte van de hoeveelheid calcium die is ontstaan door verval. Het is veel lastiger om een zeer klein verschil in de verhouding van calciumisotopen te meten, dan een groot verschil in de verhouding van argonisotopen.
Methode.
Monsters en techniek.
Als aangenomen wordt dat alle argon in het kristalrooster gevangen is gebleven, kan de verhouding tussen kalium-40 en argon-40 gebruikt worden om de ouderdom van een monster te bepalen. Verschillende mineralen kristalliseren bij verschillende temperatuur en hebben een verschillende sluitingstemperatuur. Daarom hebben bijvoorbeeld een kaliveldspaat- en een biotietkristal in hetzelfde monster een verschillende ouderdom. In de oudere literatuur is vaak de totale hoeveelheid argon-40 in het monster gemeten. De methode is later verfijnd naar metingen van afzonderlijke mineralen.
Het monster waarvan de ouderdom moet worden bepaald wordt in twee delen geanalyseerd: in het ene deel wordt de hoeveelheid argon-40 bepaald en in het andere de hoeveelheid kalium-40. Voor de meting van argon wordt het monster in vacuüm gesmolten. Een bepaalde hoeveelheid gas van de stabiele isotoop argon-38 wordt aan het ontsnapte gas toegevoegd. Daarna wordt met massaspectrometrie de hoeveelheid argon-40 ten opzichte van argon-38 in het vrijgekomen gas bepaald.
De hoeveelheid kalium wordt bepaald in het andere deel van het monster, door middel van een kwantitatieve methode zoals röntgenfluorescentie, emissiespectrometrie of atomaire-absorptiespectrometrie. Meestal meet men niet de hoeveelheid kalium-40 zelf, maar in plaats daarvan de totale hoeveelheid kalium of het veel vaker voorkomende stabiele isotoop 39-kalium. Daarna gebruikt men de natuurlijke verhoudingen waarin kaliumisotopen voorkomen (de abundanties) om de hoeveelheid kalium-40 te berekenen.
Berekening van ouderdom.
De som van het door verval gevormde calcium-40 (40Ca*) en het door verval gevormde argon-40 (40Ar*) is:
Daarbij is 40K de hoeveelheid kalium-40 die in het monster aanwezig is; t de ouderdom van het monster; en λ de vervalconstante van kalium-40. Deze laatste constante is de som van de constante voor verval naar calcium (λβ-) en de constante voor verval naar argon (λec):
De totale vervalconstante λ bedraagt ongeveer 5,5492 × 10−10 per jaar, en de vervalconstante voor verval naar argon-40 is ongeveer 0,5755 × 10−10 per jaar.
De totale hoeveelheid argon-40 in een monster is de som van argon-40 dat door verval is ontstaan en ander in het monster aanwezige argon-40. Bij de kalium-argonmethode wordt aangenomen dat het laatste verwaarloosbaar is. Het product van het aanwezige kalium-40 en de fractie van kalium die naar argon vervalt geeft een formule voor de hoeveelheid in het monster aanwezig argon-40 bij een ouderdom t:
Deze formule kan omgeschreven worden om t - de ouderdom van het monster - te vinden. De relatie tussen de isotopenverhouding en de ouderdom van het monster is:
Zo kan de ouderdom van het monster berekend worden nadat men de hoeveelheid van de moederisotoop (40K) en dochterisotoop (40Ar*) vastgesteld heeft.
Complicaties en correcties.
In gesteenten jonger dan een paar miljoen jaar is normaal gesproken nog erg weinig argon-40 aanwezig. Vervuiling met argongas uit de atmosfeer is dan een toenemend probleem. Ondanks het vacuüm raakt het monster tijdens de procedure enigszins vervuild met argon uit de atmosfeer. Daarom wordt de hoeveelheid argon-36 in het monster ook bepaald. De natuurlijke verhouding tussen argon-36 en argon-40 wordt dan gebruikt om te corrigeren voor argon-40 dat uit de atmosfeer in het monster is gekomen.
Verder gaat de aanname dat er bij kristallisatie helemaal geen argon in mineralen aanwezig is niet helemaal op. Dat betekent dat de gemeten ouderdom met de methode vaak iets te hoog uitvalt. Dit probleem wordt opgelost door verschillende kaliumhoudende mineralen in hetzelfde monster te meten en een isochron op te stellen. Daarbij is de aanname dat alle mineralen bij kristallisatie dezelfde hoeveelheid argon insloten. Uit de richtingscoëfficiënt van het isochron kan de ouderdom van het monster berekend worden zonder invloed van de niet door verval ontstane argon in het monster.
Een ander probleem is dat bij grotere monsters mogelijke alteratie van het gesteente een rol kan spelen. Kalium is op geologische schaal een zeer mobiel element. Bij alteratie wordt het gesteente al snel verrijkt in kalium, waardoor de kalium-argonmethode een te lage waarde oplevert. Om deze onzekerheden en problemen het hoofd te bieden werd argon-argondatering uitgevonden, als verbetering van de methode van kalium-argondatering. Ook is de methode verfijnd door een laser te gebruiken om het monster te verhitten, waardoor een kleiner deel van het monster geanalyseerd kan worden.
Toepassing.
Het radio-isotoop argon-40 werd in 1938 ontdekt door Lyman T. Aldrich en O.A. Nier. Sindsdien is de methode van
kalium-argon uitgegroeid tot een van de meest gebruikte dateringsmethoden in de geologie, naast uranium-lood. De beste resultaten worden verkregen voor gesteenten van enkele tientallen miljoenen jaren oud - dat wil zeggen uit het Tertiair. Typisch bedraagt de foutmarge van de metingen in dat geval enkele duizenden jaren.
Hoewel kalium-argondatering voornamelijk wordt gebruikt in de geologie, zijn er enkele uitzonderingen. Door kalium-argondatering van vulkanische aslagen in de Olduvaikloof (Tanzania) is de ouderdom van vroege mensachtigen bepaald. In 2013 werd door het onbemande voertuig Curiosity voor het eerst een gesteente op Mars gedateerd, gebruikmakend van de kalium-argonmethode.
Ondanks zulke successen worden met name oudere (jaren 1960-1970) dateringen met kalium-argon in twijfel getrokken. Nadat problemen met sommige ouderdomsbepalingen aan het licht kwamen is de kalium-argonmethode verbeterd. Om de betrouwbaarheid te vergroten wordt de methode samen met andere methodes gebruikt, zoals uranium-lood, uranium-thorium, renium-osmium of argon-argon.
Een methode om recentere voorwerpen van organische oorsprong te dateren is de koolstof 14-methode.

</doc>
<doc id="23898" url="https://nl.wikipedia.org/wiki?curid=23898" title="Alitalia">
Alitalia

Alitalia, formeel Alitalia — Società Aerea Italiana S.p.A., was tot 14 oktober 2021 de nationale luchtvaartmaatschappij van Italië. De maatschappij maakte deel uit van de luchtvaartalliantie SkyTeam. Na een faillissement heeft Alitalia per 15 oktober 2021 de vluchten gestaakt. Deze worden voortgezet door een nieuwe luchtvaartmaatschappij met de naam ITA Airways (ITA).
Geschiedenis.
Alitalia werd gesticht in 1946. De maatschappij vervoerde in dat jaar al meer dan tienduizend passagiers. De eerste vlucht vond plaats tussen Turijn en Rome; deze werd uitgevoerd met het eerste toestel van de vloot, een Fiat G-12 Alcione, bestuurd door Virginio Reinero. De eerste internationale vlucht vond in 1948 plaats tussen Milaan en diverse steden in Zuid-Amerika.
Alitalie vervoerde ongeveer 25 miljoen passagiers per jaar en vloog vanaf twee hubs in Italië: Rome Fiumicino en Milaan Malpensa.
21e eeuw.
In 2000 werd een aanstaande fusie tussen KLM en Alitalia afgeblazen, maar na jarenlange alleengang van Alitalia en grote verliezen (geschat op € 1 miljoen per dag), gaf uiteindelijk op 27 december 2007 de Italiaanse regering Prodi Alitalia toestemming om exclusieve onderhandelingen te beginnen met de Air France-KLM combinatie over de overname van de aandelen van de Italiaanse staat in Alitalia (49,5% van het totaal).
Een van de controverses die moesten worden opgelost was het plan van Air France de Milanese luchthaven Malpensa te elimineren als een van Alitalia's twee hubs. Met de ingang van het zomerschema per 1 april 2008 was deze controverse al grotendeels opgelost, omdat zeer veel vluchten (vooral internationaal en intercontinentaal) waren verplaatst van Malpensa naar Rome. De SEA (afhandelingsmaatschappij op de luchthaven Malpensa) had hiervoor geprobeerd een claim in te dienen wegens verlies van inkomsten door het vertrek van Alitalia. Inmiddels stortten veel andere luchtvaartmaatschappijen zich op het ontstane gat op Malpensa, waaronder veel lowcostmaatschappijen maar ook bijvoorbeeld Lufthansa. Een andere controverse betrof de inefficiency van het bedrijf. Elke overnamekandidaat zou de behoefte hebben om te snijden in het ruime personeelbestand, maar vond de bonden dan natuurlijk tegen zich.
Op 17 maart 2008 gaf de Italiaanse regering haar goedkeuring aan een bod van Air France-KLM om de maatschappij over te nemen, maar op 2 april 2008 trok Air France/KLM zich alsnog terug uit de onderhandelingen. Als reden gaven zij de onredelijke eisen van de vakbonden. De vakbonden van hun kant speelden op de sentimenten in de samenleving en met name voor hun gevoeligheden ten aanzien van de kiezersgunst (Italië koos een nieuw parlement op 13 en 14 april).
Op 8 april verklaarde de raad van bestuur dat Alitalia slechts € 170 miljoen in contanten over had en dat het bedrijf op korte termijn de vluchten alleen voort kon zetten indien het een financiële injectie kreeg.
De parlementsverkiezingen van 13 en 14 april leverden een winst op van het rechtse blok onder Silvio Berlusconi. Tijdens de verkiezingsstrijd had hij reeds verscheidene malen verklaard dat Alitalia in Italiaanse handen moest blijven. Na de verkiezingen vroeg hij aan de Italiaanse demissionaire regering van Prodi om een lening van 300 miljoen euro te verstrekken aan Alitalia. Gezien de verkiezingsuitslag voldeed Prodi aan deze wens, waardoor het leven van Alitalia werd gerekt tot het einde van 2008. De vraag bleef echter of de Europese Commissie een dergelijke staatssteun zou accepteren. Ondertussen bevestigde Berlusconi keer op keer dat hij Alitalia overeind wilde houden en het liefst in Italiaanse handen. De kandidaten voor overname waren toen Air One (met steun van diverse Italiaanse banken) en het Russische Aeroflot. Berlusconi noemde zelfs nog als mogelijkheid een overname door de Italiaanse spoorwegen (waarin de staat een groot aandelenpakket had) als mogelijkheid.
De Europese Unie onderzocht of deze lening van de regering Alitalia niet een oneerlijk voordeel geeft ten opzichte van andere luchtvaartmaatschappijen, en heeft andere maatschappijen om commentaar gevraagd.
De regering van Berlusconi had de Italiaanse bank "Intesa Sanpaolo SpA" opdracht gegeven om met een plan te komen om Alitalia te verkopen. De regering had tevens bij decreet bepaald dat de wettelijke plicht om aandeelhouders inzicht te geven in de pogingen om het bedrijf te verkopen was opgeschort. Als gevolg hiervan werd het verhandelen van aandelen van Alitalia met ingang van 4 juni 2008 gestopt. In augustus 2008 vroeg Alitalia uitstel van betaling aan.
Doorstart 1.
Op 22 augustus 2008 werd het consortium Compagnia Aerea Italiana opgericht. Enkele dagen later maakten de eigenaren van CAI, waaronder de bank Intesa Sanpaolo, bekend dat ze van plan waren om delen van het failliete Alitalia op te kopen en samen te voegen met Air One. In oktober 2009 werd bekend dat CAI € 1,1 miljard had geboden voor het merk 'Alitalia' en enkele onderdelen. Deze reddingsoperatie kostte de Italiaanse regering zo’n € 4 miljard. De overheid nam de afvloeiingskosten van het personeel voor haar rekening en nam alle schulden over. Na afronding van de transactie in december 2008 en de aankoop van Air One, werd op 13 januari 2009 het uitvoeren van vluchten hervat. Eén dag later werd bekendgemaakt dat Air France-KLM voor € 322 miljoen een aandeel van 25% in het nieuwe Alitalia had gekocht. Air France-KLM kreeg daarbij ook de optie om na 2013 haar aandeel te vergroten. In november 2012 besloot Air France-KLM deze optie niet uit te oefenen.
In februari 2013 leende Alitalia € 150 miljoen bij zijn aandeelhouders. Air France-KLM neemt hieraan deel met een bedrag van € 37,5 miljoen, hetgeen overeenkwam met het belang van 25% dat het Frans-Nederlandse concern had. De converteerbare lening kan aan het einde van de looptijd worden omgezet in aandelen. Alitalia zit dringend om kapitaal verlegen door de aanhoudende economische crisis in Europa en de hoge brandstofprijzen. In december 2013 heeft Alitalia een aandelenemissie afgerond die het bedrijf € 300 miljoen heeft opgeleverd. Het Italiaanse staatspostbedrijf kocht voor € 75 miljoen aan aandelen. Air France-KLM, dat tot de kapitaalverhoging 25% van Alitalia bezat, had niet meegedaan en zag hierdoor zijn belang verwateren. Alitalia zal ook zo'n 2.600 werknemers ontslaan om de jaarlijkse kosten met 200 tot 400 miljoen euro te drukken. Met deze opbrengst nam de kans dat de luchtvaartmaatschappij nog zeker een jaar kan blijven vliegen toe. Alitalia moet verder zoeken naar een partner voor een duurzamere toekomst en Etihad Airways heeft al interesse getoond.
Na maanden onderhandelen nam Etihad Airways een belang van 49% in Alitalia. Etihad betaalde ongeveer € 400 miljoen voor het pakket aandelen en zou verder € 560 miljoen in de maatschappij investeren. Alitalia laat 2200 medewerkers afvloeien om uit de verliezen te komen. Begin augustus 2014 werden de details van het volledige reddingsplan bekendgemaakt. Het werd bevestigd dat Etihad Airways € 560 miljoen ging investeren en hiervoor in ruil 49% van de aandelen in handen kreeg. De andere aandeelhouders stopten € 300 miljoen eigen vermogen in het bedrijf. Verder werd er voor € 600 miljoen aan schulden geherstructureerd en verstrekten de banken nieuwe kredieten ter waarde van € 300 miljoen. Alle activiteiten werden gestroomlijnd en Alitalia verwachtte in 2017 weer winst te zullen boeken.
Het winstherstel verliep trager dan verwacht. Alitalia kampte met hevige concurrentie van prijsvechters en de hogesnelheidstreinen. In 2016 leed Alitalia een verlies van € 500 miljoen en in het eerste kwartaal van 2017 nog eens € 200 miljoen. In maart 2017 werden extra maatregelen aangekondigd met de bedoeling om Alitalia in 2019 weer winstgevend te doen zijn. De kosten gingen binnen drie jaar met 1 miljard euro op jaarbasis naar beneden. Hiervan werd een derde gerelateerd aan personeelskosten en zo’n 2000 medewerkers verliezen hun baan. Verder wordt de vloot voor de korte afstanden met 20 toestellen ingekrompen en de rest van de besparingen komen van andere maatregelen. Alitalia heeft de ambitie de omzet met 30% te laten groeien naar € 3,7 miljard in 2019. Medio april stemden de werknemers tegen de reorganisatieplannen. Op 11 mei 2017 ging het bedrijf wederom failliet.
Doorstart 2.
Nadat het faillissement was uitgesproken ging een speciale staatscommissie op zoek naar een nieuwe eigenaar voor de luchtvaartmaatschappij. De regering stelde een overbruggingskrediet van 600 miljoen euro voor zes maanden beschikbaar, zodat de maatschappij tijdelijk kon doorvliegen terwijl naar een nieuwe eigenaar werd gezocht. In januari 2018 werd bekend dat Lufthansa en easyJet de beste kansen maken om het Italiaanse bedrijf in te lijven.
In april 2018 startte de Europese Commissie (EC) een onderzoek naar de duur en hoogte van een noodkrediet dat Alitalia ontving van de Italiaanse overheid. Sinds 2 mei 2017 stond Alitalia onder toezicht en kreeg het aanvankelijk een noodlening van € 600 miljoen van de Italiaanse staat gevolgd door nog eens € 300 miljoen in oktober 2017. De EC vond de termijn te lang, normaal is zes maanden, en onderzocht verder of het krediet niet meer was dan het strikt noodzakelijke. In september 2021 oordeelde de EC dat Alitalia in 2017 voor € 900 miljoen aan illegale staatsteun heeft gekregen. Dit moet, met rente, worden terugbetaald aan de Italiaanse staat.
Na de Italiaanse verkiezingen in maart 2018 spraken de twee regeringspartijen, de Vijfsterrenbeweging en Lega Nord af de verkoop tegen te houden. Ze vonden dat het luchtvaartbedrijf een staatsmaatschappij moeten worden of ze wilden in ieder geval een meerderheidsbelang behouden.
Door de coronapandemie en de negatieve financiële consequenties voor de luchtvaartsector besloot de Italiaanse regering in maart 2020 de verkoopplannen van Alitalia op te geven en de maatschappij te nationaliseren. Het verkoopproces begon in mei 2017 en verliep uitermate moeizaam. De overheid reserveerde direct een bedrag van € 500 miljoen voor steun aan de sector, waarvan het grootste deel voor Alitalia was bestemd. De overheid verwachtte dat meer geld nodig zou zijn wilde Alitalia overleven.
In februari 2020 startte de EC een onderzoek naar ongeoorloofde staatssteun ter waarde van € 400 miljoen. In maart 2023 oordeelde de EC dat er inderdaad sprake was van ongeoorloofde staatssteun omdat geen enkele particuliere investeerder destijds de lening aan het bedrijf zou hebben verstrekt en de lening gaf Alitalia een concurrentie voordeel. Alitalia is inmiddels opgeheven en deze vordering komt bij de overige schulden te staan die uiteindelijk door de bewindvoerder wordt terugbetaald mits er voldoende middelen beschikbaar zijn.
In juli 2021 kreeg de regering toestemming van de EC voor een vergaande herstructurering. Alitalia zou de activiteiten staken per 15 oktober 2021. Een deel van de activiteiten zou worden doorgezet door een nieuwe luchtvaartmaatschappij met de naam Italia Trasporto Aereo (ITA Airways). Deze zou de operaties beginnen met 52 vliegtuigen en 2750 medewerkers. Alitalia had voor deze operatie zo'n 11.000 medewerkers en ook de hoge schuld van Alitalia aan de Italiaanse staat zou niet over gaan naar ITA. De gesprekken met de EC duurden zo'n zeven maanden voor er overeenstemming werd bereikt. ITA zou nog drie jaar staatsteun krijgen, beginnend met € 700 miljoen in 2021 en dalend naar € 250 miljoen in het laatste jaar 2023. ITA moest in ruil wel een aantal landingsrechten op de luchthavens van Rome en Milaan afstaan.
Resultaten.
Alitalia heeft de Italiaanse belastingbetalers zo’n € 6,5 miljard gekost sinds 2008, toen het van de ondergang werd gered door 20 Italiaanse bedrijven. Het aantal vervoerde passagiers schommelde rond de 24 à 25 miljoen per jaar. In 2011 was er nog een verbetering van de resultaten merkbaar ten opzichte van 2010, maar deze positieve lijn werd gekeerd in 2012. De onderneming kampte in dat jaar met een stagnerende economie en hoge brandstofprijzen. Ten slotte nam ze een extra afschrijving van € 91 miljoen op de vloot, wat het verlies in 2012 verder deed oplopen. In 2013 en 2014 leed Alitalia een totaal verlies van ruim € 1 miljard.
Per jaarultimo 2014 telde het bedrijf 11.839 medewerkers.
Vloot.
De vloot van Alitalia in november 2020 bestond uit de volgende vliegtuigen. Zie voor de regionale vloot: Alitalia CityLiner.

</doc>
<doc id="23899" url="https://nl.wikipedia.org/wiki?curid=23899" title="Uiver">
Uiver

Uiver is de naam van het Douglas DC-2 passagiersvliegtuig met de registratie PH-AJU van de Nederlandse vliegtuigmaatschappij KLM. Deze innovatieve, aluminium machine werd in 1934 een beroemdheid, zowel in Nederland als internationaal, door het winnen van de Melbourne race, maar ging nog in datzelfde jaar bij een vliegramp verloren.
Naam.
De KLM noemde haar vliegtuigen naar vogels waarvan de eerste letter overeenkomt met de laatste letter van het registratieteken. Zo heette de PH-AIP "Pelikaan" en de PH-AJA "Arend". Er werden zelfs vogels vernoemd die niet kunnen vliegen, zoals de "Haan" en de "Nandoe". Het vliegtuig PH-AJU was een probleem, want er was al een machine met de naam "Uil" en er was in het standaardnederlands geen andere vogelnaam met een U, totdat iemand op het idee kwam dat een ooievaar in het Betuws dialect "Uiver" heet.
Aflevering en eerste vlucht.
De eerste Douglas DC-2 werd op 28 maart 1934 door de KLM besteld. De "Uiver" had de typeaanduiding DC-2-115A en werd in de zomer van 1934 als achttiende DC-2 gebouwd door de Douglas Aircraft Company in Santa Monica (Californië) in de Verenigde Staten. Na acceptatie werd het toestel op 22 augustus 1934 overgevlogen naar New York en daar deels gedemonteerd om aan boord van het "s.s. Statendam" naar Rotterdam te worden vervoerd. Op 13 september 1934 kwam het schip daar aan. De machine werd naar het Rotterdamse vliegveld Waalhaven overgebracht. Na assemblage door de Technische Dienst van de KLM maakte het toestel op 19 september 1934 zijn eerste vlucht boven Nederlandse bodem. Op 28 september werd het "Uiver" gedoopt.
Het toestel baarde opzien door de toen moderne constructie van aluminium. Tot dan toe waren vliegtuigen van hout en deels bespannen met linnen. Na een aantal vliegrampen in de VS werd gezocht naar veiliger materialen. De KLM was zo enthousiast over de nieuwe aanwinst, dat zij onmiddellijk nog veertien DC-2's bij Douglas bestelde. Die zouden geassembleerd worden door Fokker, het bedrijf dat tot dan toe de voornaamste vliegtuigleverancier van de KLM was geweest.
Melbourne-race.
De "Uiver" werd in 1934 vooral beroemd door een vlucht van Mildenhall in Suffolk naar Melbourne in Australië. De "MacRobertson Londen - Melbourne" luchtrace werd georganiseerd om het eeuwfeest van Melbourne te vieren. De race duurde van 20 tot 24 oktober. De bemanning van de "Uiver" bestond uit gezagvoerder Koene Dirk Parmentier, eerste officier Jan Moll, boordwerktuigkundige Bouwe Prins en telegrafist Cornelis van Brugge. Aan boord waren drie passagiers, de Nederlanders P.M. Gilissen en R.J. Domenie en de Duitse pilote en journaliste Thea Rasche. Ook werd 190,5 kilogram bagage en post meegenomen.
Verloop van de race.
De "Uiver" won het handicapklassement van de race. Over 19 877 km had het toestel 90 uren en 17 minuten gedaan. In het algemeen klassement werd de "Uiver" tweede, na het duo C.W.A. Scott en Tom Campbell Black, dat de afstand in de rode De Havilland DH.88 Comet "Grosvenor House" in 71 uur had afgelegd. Als derde arriveerden Clyde Pangborn en Roscoe Turner in 92 uur 55 minuten met de Boeing 247, het metalen verkeersvliegtuig dat in de VS de rechtstreekse concurrent was van de Douglas DC-2.
Een van de bekendste gebeurtenissen tijdens de race was de noodlanding die de "Uiver" moest maken op het laatste traject tussen Charleville (Queensland) en Melbourne. Door het slechte weer was Parmentier genoodzaakt het vliegtuig op de paardenrenbaan van Albury aan de grond te zetten. Hij deed dit na een oproep van het plaatselijke radiostation voor automobilisten om de renbaan met hun koplichten te verlichten. De renbaan was echter erg moerassig en de volgende morgen moest het vliegtuig met man en macht naar een drogere plek worden gesjouwd voordat het voor de laatste 250 km naar Melbourne kon opstijgen. Opnieuw hielp de plaatselijke bevolking enthousiast mee.
In Australië waren vliegtuig en bemanning het middelpunt van een feestelijke huldiging. Op 21 november landde de "Uiver" weer in Nederland, waar opnieuw grootse feestelijkheden plaatsvonden.
"Uiver"-rage.
Na het succes in de Melbourne-race ontstond in Nederland een ware "Uiver"-rage. De bemanningsleden werden als helden gehuldigd. Er verschenen tal van memorabilia, zoals:
De "Uiver" werd ook het onderwerp van diverse liederen:
"Uiver"-passagier Thea Rasche (bijgenaamd "The flying Fräulein") gaf als verslaggeefster uit de eerste hand een enthousiast verslag van de luchtrace en van de kwaliteiten van de DC-2. Haar artikelen en foto's werden gepubliceerd in tal van tijdschriften over de gehele wereld en droegen daardoor bij aan de internationale waardering voor de prestaties van de KLM-bemanning en ook aan de promotie van het Douglas-product. Rasche werd in Melbourne gehuldigd als de enige vrouw die de race had volbracht, ook al was ze slechts passagier. Daarna reisde zij door naar de VS, waar zij opnieuw het middelpunt van huldigingen werd. Zij kreeg het erelidmaatschap van de Women's International Association of Aeronautics, een ontvangst door first lady Eleanor Roosevelt in het Witte Huis en een beker met het opschrift "Wings around the world for peace – won by Thea Rasche, 1934" uit handen van vliegenierster Amelia Earhart.
Ook passagier Roelof Jan Domenie hield een dagboek bij.
Einde van de "Uiver".
De ramp.
Op 20 december 1934, een maand na de terugkeer uit Australië, was de "Uiver" voor de tweede keer op weg naar Batavia. Het was een extra vlucht vanwege de kerst en er was veel reclame voor gemaakt zodat er 350 kg kerstpost aan boord was. Na een tussenstop in Caïro wilde gezagvoerder Willem Beekman, die sinds 1924 bij de KLM in dienst was en veel ervaring had op de Indië-route, niet vertrekken wegens de slechte weersomstandigheden. KLM-directeur Albert Plesman had gedreigd hem te ontslaan als deze prestigieuze vlucht vertraging kreeg, want het zou een enorme blamage zijn als de beroemde "Uiver" pas na de feestdagen met alle kerstpost in de kolonie zou aankomen.
Dus vertrok de "Uiver" toch, maar hij kwam nooit aan in Bagdad, de volgende halte. Door slecht weer verongelukte hij bij Ar-Rutbah (Rutbah Wells) in het Irakese deel van de Syrische Woestijn. Alle zeven inzittenden kwamen om: vier bemanningsleden (gezagvoerder Beekman, copiloot Van Steenbergen, boordwerktuigkundige Waalewijn en telegrafist Van Zadelhoff) en drie passagiers die na familiebezoek op de terugreis waren van Nederland naar Nederlands-Indië. Zij waren de krantenmagnaat Dominique Willem Berretty uit Bandoeng, de gezondheidswetenschapper Eduard Willem Walch, hoogleraar te Batavia, en de zakenman Jacob Thymen Kort uit Soerabaja. Een grafmonument voor gezagvoerder Beekman staat in Muiderberg, waar hij in 1936 werd herbegraven.
De "Uiver", het populairste KLM-vliegtuig aller tijden, heeft dus - tussen de eerste vlucht op 19 september en de crash op 20 december 1934 - slechts drie maanden voor de KLM gevlogen. De veertien bestelde DC-2's, waarvan de PH-AKG "Gaai" als eerste werd overgedragen op 22 maart 1935, kwamen bij de KLM in dienst toen de "Uiver" er al niet meer was. Ook de "Gaai" was geen lang leven beschoren: dit toestel verongelukte al na vier maanden, op 20 juli 1935, in zwaar onweer bij San Bernardino (Zwitserland), waarbij alle dertien inzittenden omkwamen. In Iran had de KLM drie dagen eerder ook al een DC-2 verloren, de PH-AKM "Maraboe", die uitbrandde zonder dat er doden vielen. Eind 1936 stortte de PH-AKL "Lijster" neer bij Londen (vijftien doden), in juli 1937 gevolgd door de PH-ALF "Flamingo" niet ver van Brussel (ook vijftien doden).
Het verongelukken van vijf vrijwel nieuwe DC-2's in nog geen drie jaar, met een verlies aan 50 mensenlevens in totaal, zorgde voor veel beroering bij pers en publiek. De euforie rond de "Uiver" was omgeslagen in kritiek op de KLM. Men vroeg zich af of de keuze voor het Amerikaanse product wel zo verstandig was geweest, maar directeur Plesman bleef achter deze beslissing staan.
Onderzoeken.
Na de vliegramp deden al snel complottheorieën over de toedracht de ronde. Een van de passagiers zou spionageactiviteiten hebben verricht voor Japan en daarom het doelwit van een aanslag of sabotage zijn geweest. Het ging om krantenman en roddelkoning D.W. Berretty, de bewoner van de "Villa Isola" in Bandoeng. Volgens een ander, nog opzienbarender verhaal zou hij een dochter van gouverneur-generaal B.C. de Jonge zwanger hebben gemaakt, waarna haar vader de in Irak gelegerde RAF-militairen zou hebben overgehaald de "Uiver" uit de lucht te schieten. Voor dergelijke fantasieverhalen bestond geen enkele serieuze aanwijzing en de officiële onderzoeken richtten zich dan ook op het slechte weer, de vliegeigenschappen van de DC-2 en de uitputtende omstandigheden waaronder de bemanningsleden hadden moeten werken. Niettemin zong het "Japanse spionnenverhaal" in 1984 opnieuw rond.
De ramp met de "Uiver" is onderzocht door dr. ir. H.J. van der Maas, hoofd van de afdeling Vliegtuigen van de Rijks Studiedienst voor de Luchtvaart (RSL, 1919-1937). Hij had in de herfst van 1934, dus al voor de ramp, onderzoek gedaan naar de stabiliteits- en besturingskenmerken van de DC-2. Hij arriveerde op 26 december op de plek des onheils. Op 8 januari 1935 bracht hij zijn eerste verslag uit aan de Luchtvaartdienst (LVD), gevolgd door het definitieve rapport op 5 februari 1935. Zijn conclusie was:
Latere schriftelijke rapporten zijn nooit gepubliceerd. Zij werden in 1992 door historicus Herman Dekker bij de toenmalige Raad voor de Luchtvaart teruggevonden. Ook een onderzoekscommissie van de KLM onder leiding van M.C. Moes (Hoofd-Inspecteur Dienst Amsterdam-Batavia) heeft ter plaatse onderzoek gedaan. Leden van deze commissie waren onder anderen de bekende gezagvoerders Gerrit J. Geysendorffer (die met de Pander "Postjager" met veel pech ook aan de Melbourne-race had deelgenomen) en Leendert Sillevis. De laatstgenoemde had samen met Beekman tijdens een eerdere vlucht boven de Ardennen problemen ondervonden met de "Uiver", die met moeite in de hand te houden was en zelfs even onbestuurbaar was geweest. 
De RSL had sinds 1931 een Permanente Ongevallen Commissie (POC) onder voorzitterschap van de Directeur Luchtvaartdienst E.Th. de Veer. Er waren nog drie leden, onder wie Van der Maas, die het eerste onderzoek had verricht. Om de objectiviteit van het onderzoek naar het verongelukken van de "Uiver" te waarborgen kreeg de POC op 7 februari 1935 een gewijzigde samenstelling met als voorzitter vice-admiraal jhr. G.L. Schorer. Het onderzoek bevestigde de conclusies in het rapport van Van der Maas. Op grond van de conclusies van de commissie en de onderzoeken van de KLM en Douglas zelf werd het ontwerp van de nog te bouwen DC-2's op een aantal punten gemodificeerd en werden de al bestaande exemplaren dienovereenkomstig aangepast.
Naar aanleiding van de rapporten over het neerstorten van de "Uiver" en de vele andere vliegtuigongelukken in die periode kwam de overheid tot het inzicht dat een strakke greep op het luchtverkeer noodzakelijk was voor de veiligheid. Een commissie onder voorzitterschap van staatsraad D.A.P.N. Koolen deed aanbevelingen voor onder meer regulering van en toezicht op het vliegverkeer boven Nederland, de benoeming van een Raad voor de Luchtvaart die onderzoek kon laten doen op basis van een Luchtvaartrampenwet en de invoering van een werk- en rusttijdenbesluit voor de bemanningen. Deze verbeteringen werden vanaf 1937 doorgevoerd.
De tweede "Uiver".
In 1983 werd een DC-2 vanuit de Verenigde Staten naar Antwerpen en vervolgens per ponton naar Nederland vervoerd om te worden getoond in een documentaire. Dit exemplaar was in 1934 gebouwd voor de US Navy. Op 18 december 1983 begon dit toestel aan een herhaling van de vlucht naar Melbourne. Op 5 februari 1984 bereikte het vliegtuig de eindbestemming, en op 31 maart 1984 keerde het, vertraagd door motorpech in Riaad, terug op Schiphol. De bemanning bestond uit gezagvoerder Jan Plesman (kleinzoon van Albert Plesman en neef van Jan Leendert Plesman), co-piloot Fred Schouten en de boordwerktuigkundigen Bonne Pijpstra en Ton Degenaars (1948-2006). Na afloop werd het toestel ontmanteld en per boot teruggezonden naar de nucleair fysicus en vliegtuigenverzamelaar Colgate W. Darden III in Lexington (South Carolina), die sinds 1968 de eigenaar was.
In 1999 kon een daartoe opgerichte stichting deze DC-2 alsnog aankopen na een crowdfunding-actie. Het was een van de acht nog bestaande DC-2's en een van de twee nog luchtwaardige. Het vliegtuig, dat in het Nationaal Luchtvaart-Themapark Aviodrome op Lelystad Airport staat opgesteld, kreeg de naam en het oude kleurenschema van de eerste "Uiver". Ook de oorspronkelijke registratie PH-AJU is op het toestel aangebracht, hoewel het officieel staat ingeschreven in het Amerikaanse burgerluchtvaartregister onder de registratie NC39165. Dit vliegtuig is op 9 juli 2005 door zijn landingsgestel gezakt bij het taxiën op marinevliegveld Den Helder. Nadat het door vrijwilligers was opgeknapt, was het toestel in juni 2007 weer vliegklaar.

</doc>
<doc id="23900" url="https://nl.wikipedia.org/wiki?curid=23900" title="Jesse Owens">
Jesse Owens

James Cleveland (Jesse) Owens (Oakville, Alabama, 12 september 1913 – Tucson, Arizona, 31 maart 1980) was een Amerikaanse atleet, die vier gouden medailles won bij de Olympische Spelen van 1936 in Berlijn.
Biografie.
Als zevenjarige aan het werk.
Owens was de zoon van Henry en Emma Owens en was de zevende van in totaal elf kinderen. Zijn vader, de zoon van een slaaf, werkte op een katoenplantage. Op zevenjarige leeftijd moest ook Jesse gaan werken. Twee jaar later verhuisde het gezin naar Cleveland. Zijn bijnaam Jesse kreeg hij van een leraar op de lagere school, die hem verkeerd verstond toen hij als zijn naam J.C. Owens opgaf.Hij werd ontdekt door zijn turnleraar Charles Riley. Riley bood de jonge Jesse Owens aan om hem te trainen, maar dat bleek eerst onmogelijk, omdat Jesse moest bijklussen bij een kruidenier voor zijn ouders. Riley bood aan om 's ochtends te trainen en Jesse ging akkoord.
De knaap bleek een wonderkind te zijn en vele universiteiten probeerden hem in te lijven. Uiteindelijk koos hij voor de Staatsuniversiteit van Ohio. Toch kreeg hij hier te maken met racisme, dat hem dwong in 'zwarte' gelegenheden te eten en te slapen. Hij kreeg ook geen beurs, dus bleef hij bijklussen bij de kruidenier.
Zes wereldrecords in 45 minuten.
Volgens Amerikaanse atletiekkenners leverde Owens zijn indrukwekkendste prestatie in 1935. Tijdens een wedstrijd in de "Big Ten Championships" in Ann Arbor verbeterde hij binnen 45 minuten op vier atletieknummers in totaal zes wereldrecords; bij het verspringen en op drie loopnummers, de 100 en 220 yd (tevens een WR voor de 200 m) en de 220 yd horden (tevens een WR voor de 200 m horden). Zijn wereldrecord verspringen zou 25 jaar niet verbeterd worden. In 1936 verbeterde hij het wereldrecord op de 100 m tot 10,2. Het zou twintig jaar duren voor zijn record opnieuw werd gebroken.
OS in Berlijn: viermaal goud.
Owens mocht naar de Olympische Spelen van 1936 in Berlijn. Adolf Hitler greep deze Spelen aan als propagandamiddel voor zijn nationaalsocialistische politiek. De nadruk werd gelegd op prestaties van de zogenoemde arische sporters, die als übermenschen werden gezien. In dit verband moet dan ook het 'sprookje' worden gezien, dat Hitler geweigerd zou hebben Owens de hand te schudden na diens overwinning op de 100 meter sprint. In werkelijkheid schudde Hitler op de eerste dag van de Spelen slechts de hand van de Duitse winnaars. Toen hem vanuit de organisatie van de Spelen het verzoek bereikte om óf alle winnaars de hand te schudden, óf geen een, koos Hitler voor het laatste. Weliswaar had Hitler inderdaad voortijdig het stadion verlaten, maar het was derhalve nooit de bedoeling geweest dat hij de winnaars zou feliciteren. Owens zelf merkte hierover op: "Ik werd niet uitgenodigd om Hitler de hand te schudden, maar ik werd ook niet uitgenodigd op het Witte Huis om de president de hand te schudden."
Jesse Owens won in Berlijn goud op de 100 m, de 200 m, het verspringen en met de 4 × 100 m-estafetteploeg. Aanvankelijk had hij geen negatieve indruk van het regime in Nazi-Duitsland: hij mocht er gaan en staan waar hij wilde, terwijl hij terug in de Verenigde Staten weer achter in de bus moest zitten. Zelfs na zijn triomfantelijke ticker-tape parade in New York moest hij de goederenlift van het Waldorf-Astoria Hotel gebruiken om zijn eigen erereceptie bij te kunnen wonen.
Het leven na de Spelen.
Na Berlijn veranderde het leven van Jesse Owens drastisch. De Amerikaanse Atletiekfederatie onder leiding van Avery Brundage eiste namelijk van hem dat hij deelnam aan meetings in Duitsland, Engeland en Zweden. Hij liep in zeven dagen tien races, nog afgezien van het aantal vertesprongen. Hij vermagerde zienderogen en liep psychisch en emotioneel op zijn tandvlees. De AAU wilde echter van geen wijken weten, want Owens was bijzonder veel geld waard, al merkte hij daar voor zichzelf niets van — hij streed immers volgens de olympische eed. Toen Owens ten slotte, totaal vermoeid als hij was, weigerde mee te gaan naar Stockholm, deed de AAU hem ogenblikkelijk in de ban: er volgde automatisch een schorsing. Terwijl hij deze uitsluiting aanvocht, oefende hij bij de legendarische filmacteur-tapdanser Bill (Bojangles) Robinson. Ook werd hij intussen uitgeroepen tot Amerikaans atleet van het jaar. De AAU hield echter voet bij stuk en bevestigde haar eigen vonnis. Er zat voor Owens niets anders op dan zijn talent te gelde te maken. En zo werd hij een bezienswaardigheid tijdens evenementen en in de pauze van baseballwedstrijden. Hij sprintte voor grof geld tegen paarden, honden, treinen, ijsschaatssters en baseballspelers.
Schulden door faillissement.
Naast deze nogal uitzonderlijke, vernederende vorm van geld verdienen zocht hij ook naar een wat meer reguliere manier. Een van zijn eerste banen was instructeur van een gokpaleis, waar hij 130 dollar per maand verdiende. Daarna stapte hij in het zakenleven. Te goeder trouw leende Owens zijn naam en financiële verantwoordelijkheid aan een keten van filialen van een kledingreinigingsbedrijf. Toen dit failliet ging, zat Owens met een forse schuld van 114.000 dollar opgescheept.
Kosmopoliet.
Na de oorlog ging het in financieel opzicht beter met hem. Hij startte in 1950 een publicrelationsbureau en trok vele sponsors aan. Voor deze sponsors ontwikkelde hij zich tot een soort van entertainer. Later evolueerde hij tot een kosmopoliet, die overal de Amerikaanse waarden van vrijheid en democratie uitdroeg. Bij de vijftiende verjaardag van de Spelen van Berlijn, op 15 augustus 1951, werd hij in het Olympisch Stadion door 75 duizend Duitsers als een held ontvangen. Burgemeester Walther Schreiber sprak bij die gelegenheid de historische woorden: 'In 1936 weigerde Hitler je de hand te schudden. Vandaag zal ik dat rechtzetten door ze allebei vast te nemen en in de lucht te houden.'
In 1976 werd hij door president Ford onderscheiden met de Medal of Freedom, een van de hoogste Amerikaanse onderscheidingen. Vier jaar later overleed hij, op 66-jarige leeftijd, aan de gevolgen van kanker. In 2012 werd hij opgenomen in de IAAF Hall of Fame.
Privéleven en gezin.
Owens en Minnie Ruth Solomon ontmoetten elkaar op de Fairmount Junior High School in Cleveland toen hij vijftien jaar oud was en zij dertien. Ze hadden gedurende de gehele schooltijd verkering met elkaar en Ruth beviel in 1932 van hun eerste dochter, Gloria. Zij trouwden in 1935 en kregen nog twee dochters: Marlene (geboren in 1937) en Beverly (geboren in 1940).
Owens' levensverhaal is te lezen in "The Jesse Owens Story", dat in 1984 onder dezelfde naam werd verfilmd.

</doc>
<doc id="23907" url="https://nl.wikipedia.org/wiki?curid=23907" title="De Digitale Stad">
De Digitale Stad

De Digitale Stad (DDS) was een Nederlands Freenet, dat op 15 januari 1994 van start ging in de gemeente Amsterdam.
Initiatief.
De Digitale Stad was een initiatief van cultureel centrum De Balie in Amsterdam en het computerblad Hack-Tic (waaruit de internetprovider XS4ALL is ontstaan). Een van de oprichters was Marleen Stikker. Bij de oprichting waren er ongeveer driehonderd particulieren in Nederland die thuis toegang tot internet hadden, internet was voorbehouden voor ‘net-aristocraten’ waarbij beheersing van net-etiquette (nettiquette) een voorwaarde was om te kunnen participeren. DDS streefde naar een laagdrempelig internet met toegang voor iedereen. Met een modem kon men via DDS een gratis account krijgen met e-mail, toegang tot internet en ruimte voor een homepage. In Amsterdam kwamen er publieke terminals waarmee iedereen het net op kon.
De Digitale Stad was aanvankelijk bedoeld als experiment voor tien weken. De gemeenteraadsverkiezingen van maart 1994 vormden de aanleiding. Het experiment was onder meer gericht op het verkleinen van de kloof tussen burgers en politici, maar dit werd geen succes, daar de politici wegbleven.
DDS werd gevormd naar het voorbeeld van The Well alsmede naar Amerikaanse en Canadese Freenets. Terwijl deze een regionale gemeenschap als doelgroep hadden, heeft DDS deze regionale beperking niet aangemoedigd. The Well is bij het grote publiek bekend geworden door het boek The Virtual Community van Howard Rheingold.
Stichting DDS.
Toen de periode van tien weken was verstreken, bleek DDS dermate populair geworden dat voortzetting van het project welhaast onvermijdelijk was. Slechts in de aanvangsperiode werd DDS financieel gesteund door de gemeente Amsterdam. Later moest DDS zich in toenemende mate zelf financieel bedruipen, onder meer door het bouwen van websites, het verzorgen van hostingservices en het bouwen van applicaties. In 1995 werd de structuur van DDS geformaliseerd door het oprichten van een stichting. Organisatorisch werd DDS in 1995/96 in twee stukken opgedeeld: een zakelijk deel dat voor de inkomsten zorgde en een publiek gedeelte waar vanuit de voorzieningen voor de leden werden geleverd.
Het zakelijk gedeelte kende een aantal grote klanten waaronder het Ministerie van Onderwijs en de Gemeente Amsterdam. Binnen het publieke gedeelte werd succesvol geëxperimenteerd met allerlei internettechnieken.
De stad als metafoor.
DDS hanteerde de metafoor van de stad om de toen voor velen nog onbekende cyberspace inzichtelijk te maken. In versie 1, met een unix command-prompt interface, kon je post ophalen op het "postkantoor", de spaarzame links naar buiten konden worden benaderd via het "station". Om "burgers" kennis te laten maken met een virtuele wereld werd in versie 2 met een MOO een "Metro" gebouwd, De Digitale Metro. Versie drie had een grafische interface met pleinen, winkels en huizen. Leegstaande "huizen" konden worden gekraakt en er verschenen grote "themapleinen", zoals het Onderwijsplein, het Vrouwenplein, het Gezondheidsplein en het Homoplein. Organisaties en bedrijven huurden een "winkel" aan zo'n themaplein die een link was naar een door DDS gebouwde website.
Het succes van "de" digitale stad was aanleiding tot oprichting van meer digitale steden waaronder de Digitale Stad Eindhoven (DSE), Digitale Stad Leiden (DSL), Digitale Stad Vlaardingen (DSV) en zelfs digitale dorpen, waarvan Lopik in 1995 het eerste was.
De beperkingen van de metafoor kwamen in zicht toen uit de gebruikers - "burgers" van De Digitale Stad geheten - een steeds luidere roep om een democratisch bestuur van hun stad klonk. Projectleider Marleen Stikker, die in de media veelal als "burgemeester" werd omschreven, voelde hier echter niets voor.
DDS City BV.
In 1999 werd DDS via een "managementbuy-out" verzelfstandigd. De toenmalige directeur van de Stichting De Digitale Stad, Joost Flint kocht samen met medewerker Chris Göbel DDS op, die daarna in vier BV's werd opgedeeld. Een deel van DDS werd in 2000 verkocht aan de Britse Telecom- en internetbedrijf Energis. Per 1 januari 2012 is DDS samengegaan met IT-Ernity dat in augustus 2018 overgenomen is door TransIP.
De echte Digitale Stad en de Digitale Metro.
Na de ondergang van de oude DDS is De echte Digitale Stad (DeDS) opgericht met de bedoeling de taken en doelstellingen van de oude DDS voort te zetten. DeDS begon in augustus 2001, werkt volledig op basis van vrijwilligerswerk en verstrekt net als de oude DDS gratis e-mail en webruimte voor persoonlijk gebruik. Anno 2018 bestaat DeDS nog steeds met duizenden gebruikers.
De Digitale Metro, voortgezet door vrijwilligers, werd na de verzelfstandiging van DDS ondergebracht bij XS4ALL en sinds 2007 bij Slik.
Unesco Memory of the World.
Op donderdag 18 mei 2023 is bij de Uitvoerende Raad van Unesco besloten dat De Digitale Stad samen met 64 andere documentair erfgoed collecties wordt toegevoegd aan het internationale Memory of the World register.

</doc>
<doc id="23908" url="https://nl.wikipedia.org/wiki?curid=23908" title="John Wallis">
John Wallis

John Wallis (Ashford, 22 november 1616 - Oxford, 28 oktober 1703) was een Engelse wiskundige.
Wallis werd in 1616 geboren als zoon van John Wallis, een dominee uit Ashford, en diens tweede vrouw Joanna Chapman. Op 13-jarige leeftijd vond de jonge Wallis zichzelf rijp voor de universiteit; hij studeerde aan de Universiteit van Cambridge. In zijn jeugd kwam John Wallis niet in aanraking met wiskunde, aangezien die toen als onbelangrijk beschouwd werd en niet gegeven werd op goede scholen. Wel behaalde hij goede resultaten voor de vakken Grieks, Latijn en Hebreeuws. Pas in 1631 leerde Wallis van zijn broer de beginselen van de wiskunde, en begon hij als hobby wiskundeboeken te lezen. Ondertussen studeerde hij door in allerlei vakken, zoals anatomie en sterrenkunde. Wallis werd aalmoezenier, maar bleef doorstuderen.
Wallis was goed in cryptografie, en ontcijferde in tijden van oorlog verschillende gecodeerde boodschappen. Dit was het begin van zijn wiskundige carrière. Wallis verliet de kerk omdat hij trouwde, en werd hoogleraar in Oxford. Hier kwam hij in aanraking met een regelmatig bij elkaar komende groep wetenschappers, die later het Royal Society zouden vormen, en begon hij serieuze interesse in de wiskunde te krijgen.
Wallis schreef boeken en deed ontdekkingen op wiskundig gebied. Ook bestudeerde hij het werk van verscheidene wiskundigen, onder wie Kepler, Cavalieri, Roberval, Torricelli en Descartes.
Wallis' bekendste werk was "Arithmetica infinitorum", dat hij in 1656 publiceerde. Hierin liet hij zien hoe algebraïsche methoden konden worden toegepast in meetkundige situaties (in navolging van Descartes), zoals het berekenen van de oppervlakte van gebieden die door krommen werden begrensd. Hij deed voorbereidend werk in de differentiaal- en integraalrekening. Met behulp van patronen in eindige processen zocht hij formules voor oneindige processen. Hij was een voorbeeld voor vele wiskundigen, zoals Newton, die voortbouwde op Wallis' differentiaal- en integraalrekening. Ook bewijst hij in het boek de formule:
Dit wordt het Wallis-product genoemd.
In "Tract on Conic Sections" (1655) beschrijft hij de krommen die ontstaan als je een kegel met een vlak doorsnijdt (de kegelsneden) als eigenschappen van algebraïsche coördinaten. Ook ontwikkelde hij nieuwe technieken in de stijl van Descartes op analytisch gebied. Ook was hij de eerste die het symbool formula_2 gebruikte. Dit symbool staat voor oneindig. Hij gebruikte het symbool ook in zijn Wallis-product.
In 1665 ontvangt Wallis van Christiaan Huygens een brief over zijn analyse van meetkundige krommen. Tevens legt Huygens kort uit wat zijn werk met de telescoop inhoudt en geeft in een anagram weer dat hij een belangrijke ontdekking heeft gedaan. Het anagram luidt:
In de juiste volgorde staat hier:
In "Treatise on algebra" (1688) verklaart hij het werk van Harriot, en maakt het toegankelijker. Hij bekritiseert Descartes, en beweert dat zijn kennis van algebra geheel aan Harriot te danken is. Ook werkt hij met negatieve en complexe getallen. Hierbij laat hij zien dat formula_3 exact drie geheeltallige uitkomsten heeft.
Verder gaf Wallis boeken uit van onder anderen de Griekse wiskundigen Ptolemeus, Aristarchus en Archimedes. Hij schreef ook verscheidene niet-wiskundige boeken, die over religie, grammatica en logica gaan.
Wallis heeft veel gedaan voor de wiskunde, vooral op het gebied van de algebra. Hij heeft een formule voor de cosinus en de sinus bedacht.
Hij probeerde een bewijs te vinden voor het parallellenpostulaat van Euclides met behulp van de andere 4 postulaten, maar dit is hem nooit gelukt. Pas in de 19e eeuw bleek dat dit onmogelijk is.
Ook heeft Wallis veel gedaan met betrekking tot regeloppervlakken waaronder de ontwikkeling van de Wig van Wallis
Wallis had veel aanhangers, maar ook tegenstanders zoals Thomas Hobbes, met wie hij een levenslang meningsverschil had. 
John Wallis overleed in 1703.

</doc>
<doc id="23910" url="https://nl.wikipedia.org/wiki?curid=23910" title="Vlad Dracula">
Vlad Dracula

Vlad III, bijgenaamd Vlad de Spietser of Vlad Dracula (Sighișoara, november/december 1431 – Boekarest, december 1476) was vorst van Walachije in 1448, van 1456 tot 1462 en in 1476. Tijdens zijn regeerperioden verzette hij zich sterk tegen de Turken en de uitbreiding van het Ottomaanse Rijk. Vlad was een uiterst bloeddorstig heerser. Hij was berucht voor het spietsen van mensen, een gewoonte waaraan hij zijn bijnaam "Țepeș" ("spietser") te danken heeft. Vlad verloor de strijd tegen de Turks-Ottomaanse grootheerser Fatih Sultan Mehmed Hân. Hij is onthoofd en zijn hoofd werd wekenlang tentoon gesteld in Konstantiniyye (Istanbul). Hij is hoogstwaarschijnlijk de historische figuur waaraan Bram Stoker de naam van de romanfiguur Dracula ontleende.
Eerste jaren.
Vlad III werd in 1431 geboren in Sighișoara als derde zoon (zijn broers waren Mircea en Radu) van Vlad II van Walachije, een ridder van de Orde van de Draak, een Hongaarse orde onder leiding van keizer Sigismund. Zij vochten tegen de Turken. Het symbool van deze orde was een draak. De vader van Vlad was dracul (draak) en Vlad zelf dracula (zoon van dracul). Later werd Vlads naam in verband gebracht met de duivel. Dracul komt van het Latijnse woord draco (draak). In het modern Roemeens betekent drac(ul) duivel. In het hedendaagse Roemeens is het dragon.
In 1442 sloot Vlads vader een overeenkomst met de Ottomaanse sultan Murat II. De Ottomanen zouden hem militair ondersteunen tegen de Hongaarse veldheer Janos Hunyadi en bij het heroveren van de Walachijse troon, ten gunste van het betalen van een jaarlijkse belasting aan de Ottomanen. Als extra garantie voor de overeenkomst liet Vlads vader twee van zijn zonen, Vlad zelf en Radu, verblijven bij de Ottomanen als politieke gevangenen. Bij de Ottomanen verbleven Vlad en Radu eerst in het fort van Eğrigöz (provincie Kutahya) en daarna in de toenmalige Ottomaanse hoofdstad Edirne. Ondanks het feit dat Vlad en Radu samen met de zoon van Murat II, de toekomstige Turkse Sultan Mehmet II, een elite-opleiding kregen aan het hof zou dit grote gevolgen hebben voor de rest van zijn leven. De gevangenneming vond Vlad een dermate grote vernedering dat hij een immense hekel zou krijgen aan de Turken. Ook was hij het oneens met zijn vaders samenwerking met de Ottomanen. Immers, zijn vaders oorspronkelijke taak als lid van de orde van de draak was juist het bestrijden van de Ottomanen. Anders verging het met Radu, die zich bekeerde tot de islam en bevriend raakte met Mehmet II. Radu zou later door Mehmet II benoemd worden tot legeraanvoerder bij het Ottomaanse Janitsarenkorps.
Heerser van Walachije.
In 1448 grepen concurrerende bojaren, met hulp van Janos Hunyadi, naar de troon van Walachije door Vlads vader en broer Mircea te vermoorden. Vlads vader werd onthoofd, terwijl Mircea blind werd gemaakt en levend werd begraven. Janos Hunyadi zette zijn marionet Vladislav II op de troon. Hierop werd Vlad vrijgelaten en hielpen de Turken hem de troon van Walachije te heroveren. Als zeventienjarige jongen besteeg hij de troon. Maar na twee maanden vielen de Hongaren hem aan en besteeg Vladislav II wederom de troon. Vlad werd verdreven en keerde weer terug naar het Ottomaanse rijk naar de stad Edirne.
In Edirne bleef Vlad niet lang en hij besloot om naar Moldavië te gaan. Daar verbleef hij zeven jaar aan het hof bij zijn oom Bogdan II en werd hij goede vrienden met zijn neef Stefanus III. Toen zijn oom door een rivaal vermoord werd, moest Vlad wederom vluchten. Samen met zijn neef Stefanus week Vlad noodgedwongen uit naar Transsylvanië, dat onderdeel was van Hongarije en samen zochten ze bescherming bij dezelfde man die verantwoordelijk was voor de dood van Vlads vader, Janos Hunyadi. Toen Vlad zich voor Hunyadi presenteerde, zag Hunyadi wel iets in Vlad, die grote kennis over het Ottomaanse rijk had en die de Ottomaanse sultan intens haatte. Hij nam hem in dienst als zijn adviseur.
In 1453 werd Constantinopel veroverd door de Ottomaanse sultan Mehmet II, die deze stad tot zijn hoofdstad maakte. In de jaren erna begon Mehmet II zijn opmars te maken naar Hongarije. Omdat de Ottomanen steeds machtiger werden, besloot Vladislav II in 1456 een pro-Turkse koers te volgen, tot ongenoegen van Janos Hunyadi. Vlad kreeg van Janos Hunyadi toestemming om Vladislav van de Walachijse troon te stoten. Terwijl Hunyadi met zijn leger naar Belgrado trok om de Ottomanen bij de slag van Belgrado te bevechten, viel Vlad met een kleiner leger Walachije binnen. Het lukte Vlad om Walachije te veroveren en hij nam wraak op Vladislav door hem voor zijn open graf zijn eigen grafrede voor te laten lezen om hem daarna koelbloedig te vermoorden. In Belgrado wist Hunyadi de Ottomaanse opmars te stoppen, echter kort hierna stierf Vlads beschermheer Hunyadi en werd hij opgevolgd door zijn zoon Matthias Corvinus.
Toen Vlad op de troon kwam, richtte hij zijn aandacht eerst op de bojaren, die verantwoordelijk waren geweest voor de dood van zijn vader en broer. De voortdurende machtsstrijd van de bojaren om de Walachijse troon had vele slachtoffers gemaakt. Vlad verzon een list om de bojaren uit de weg te ruimen. Hij organiseerde een feestmaal en nodigde alle bojaren hierbij uit. Tijdens het feestmaal werden de oude bojaren ter plekke op palen gespietst, terwijl hun zonen aan het werk werden gezet bij de bouw van Vlads nieuwe kasteel. Dit was het Poenari-kasteel nabij de rivier Argeș. Ze moesten werken totdat ze doodvielen. Degenen die overleefden werden alsnog gespietst. 
Tijdens zijn heerschappij over Walachije stelde Vlad zich bijzonder streng op tegenover zijn eigen bevolking. Misdaden werden zwaar bestraft. Vlads bevelen dienden direct opgevolgd te worden op straffe des doods.
In 1457 hielp Vlad zijn neef Stefanus III om de troon van Moldavië terug te veroveren. Vlad leverde hem 6000 ruiters als militaire ondersteuning tegenover Petru Aron, de man die zijn oom Bogdan II, de vader van Stefanus III, vermoord had. Petru Aron werd na twee veldslagen overwonnen, waarna Stefanus III de macht over nam in Moldavië en de nieuwe woiwode werd.
Oorlog met de Ottomanen.
In 1459, toen de dreiging van de Ottomanen weer sterker werd, riep paus Pius II op voor een nieuwe kruistocht tegen de Ottomanen bij het congres te Mantua. In deze kruistocht zag de paus de voornaamste rol weggelegd voor Matthias Corvinus en daarom gaf de paus hem 40.000 gouden munten. Dit bedrag zou genoeg zijn om een heel leger op te richten, maar Corvinus besteedde dit geld voor zijn privé-uitgaven. Vlad, die ook gehoor gaf aan de oproep van de paus, verbond zich met Corvinus.
In 1459 zond Mehmet II zijn diplomaten naar Vlad om bij Vlad aan te dringen de jaarlijkse belasting te betalen. De betaling hiervan had vertraging opgelopen. Toen de Ottomaanse diplomaten bij Vlad verschenen, weigerde Vlad te betalen. Vlad gebood vervolgens de diplomaten om respectvoller voor hem te zijn door hun tulbanden voor hem af te zetten. Toen de diplomaten dit weigerden, gaf Vlad zijn soldaten het bevel de tulbanden op de hoofden van de diplomaten vast te spijkeren, waardoor de diplomaten stierven. 
Toen het nieuws van dit incident Mehmet II bereikte, stuurde hij zijn naar de islam bekeerde Griekse secretaris Thomas Katavolenos (ook bekend onder zijn Turkse naam Yunus bey) naar Vlad om in het ontstane conflict te bemiddelen. Katavolenos werd vergezeld door Hamza bey met een leger van 23.000 man. In het begin speelde Vlad het spelletje mee door Katavolenos in zijn kasteel te ontvangen. Katavolenos vertelde Vlad, dat om de relatie met de Ottomanen te herstellen, Mehmet de levering van 500 jongens voor zijn janitsarenleger eiste. Vlad ging akkoord en ging ook akkoord Katavolenos te vergezellen naar Mehmet in Constantinopel. Echter, nadien lokte hij het Ottomaanse leger samen met Katavolenos en Hamza bey in een hinderlaag en vermoordde ze allemaal door ze te spietsen. Hamza bey werd hierbij op de hoogste paal gespietst.
Kort daarna, in de winter van 1462, stak Vlad de Donau over naar Bulgarije en richtte een ware slachting aan bij de daar wonende Turken en islamitische Bulgaren. Als antwoord hierop, richtte Mehmet II een leger op van 60.000 soldaten en 30.000 irregulieren, waarmee hij in lente van 1462 naar Wallachije trok. Hiermee begon de oorlog tussen Vlad en de Turken. Tijdens deze oorlog wist Vlad de Turken enkele flinke nederlagen te bezorgen, maar doordat de Turken veel sterker waren, verloor hij.
Legendes zeggen, dat bij de belegering van Vlads kasteel door de Ottomanen, Vlads vrouw zelfmoord pleegde door van een toren in de rivier Argeș te springen. Vlad zelf wist te vluchten en belandde in Transsylvanië waar hij hulp hoopte te krijgen. Maar het tegendeel gebeurde en Vlad werd gevangengenomen door Corvinus, op basis van een valse beschuldiging dat Vlad een verbond met de Ottomanen had gesloten.
Laatste jaren.
Vlad bracht 14 jaren in gevangenschap door in Visegrád. Na lang aandringen bij Corvinus, ook onder meer door Stefanus III, wist Vlad in de gunst te komen bij Corvinus. Corvinus wou Vlad vrijlaten op voorwaarde dat hij tot het katholicisme zou bekeren en met de nicht van Corvinus zou trouwen. Vlad ging hiermee akkoord. Hij hertrouwde met Ilona Szilágyi, de nicht van Corvinus, en verwekte bij haar twee zonen.
In 1476 deed Vlad, met hulp van Stefanus III, weer een inval in Walachije en besteeg weer de troon. Maar hij moest het meteen weer opnemen tegen het grote Turkse leger. Ten slotte sneuvelde hij om onbepaalde redenen in 1476. Hoe hij precies aan zijn einde is gekomen is niet duidelijk. Ook hier zijn de verhalen pas later opgetekend. Sommige bronnen zeggen dat een verrader zich onder het gevolg van Vlad bevond en hem vermoordde vlak voordat hij de Turken zou verslaan. Andere maken er melding van dat een van zijn eigen mensen hem per ongeluk heeft gedood toen Vlad zich als Turk had vermomd.
Volgens de Ottomaanse overlevering zou hij vermoord en onthoofd zijn door de Ottomanen, op het slagveld in de buurt van Boekarest. De Ottomanen zouden zijn hoofd overgebracht hebben naar Constantinopel, waar het tentoongesteld zou zijn door het op een paal te zetten op de muur van het Ottomaanse paleis. Onduidelijk is of dit verhaal waar is of dat het Turkse propaganda betreft.
Zijn graf bevindt zich in het klooster van Snagov, in de buurt van Boekarest, nabij het Snagovmeer.
De militaire legende.
Na een campagne om de Turken te verjagen, zijn zij achter Vlad aangekomen met een leger van 60.000 manschappen en 30.000 vrijwilligers (gewone burgers die geen soldaat van beroep waren). Vlad had 40.000 manschappen onder zijn bevel en vluchtte terug naar zijn hoofdstad. Onderweg riep hij de bevolking op eveneens te vluchten en vervolgens liet hij de steden platbranden en de bronnen vergiftigen. Op die manier hadden de Turken geen eten of drinken op hun strafexpeditie tegen Vlad. Deze tactiek van de verschroeide aarde zorgde voor een extreem laag moreel bij de Turken, dat nog dieper zonk toen Vlad zijn meest legendarische actie uitvoerde: de Nachtaanval.
Met een kleine groep ruiters viel Vlad (naar verluidt in de kleding van zijn tegenstander) het kamp binnen in een poging Mehmet II, de aanvoerder van het Turks leger, te doden. De aanslag mislukte, maar de aanval op zich was een groot succes. De volgende dag besefte Mehmet dat zijn aangeslagen manschappen het niet lang meer zouden uithouden en hij rukte meteen op naar de hoofdstad, waar hem de lugubere verrassing wachtte van 23.000 gespietste Turken. Dit was de genadeklap voor het Turkse moreel. Mehmet raakte dermate ontzet door het aanzicht van zijn gespietste troepen, dat hij het Turkse leger liet terugtrekken. Na deze gebeurtenis werd Vlad door de Turken Kazıklı bey of Kazıklı voyvoda genoemd, wat vrij vertaald de spietserheer betekent. De gespietste Turken werden het bos der gespietsten genoemd.
Na deze nederlaag hebben de Turken zich een tijd lang niet meer bemoeid met Vlad, ze lieten het over aan zijn broer, Radu cel Frumos, om Vlad te bevechten. De legende wil dat Radu met mooipraterij de manschappen van Vlad wist over te halen naar hem over te lopen en Vlad zou voor hem naar Transsylvanië zijn gevlucht. Hij zou later nog terugkomen, een jaar nadat Radu aan een ziekte was overleden. Hij regeerde nog kort, tot de spietserheer op een onbekende manier sneuvelde.
Reputatie.
Voor de meeste Roemenen is Vlad Dracula ondanks zijn wreedheid een nationale held, die de Turken wist tegen te houden. In 1897 schreef Bram Stoker echter zijn roman "Dracula", waarbij hij de bijnaam van Vlad gebruikte, Dracula. Bovendien speelde het verhaal in Transsylvanië, dat, hoewel niet Walachije, vanaf 1918 toch ook Roemeens was. Op de verhalen over de wreedheden van de Spietser is het boek niet gebaseerd. De ware inspiratiebron van Stoker was een ouder vampierverhaal. Latere schrijvers en regisseurs legden het verband echter wel, en betrokken de geschiedenis van Vlad bij de vampierverhalen. De Dracula's in de films kregen zijn uiterlijk. Het uiteindelijke resultaat was dat de Roemenen, toen het IJzeren Gordijn viel, tot hun verbazing ontdekten dat hun nationale held door het westen als een vampier werd gezien.

</doc>
<doc id="23912" url="https://nl.wikipedia.org/wiki?curid=23912" title="Nizar Trabelsi">
Nizar Trabelsi

Nizar ben Abdelaziz Trabelsi (Arabisch: نزار بن عبد العزيز الطرابلسي) (Sfax, 2 juli 1970) is een Tunesisch voormalig voetballer en veroordeeld wegens beramen van een terroristische aanslag.
Voetbalcarrière.
Trabelsi zag in 1978 op televisie hoe Tunesië tijdens het wereldkampioenschap voetbal in Argentinië 3-1 scoorde tegen Mexico en een gelijkspel behaalde tegen wereldkampioen Duitsland. Daarop besloot hij voetballer te worden.
In 1988 verliet Trabelsi, dan lid van het Olympisch elftal van zijn land, Tunesië. In het voorjaar van 1989 werd hij getest bij Standard Luik, en afgewezen. Vervolgens speelde Trabelsi als semi-prof bij Fortuna Düsseldorf, in 1990 bij SV Wuppertal, en in 1994 bij VfR Neuss.
Trabelsi raakte verslaafd aan cocaïne, werd diverse malen veroordeeld, en voetbalde niet meer sinds 1995. Hij reisde onder meer naar Londen en Afghanistan. Hij ontmoette in Kandahar Osama bin Laden, en werd een van de belangrijkste luitenants van Al Qaida in Europa.
Aanhouding en veroordeling.
Trabelsi werd op 13 september 2001 in een flat in Ukkel (België) gearresteerd. In de flat werden onder meer valse paspoorten, een vervalst rijbewijs en een machinepistool gevonden. Op 30 september 2003 werd hij veroordeeld tot 10 jaar gevangenisstraf wegens het beramen van een aanslag op de Belgische vliegbasis Kleine-Brogel in het kader van terroristische activiteiten van Al Qaida. Men kan zich afvragen of in die tijd de aanslag, voor de kust van Jemen, op een Belgisch schip met de naam "Limburg" verband hield met "dossier Kleine Brogel". Tevens werd hij verdacht van de voorbereiding van een zelfmoordaanslag op de Amerikaanse ambassade in Parijs.
De Belgische autoriteiten hielden op 21 december 2007 veertien personen aan en verscherpten veiligheidsmaatregelen na een terroristische dreiging. De veertien verdachten zouden van plan zijn geweest om de veroordeelde terrorist en voormalig profvoetballer Nizar Trabelsi uit een gevangenis in Brussel te bevrijden. Bij die actie zouden ze explosieven en wapens hebben willen gebruiken. Die middelen kon de politie niet vinden en daarom wordt voor een aanslag gevreesd. De veiligheidsmaatregelen golden op plekken waar veel mensen samenkomen, zoals op kerstmarkten, in de metro en op luchthavens. Op last van de onderzoeksrechter werden alle verdachten echter de volgende dag alweer vrijgelaten.
Uitlevering en mogelijke vrijlating.
In 2008 dienden de Verenigde Staten een verzoek in tot uitlevering van Trabelsi. In 2009 en ook verder in 2012 was er sprake van uitlevering naar de VS, die zich interesseerden in Jemen inzake Al Qaida wegens een mislukte aanslag, door een Nigeriaan, op kerstdag. Dit ging gepaard met een verhoogd terreuralarm in Brussel bij het NAVO-hoofdkwartier in augustus 2010.
De raadkamer van Nijvel verwierp in juni 2012 het verzoek om de vrijlating van Nizar Trabelsi. In augustus 2012 besliste de raadkamer van Hasselt om Trabelsi voorwaardelijk vrij te laten, maar hiertegen werd meteen beroep aangetekend door het federaal parket. De kamer van inbeschuldigingstelling in Antwerpen wees daarop de vrijlating af, zodat Trabelsi in de cel bleef. Ook in september 2013 werd zijn verzoek tot vrijlating afgewezen, ditmaal door de Brusselse kamer van inbeschuldigingstelling.
Trabelsi verzette zich tegen een mogelijke uitzetting door te stellen dat het akkoord tussen België en de VS het Europees Verdrag voor de Rechten van de Mens zou schenden. Door zijn uitlevering zou hij blootgesteld worden aan onmenselijke en vernederende praktijken. De zaak werd in september 2009 aanhangig gemaakt bij het Europees Hof voor de Rechten van de Mens, dat in juli 2012 de zaak verdaagde in afwachting van een uitspraak van de Belgische Raad van State.
In september 2013 verwierp de Raad van State het argument van de onmenselijke en vernederende praktijken omdat het niet vaststond dat Trabelsi slecht zou behandeld worden, aangezien de VS garanties hadden gegeven in verband met de omstandigheden waarin Trabelsi zou opgesloten en berecht worden. Zo beloofden de Amerikaanse autoriteiten dat Trabelsi niet zou berecht worden voor een bijzondere rechtbank, maar voor de federale rechtbank. Trabelsi kon evenmin aantonen dat hij in de VS geen kans zou maken op strafvermindering.
Begin oktober 2013 raakte bekend dat Trabelsi zou uitgeleverd worden aan de VS. De Verenigde Staten garanderen dat zijn zaak enkel door een rechtbank van algemeen recht behandeld zal worden, en niet door een militaire rechtbank of een uitzonderingsrechtbank. Ook gaf Washington de garantie dat hij niet tot de doodstraf zou veroordeeld worden. Daarnaast zou hij ook niet uitgeleverd worden aan een derde land zonder toelating van België, dus ook niet aan Tunesië dat al jaren om de uitlevering van Trabelsi vraagt.
Na het vertrek van Trabelsi met een Amerikaans legervliegtuig, oordeelde een Brusselse rechter dat de uitlevering niet toegestaan mocht worden, omdat ze eerder al opgeschort was door het Europees Hof voor de Rechten van de Mens. Dit was door de Belgische regering echter genegeerd. Hiertegen protesteerden de Ligue des Droits de l'Homme en Amnesty International. Ook de Association syndicale des magistrats, met alleen leden in Franstalig België, veroordeelde de uitlevering als een schending van de mensenrechten.
Op 4 september 2014 oordeelde het Europees Hof voor de Rechten van de Mens dat de uitlevering aan de Verenigde Staten in strijd was geweest met het EVRM. In mei 2016 werd bekend dat de Belgische staat bijna 79.000 euro schadevergoeding aan Trabelsi betaald heeft. De schade-uitkering bedroeg 90 duizend euro waar zijn uitstaande schulden op in mindering gebracht werden.
Het proces in Amerika dat gepland stond wordt uitgesteld door een uitspraak van het Hof van Beroep in Brussel. Men kan namelijk niet twee keer voor dezelfde feiten worden veroordeeld.
Privéleven.
Trabelsi is in 1990 getrouwd en heeft één dochter.

</doc>
<doc id="23914" url="https://nl.wikipedia.org/wiki?curid=23914" title="Dracula (roman)">
Dracula (roman)

Dracula is een gothic horrorverhaal uit 1897 in de vorm van een briefroman, geschreven door de Ierse schrijver Bram Stoker. De hoofdpersoon van het verhaal, Graaf Dracula, is een aristocratische vampier uit Transsylvanië. Dankzij het succes van het boek en de verfilmingen die er in de loop der jaren op werden gebaseerd, groeide de figuur van Dracula uit tot 's werelds bekendste vampier.
Het verhaal.
"Dracula" bestaat uit een aantal documenten (brieven, dagboekfragmenten enz.) waarin betrokkenen een gruwelijk verhaal vertellen rondom de Transsylvaanse graaf Dracula. Het verhaal begint in het voorjaar van 1893: de jonge Engelse advocaat Jonathan Harker reist naar Transsylvanië om formaliteiten rond de aankoop van een Londens landhuis af te handelen met de koper: ene graaf Dracula. Dracula is een grijsaard met een grote snor, enigszins puntige oren en een gebit met scherpe hoektanden, lijkende op hondentanden. Tijdens Harkers verblijf in Dracula's slot is hij getuige van een aantal gruwelijke gebeurtenissen waaruit hij leert dat de graaf op het bloed van mensen aast. Harker weet uiteindelijk uit het slot te ontsnappen en belandt met een zenuwinzinking in een ziekenhuis in Boedapest. De graaf is intussen afgereisd naar Engeland.
In Engeland landt een spookschip op de kust bij Whitby. Een hond gaat aan land en verdwijnt naar het kerkhof. In de dagen die volgen ontwikkelt de vrouw Lucy Westenra de merkwaardige gewoonte om 's nachts slaapwandelend hetzelfde kerkhof te bezoeken. Ze wordt steeds bleker en lustelozer en wordt uiteindelijk in Londen in een ziekenhuis opgenomen. Lucy's vrienden proberen ondertussen om het raadsel van Lucy's mysterieuze conditie op te lossen. Deze vrienden zijn Lucy's vriendin Mina, die verloofd is met de al eerder vermelde Jonathan Harker, de arts John Seward (die eigenaar is van een inrichting), Quincey Morris en Arthur Holmwood. Mina ontvangt bericht dat Jonathan in een ziekenhuis in Boedapest ligt, en besluit hem op te zoeken. Ondertussen roept Seward de hulp in van zijn mentor, de Amsterdamse arts en vampierjager Abraham van Helsing. Hij voorziet de groep waar nodig van achtergrondinformatie over vampiers in het algemeen en graaf Dracula in het bijzonder. Hij concludeert al snel dat Lucy’s conditie het gevolg is van een vampierbeet, maar hij is te laat om haar te redden. Hij weet echter uit ervaring dat Lucy nu zelf een vampier zal worden. De rest van de groep weigert dit aanvankelijk te geloven, maar dan komen er steeds meer berichten over kinderen die beweren aangevallen te zijn door een dame die sprekend lijkt op Lucy. Seward en Van Helsing sporen Lucy op en vernietigen haar door een staak door haar hart te slaan.
Mina en Jonathan keren terug uit Boedapest. Ze zijn inmiddels getrouwd. Gezamenlijk begint de groep de jacht op de vampier die Lucy heeft gebeten. Al snel verdenken ze Dracula. Van Helsing ontdekt ook dat de graaf vroeger een prins was die de Turken versloeg (de enige verwijzing naar Vlad Ţepeş in het verhaal). Dracula weet dat de groep op hem jaagt en neemt wraak door Mina tot zijn volgende slachtoffer te maken. Mina verandert langzaam in een vampier waardoor de tijd dringt. Van Helsing ontdekt dat Mina telepathisch met Dracula is verbonden en gebruikt dit gegeven om Dracula’s schuilplaats te vinden.
Dracula kan ontsnappen aan zijn achtervolgers en besluit terug te vluchten naar Transsylvanië, op de hielen gezeten door Van Helsing, Seward, Morris en Holmwood. Dracula roept de hulp in van een groep zigeuners om hem terug naar zijn kasteel te brengen. Net buiten het kasteel komt het tot een veldslag tussen beide groepen. In de strijd slaagt Morris erin Dracula te doden door hem in zijn hart te raken met een mes. De vampier vergaat tot stof. Met zijn dood wordt zijn macht over Mina verbroken en is het gevaar dat ze een vampier zal worden verdwenen. Morris sterft echter aan de verwondingen die hij in het gevecht heeft opgelopen.
De eerste zoon van Jonathan en Mina wordt Quincey genoemd, naar hun Amerikaanse vriend.
Achtergrond.
Met "Dracula" borduurde Stoker voort op de traditie van de "aristocratische vampier" die in 1819 was ingezet door John William Polidori met het verhaal "The Vampyre".
Stoker schreef van maart 1890 tot april 1896 aan "Dracula". Naar eigen zeggen zou hij het idee voor Dracula door een nachtmerrie gekregen hebben, na een te overvloedige maaltijd in de befaamde Londense "Beefsteak Room". Het echte opzoekwerk begon hij in het vissersdorpje Whitby in Yorkshire, waar hij vanaf 1885 regelmatig verbleef. In de bibliotheek van Whitby vond hij een reisgids uit 1820: "An Account of the Principalities of Wallachia and Moldavia" van William Wilkinson over een bloeddorstige 15e-eeuwse koning van Walachije (nu een deel van Roemenië). Stoker, die zijn hoofdpersoon aanvankelijk "Graaf Wampyr" noemde, noteerde dat volgens deze reisgids "Dracula" Roemeens is voor "duivel". Omdat de passage waarin deze informatie voorkomt gaat over de historische figuur Vlad Ţepeş, bijgenaamd "Dracula", wordt weleens gesuggereerd dat Stoker zijn "Dracula" op de griezelverhalen rondom Ţepeş baseerde. De historische Vlad 'Dracula' had echter geen associatie met vampieren en weinig verband met Transsylvanië, hoewel hij ook daar invallen leidde en spietsing gebruikte om zijn wil op te leggen.
Een andere, vaak door critici genoemde mogelijke inspiratiebron, is de verering van de jonge Bram Stoker voor de charismatische acteur Henry Irving. Hun relatie zou te vergelijken zijn geweest met die van de bescheiden advocaat Jonathan Harker met de imponerende Graaf Dracula.
Bram Stokers interesse in vampieren dateert hoe dan ook minstens van 1872, toen zijn collega-Dubliner Sheridan Le Fanu "Carmilla" publiceerde, een meeslepend verhaal over lesbisch vampirisme.
Receptie.
Toen het boek in 1897 werd gepubliceerd was het niet meteen een bestseller. Wel ontving het boek goede kritieken. Een recensent van de "Daily Mail" gaf Stoker een hogere waardering dan Mary Shelley en Edgar Allan Poe.
Volgens literaire historici Nina Auerbach en David Skal sloeg Dracula meer aan bij latere lezers dan bij Bram Stokers tijdgenoten. De meeste mensen uit het Victoriaanse tijdperk beschouwden Dracula gewoon als een goed avonturenverhaal. Pas later kreeg het zijn bekende status als horrorklassieker. Toch waren er ook een aantal Victorianen die het boek wel al omschreven als de klassieker die het nu is. De "Daily Mail"-review van 1 juni 1897 noemde het boek een goed voorbeeld van gothic horror:
In de Verenigde Staten kwam het boek na de originele uitgave in het publiek domein terecht doordat Stoker niet de juiste procedure voor het aanvragen en verkrijgen van de auteursrechten had gevolgd. In andere landen kwam het boek in april 1962 in het publiek domein.
Thema’s.
"Dracula" is een briefroman, geschreven als een verzameling van brieven, telegrammen en dagboekaantekeningen van de hoofdpersonen, en krantenknipsels uit onder andere de Whitby en enkele Londense kranten. Deze manier van schrijven werd toen Dracula verscheen reeds beschouwd als ouderwets. Bram Stoker gebruikte de schrijfwijze echter daar hij vond dat het meer diepgang gaf aan het verhaal, en het hem in staat stelde het verhaal vanuit het perspectief van alle personages te vertellen zonder een alwetende verteller-stijl te hoeven gebruiken. Tevens hoefde hij op deze manier niet vooraf al te verraden welke personages het verhaal wel of niet zouden overleven.
"Dracula" kan worden gezien als een roman over de worsteling tussen traditie en modernisatie tijdens het fin de siècle. Er zijn in het verhaal duidelijk referenties naar veranderingen in het toentertijd traditionele gedragspatroon. Zo is Mina Harker een moderne zelfstandige vrouw.
Stokers roman behandelt het conflict tussen de wereld van het verleden — vol met folklore, legendes en religie — en de moderne wereld met technologie, positivisme en secularisme. Vooral het personage Van Helsing is hiervan een voorbeeld. Hij gebruikt, zeker voor die tijd, moderne hulpmiddelen zoals bloedtransfusie, maar hij gelooft nog wel in het bestaan van bovennatuurlijke wezens. Geen van de personages in het boek verwerpt echter de wetenschap of geeft de voorkeur aan religie of bijgeloof.
Films en andere bewerkingen.
Dracula is een van de meest verfilmde verhalen ter wereld. Hier worden enkel de bekendste films vermeld.
De eerste op "Dracula" gebaseerde speelfilm was "Nosferatu, eine Symphonie des Grauens" van Friedrich Wilhelm Murnau uit 1922, met Max Schreck in de rol van de vampier. Omdat Murnau van de rechthebbenden geen toestemming kreeg om "Dracula" te verfilmen, bracht hij enkele veranderingen aan in het verhaal en noemde hij de hoofdpersoon niet Dracula maar Graaf Orlok. Desondanks oordeelde de rechter dat "Nosferatu" inbreuk maakte op het auteursrecht van de erven Bram Stoker. Alle kopieën van de film moesten daarom worden vernietigd. Omdat kopieën van de film al op grote schaal waren verspreid, bleek dit slechts gedeeltelijk mogelijk. "Nosferatu" leeft hierdoor tot op de huidige dag voort als een filmklassieker. In 1979 regisseerde Werner Herzog een remake van de film. Deze werd gedeeltelijk in de Nederlandse plaatsen Delft en Schiedam opgenomen. De film "Shadow of the Vampire" (2000) is een fictief verslag van het maken van de eerste Nosferatu-film, waarin de legendarische verhalen rondom acteur Max Schreck alle ruimte krijgen (De mysterieuze Schreck scheen destijds zo in zijn rol op te gaan dat sommigen aannamen dat hij werkelijk een vampier was.)
In 1931 verscheen de film "Dracula" van regisseur Tod Browning met in de hoofdrol Béla Lugosi. Bovendien met een andere tegelijkertijd interessante Spaanse versie "Dracula" van regisseur George Melford met in de hoofdrol Carlos Villarias. In deze films kreeg de vampier gentlemanachtige trekjes. Het scenario van de film was grotendeels gebaseerd op een theaterbewerking die John Balderston en Hamilton Deane al in 1927 van Stokers roman hadden gemaakt.
Vanaf 1956 speelde Christopher Lee de rol van de graaf in diverse films voor Hammer Films. Deze reeks begon met "Dracula" in 1958.
Francis Ford Coppola maakte in 1992 onder de titel "Bram Stoker's Dracula" zijn filmversie van het vampierverhaal.
In 2005 werd er een film gemaakt over de beroemde vampierjager: Van Helsing. Daarin speelt Dracula een belangrijke rol. Dracula heeft in deze film drie bruiden: Aleera, Verona en Marishka. Hij wil zijn nakomelingen eeuwig leven geven.
Behalve veel films zijn er ook veel toneelstukken gebaseerd op het verhaal. In 2005 bracht bijvoorbeeld Music Hall in Antwerpen een musicalversie van Dracula op de planken, geproduceerd door Geert Allaert. De musical werd op de Vlaamse Musical Awards 2006 met vier prijzen bekroond: Hans Peter Janssens (beste mannelijke hoofdrol), Jaak Van den Velde (lichtontwerp), Frank Van Laecke (regie), Allard Blom (vertaling).
Vervolgen.
In 1914, twee jaar na Stokers dood, verscheen het korte verhaal "Dracula's Guest". Dit verhaal was oorspronkelijk al geschreven als onderdeel van het manuscript van "Dracula", maar weggelaten daar de uitgever vond dat het niks toevoegde aan het verhaal. Het verhaal gaat over een naamloze Britse reiziger (mogelijk Jonathan Harker) die door München zwerft voor hij afreist naar Transsylvanië. Daar dit verhaal zich chronologisch afspeelt tijdens het boek, wordt het niet als een vervolg gezien maar als een toevoeging.
Een officieel vervolg op "Dracula" is nooit door Stoker geschreven. Veel schrijvers hebben sinds het boek in het publiek domein valt wel hun eigen vervolgverhalen geschreven. Een van de recentste is "Dracula de ondode", geschreven door Stokers achterneef Dacre Stoker en Ian Holt in 2009. Dit boek was mede een poging van de familie Stoker om weer deels grip te krijgen op het originele boek.

</doc>
<doc id="23915" url="https://nl.wikipedia.org/wiki?curid=23915" title="Bijlmermeer (Amsterdam)">
Bijlmermeer (Amsterdam)

De Bijlmermeer (of Bijlmer) is een woonwijk van Amsterdam in stadsdeel Amsterdam-Zuidoost, in de Nederlandse provincie Noord-Holland. In het verleden werd deze wijk voor grotendeels gekenmerkt door hoogbouw van negen verdiepingen, met onderbouw van 2 verdiepingen met binnenstraat en bergingen, voor het grootste gedeelte in een kenmerkende zeskantige honingraatstructuur en veel groen, die hier in de jaren 1968-1975 is verrezen op het grondgebied van de in 1966 voor het grootste deel door Amsterdam geannexeerde gemeente Weesperkarspel. Burgemeester van Hall sloeg op 13 december 1966 de eerste paal. De eerste bewoners konden hun woning betrekken op 25 november 1968 in Hoogoord, in de H-buurt.
Gebied.
De naam "Bijlmer" is een verkorting van "Bijlmermeer", de naam van het water en na 1626 de droogmakerij op nagenoeg dezelfde plek als de huidige wijk Bijlmer. Het zuidelijke deel is echter gebouwd in de West Bijlmerpolder ten westen en in de Oost Bijlmerpolder ten zuiden van de Bijlmermeer. Het is ruwweg het gebied begrensd door de Weespertrekvaart, Gaasperdammerweg (A9), spoorlijn Amsterdam-Utrecht en Daalwijkdreef. Overigens wordt de naam Bijlmer(meer) als pars pro toto gebruikt voor heel stadsdeel Zuidoost.
Organisatorisch bestaat de Bijlmer uit hetzelfde gebied tussen Diemen, A9, spoorlijn en Weespertrekvaart, inclusief de Venserpolder. Het CBS onderscheidt Bijlmer-Oost en Bijlmer-Centrum, met als grens de Gooiseweg (s112). Aan de noordzijde behoort het woongedeelte van de Venserpolder (ten westen van de Dubbelinkdreef) tot de Bijlmer, ten oosten hiervan (en ten noorden van de Daalwijkdreef) behoort het bedrijventerrein tot de gemeente Diemen.
Buurten.
De Bijlmer is weer onderverdeeld in een aantal buurten, die met een letter worden aangeduid. De meeste straten en flats in deze buurten hebben een naam die met deze letter begint. Dit principe is ook toegepast in de rest van Zuidoost, maar minder consequent. Ook in de nieuwe laagbouwbuurten van de Bijlmer is deze benaming soms losgelaten. De buurten zijn:
In de rest van Zuidoost zijn er de L-, M-, N-, P-, R-, S-, T-, V-, en W-buurt. Deze liggen ten zuiden van de A9 (Gaasperdammerweg) in de wijk Gaasperdam die vanaf het einde van de jaren zeventig werd gebouwd. Gaasperdam is onderverdeeld in de wijken Holendrecht, Nellestein, Reigersbos en Gein.
Flatgebouwen.
De Bijlmermeer werd gekenmerkt door zijn hoogbouwflats in honingraatstructuur. Bij de vernieuwing van de Bijlmer hebben de meeste hoogbouwflats plaatsgemaakt voor laag- en nieuwbouw. Sommige flats, of (kleine) delen daarvan, zijn aan de sloop ontkomen en grondig gerenoveerd.
Zo zijn bij de flats de kelderboxen op de begane grond aangepast, de binnenstraten transparanter gemaakt (of verwijderd), alle droogloopbruggen verwijderd, buitengevels (grotendeels) vervangen, (semi-)openbare ruimte aangepakt en bijna alle parkeergarages gesloopt. Alleen in de H-buurt staan de flats, die in een iets andere opzet zijn gebouwd maar vergelijkbaar met het honingraatmodel nog allemaal overeind.
Onderstaande flatgebouwen zijn gespaard gebleven bij de vernieuwing van de Bijlmermeer op alfabetische (buurt)volgorde:
Alleen de flats Gouden Leeuw, Groenhoven en de later en naar ander ontwerp gebouwde Haardstee, Hoptille en Heesterveld zijn niet grondig gerenoveerd.
Bij Geldershoofd en Gravestein wordt vanaf 2024 een totale renovatie verwacht die meerdere jaren gaat duren.
Onderstaande flatgebouwen, allen in honingraatmodel, zijn gesloopt en in veel gevallen vervangen door nieuwbouw:
Een aantal nieuwbouwprojecten vooral in de D-buurt en K-buurt hebben jaren vertraging opgelopen en zijn nog niet afgerond of gestart.
Winkelcentra.
Tot 1975 moest de Bijlmermeer het stellen met het tijdelijke Aanloopcentrum. Rond 1975 werden er echter een drietal winkelcentra geopend onder een dreef en een parkeergarage waar vrijwel geen daglicht kon doordringen. Het betrof het Fazantenhof, Ganzenhoef en Kraaiennest. In 1986 werd het hoofdwinkelcentrum de Amsterdamse Poort geopend waarna het Fazantenhof werd gesloten en afgebroken. In het kader van de vernieuwing van de Bijlmermeer werd Ganzenhoef vervangen door het nieuwe winkelcentrum "Ganzenpoort" en in 2012 werd het winkelcentrum Kraaiennest vervangen door het nieuwe winkelcentrum "de Kameleon".
Geschiedenis.
De bouw van de Bijlmer startte in 1966. Het ontwerp voor de wijk, vervaardigd door een team van de afdeling Stadsontwikkeling van de Amsterdamse Dienst der Publieke Werken onder leiding van architect en stedenbouwkundige Siegfried Nassuth, werd geïnspireerd door de functionele stad-ideeën van de CIAM en de Zwitserse architect Le Corbusier.
Het was een voor die tijd vooruitstrevend concept dat een strikte scheiding tussen wonen, werken en recreëren kende. Onderdeel van de filosofie is ook de scheiding van auto-, fiets- en voetgangersverkeer, die in de oorspronkelijke planologie van de Bijlmermeer strikt uitgewerkt was. Het idee achter het scheiden van de verkeersstromen was het voorkomen van verkeersongevallen en het tegengaan van verrommeling; de moderne mens had - volgens Le Corbusier - recht op een rustige groene woonomgeving zonder verkeer.
Een andere inspiratiebron voor het ontwerp van de Bijlmer was de Nederlandse architectuurstroming structuralisme uit de jaren 1960. In drie artikelen over het structuralisme (nl+en+de) is de Bijlmer gepubliceerd onder de titel "Woonwijkstructuren, groot- en kleinschalig" samen met de sterrenwijk in Berkel en Rodenrijs en de wijk Rozendaal in Leusden. Verder wordt de eerder gebouwde honingraatstructuur van het Zwitserse paviljoen tijdens de Expo 58 in Brussel genoemd. Als voorbeeld van een grootschalige woonwijkstructuur is het situatieplan van de bekende woonwijk Park Hill in Sheffield opgenomen, die van 1957-61 gebouwd werd.
De eerste paal voor de woningbouw in de Bijlmermeer werd geslagen op 13 december 1966 door burgemeester Gijs van Hall. De eerste woningen werden op 25 november 1968 opgeleverd in Hoogoord, in de H-buurt.
In de jaren zeventig werd de eerste metrolijn van Amsterdam aangelegd van het Centraal Station naar de Bijlmermeer. Deze lijn werd geopend op 14 oktober 1977, de (latere) lijnen 53 (Gaasperplaslijn) en 54 (Geinlijn). In 1997 opende metrolijn 50 (Ringlijn). Deze gaat vanuit Gein (in Gaasperdam) langs de Bijlmer naar Isolatorweg in het Westelijk Havengebied. Station Amsterdam Bijlmer ArenA (oorspronkelijk geopend in 1971/1976) werd tussen 2000 en 2007 op grote schaal vervangen en uitgebreid.
De Bijlmermeer was gebouwd als 'modelwijk', dé wijk voor de moderne mens. Dit kwam niet overeen met de praktijk: de Bijlmermeer werd al binnen tien jaar na de bouw landelijk bekend vanwege sociale problemen. Doordat het voorzieningenniveau in de wijk achterbleef bij de verwachtingen ten tijde van de bouw en doordat de moderne, ruime flats moesten concurreren met nieuwe eengezinswoningen elders in de regio, bleven de Amsterdamse gezinnen waarvoor de wijk gebouwd was weg. In het ontwerp voor de Bijlmer ontbrak het aan diversiteit in het woningaanbod, waardoor het gevoelig was voor ontwikkelingen in de Amsterdamse woningmarkt.
Begin jaren 70 trokken Surinamers (voor de onafhankelijkheid van Suriname nog Nederlandse staatsburgers) in groten getale naar Nederland. De meesten van hen trokken naar de grote steden, waar zij echter door huisbazen en stadsbesturen uit de wijken geweerd werden. Een deel van de door leegstand geplaagde Bijlmer, met name de flat Gliphoeve I, stond aanvankelijk wel open voor bewoning door Surinamers. Toen deze naar de Bijlmer begonnen te komen werd dit beleid door de woningcorporaties ingetrokken en begonnen woningloze Surinamers in 1974, met steun van de Amsterdamse kraakbeweging, de lege appartementen in gebruik te nemen. Hun situatie werd na druk op het stadsbestuur gelegaliseerd.
Op termijn trad echter verloedering op: bepaalde plekken in de Bijlmermeer werden geplaagd door werkloosheid, criminaliteit en drugsoverlast. Bovendien bleek het ten tijde van het ontwerp zo moderne idee van de functionele stad minder goed uit te pakken dan verwacht. De strikte scheiding tussen wonen, werken en recreatie zorgde ervoor dat sommige delen van de Bijlmer na het vallen van de avond veranderden in verlaten spooksteden. De scheiding van verkeerssoorten leidde tot een gebrek aan sociale controle en tot onveilige looproutes door het welige groen.
Destijds werd het gebied ten zuiden van de huidige A9, dat tegenwoordig als Gaasperdam bekendstaat, aangeduid als de "Zuid Bijlmer". Daarin was oorspronkelijk eveneens hoogbouw gepland: tien verdiepingen in het plandeel Holendrecht en iets lagere hoogbouw van zes verdiepingen in de plandelen Reigersbos en Gein. Gewijzigde inzichten leidden ertoe dat deze hoogbouw alsnog werd geschrapt. In plaats daarvan werden er wijken met middelhoogbouw en laagbouw gerealiseerd.
De Bijlmerramp.
De Bijlmerramp van 4 oktober 1992 kostte naar schatting 43 mensen het leven. Een vrachtvliegtuig type "Boeing 747-258F" van de Israëlische maatschappij El Al stortte neer op de flats Groeneveen en Klein-Kruitberg. De gebeurtenis maakte diepe indruk in heel Nederland en kreeg een lange nasleep. Op de plek van de ramp is in 1996 een monument opgericht.
De geschiedenis van de Bijlmermeer vanaf de ontwerpfase tot aan de Bijlmerramp wordt in verhaalvorm verteld in de roman "Vluchtwegen" van Michiel van Kempen.
Veelkleurige wijk.
De Bijlmermeer is sinds 1987 onderdeel van het stadsdeel Amsterdam-Zuidoost, waar het ten zuiden van de A9 gelegen Gaasperdam en het landelijk gelegen dorp Driemond langs het Amsterdam-Rijnkanaal ook deel van uitmaken. Het staat bekend als een smeltkroes van culturen. Nederlanders, Surinamers, Antillianen en Ghanezen maken het grootste deel van de bevolking uit, maar vele andere nationaliteiten zijn er ruim vertegenwoordigd. In totaal zijn er mensen van meer dan 130 nationaliteiten woonachtig in de Bijlmer. Rond het Bijlmerplein bevindt zich het belangrijkste winkelcentrum de Amsterdamse Poort (dat overloopt in de Johan Cruijff Boulevard).
Een belangrijk jaarlijks evenement in de zomer is het Kwaku Summer Festival in het Nelson Mandelapark (tot 23 oktober 2014: Bijlmerpark). Een ander evenement is Breathing Bijlmer Festival, waarbij nieuw talent uit de muziek, dichtkunst en beeldende kunst gepresenteerd wordt.
In maart 2007 werden enkele plekken in de Bijlmer aangewezen als een probleemwijk, dit heeft met name betrekking op de Bijlmermeer-Oost, wijk E, G en K (zie: Vogelaarwijk), waardoor zij extra aandacht en geld hebben ontvangen. Door de komst van vele studenten en kunstenaars ontworstelt de Bijlmer zich in rap tempo van haar negatieve imago tot een gewilde woonplek.
Er zijn sinds kort vestigingen van het ROC van Amsterdam en de Hogeschool van Amsterdam, ook is er een Centrum Beeldende Kunst (CBK). Nabij metrostation Ganzenhoef is het Cultureel Educatief Centrum gebouwd. Ook de Spinozacampus ligt in de D-buurt.
Vernieuwing.
In de jaren negentig werd een grootscheepse vernieuwingsoperatie in gang gezet die inmiddels een heel eind gevorderd is. Een groot gedeelte van de hoogbouw is gesloopt en vervangen door kleinschaliger woningen, waaronder veel huisvesting in de koopsector. De resterende flats worden grondig gerenoveerd. Daarnaast zijn veel van de oorspronkelijk verhoogde wegen (de 'dreven') vervangen door wegen op maaiveld, door afgraving van de dijken en sloop van de viaducten. Bijna alle parkeergarages uit de oorspronkelijke opzet zijn daarbij ook afgebroken.
De vernieuwing heeft als doel een minder eenzijdige bevolkingssamenstelling en een prettigere woonomgeving te creëren. Ook het uit de jaren tachtig daterende winkelcentrum Amsterdamse Poort is in 2000 geheel gerenoveerd. Het stadsdeel heeft in 2006 een nieuw kantoor betrokken aan het Anton de Komplein. In 2009 zijn ten slotte het nieuwe Bijlmersportcentrum en het Bijlmer Parktheater opgeleverd.
De laatste jaren zijn er ook steeds meer koopflats en woningen bij gekomen. In de periode van 2005 t/m 2008 is de flat 'Grubbehoeve' gerenoveerd en rondom de omgeving van de Grubbehoeve zijn vele woningen gebouwd, waaronder eengezinswoningen en appartementen. Grubbehoeve heeft ook een koopproject genaamd (Vereniging) KJEB, Koop Je Eigen Bijlmer, een samenwerkingsovereenkomst herpositionering 90 woningen Grubbehoeve, waar kopers bij het begin van de renovatie goedkoop een flat konden kopen. Bij Kleiburg is een vergelijkbaar project gestart voor de herpositionering van 500 woningen. Naast Grubbehoeve verrezen in 2003 het Cultureel Educatief Centrum Ganzenhoef en in 2007 De Kandelaar, een opvallend woongebouw met een aantal kerkzalen.
Het is de bedoeling dat de zes te behouden flats in de G- en K-buurt rondom de metrobaan (behalve Grubbehoeve ook Gooioord, Groeneveen, Kruitberg, Kikkenstein en Kleiburg]) met de omliggende openbare ruimte als "Bijlmer Museum" zo veel mogelijk in de oorspronkelijke staat zullen blijven, omdat de ideeën van de ontwerpers van de Bijlmermeer hier het beste zijn uitgewerkt. Dit gebied werd in mei 2019 aangewezen tot gemeentelijk Beschermd Stadsgezicht als 'Bijlmermuseum'.
De groene hoven zijn inmiddels heringericht in Engelse landschapsstijl en de flat Kleiburg, waarbij onder de metroviaducten in 2001 een atletiekbaan, tennisbanen en een grote speeltuin werden gerealiseerd, wacht als laatste op renovatie. In 2013 wordt Gravestein gerenoveerd aan de buitenkant.
Het stadion van AFC Ajax, de Johan Cruijff ArenA, is een belangrijke publiekstrekker in Amsterdam-Zuidoost. Behalve voetbalwedstrijden worden hier ook regelmatig manifestaties en popconcerten gehouden. Langs de Johan Cruijff Boulevard bevinden zich ook onder andere de uitgaanscentra AFAS Live, Ziggo Dome, Pathé ArenA, een gebouw met grootschalige winkels zoals de MediaMarkt en de meubelboulevard Villa ArenA. Pepsi Stage werd in 2007 afgebroken om plaats te maken voor een groot nieuw uitgaans- en winkelcentrum, het GETZ Entertainment Centre. In 2010 is het plan op de lange baan geschoven wegens de kredietcrisis. Naast het stadion, op de kop van de Johan Cruijff Boulevard, is de 'Arenatoren' gepland, die met een hoogte van 150 meter de hoogste woontoren van Amsterdam zal worden.
Station Amsterdam Bijlmer ArenA is op dezelfde plaats herbouwd en heropend in oktober 2007. Het station is sindsdien een belangrijk knooppunt voor trein, bus en metro.
Openbaar vervoer.
In de omgeving van de Bijlmermeer zijn er vier stations van de Nederlandse Spoorwegen:
Al deze stations bieden een overstap op de metrolijnen die door de Bijlmer lopen. Dit is lijn M53 voor Venserpolder-Centrum en Bijlmer-Oost. Voor Venserpolder-Zuid en Bijlmer-Centrum de lijnen M50 en M54. De metrostations gelegen in de Bijlmermeer zijn:
Door de Bijlmer loopt een dichtvertakt busnet van het GVB met buslijnen 41, 44, 47, 49 en 66. Ook lopen enkele interlokale snelbuslijnen door de Bijlmer. Vanaf station Bijlmer ArenA vertrekken een groot aantal streekbussen.
Een aantal (gesloopte) flats heeft nog steeds een gelijknamige bushalte.

</doc>
<doc id="23918" url="https://nl.wikipedia.org/wiki?curid=23918" title="Wig van Wallis">
Wig van Wallis

De wig van Wallis is een voorwerp met een aparte vorm. Het bijzondere is dat het door alle drie de openingen, cirkel, vierkant en driehoek, past.
De vorm is vernoemd naar de wiskundige John Wallis.
De wig van Wallis is een voorbeeld van een regeloppervlak. Deze wig ontstaat uit een cirkel met diameter formula_1 en een lijnstuk met lengte formula_1, waarvan het midden loodrecht boven het middelpunt van de cirkel ligt, op hoogte formula_1. De beschrijvenden van de wig zijn allemaal evenwijdig aan het middelloodvlak van het lijnstuk en verbinden een punt van het lijnstuk met een punt van de cirkel. De doorsneden van de wig met een vlak dat evenwijdig is aan een vlak van de cirkel zijn ellipsen.
De wig wordt wel gebruikt om aan te tonen dat een ruimtelijk figuur in de richting van elk van de drie dimensies er totaal anders uit kan zien.
Het oppervlak valt analytisch te beschrijven met de parametrische vergelijkingen:
waarin formula_5 en formula_6 constanten voorstellen, formula_7 en formula_8 de veranderlijke parameters en formula_9 en formula_10 de cartesische coördinaten. 
Externe links.
Website voor duidelijke afbeeldingen

</doc>
<doc id="23919" url="https://nl.wikipedia.org/wiki?curid=23919" title="Regeloppervlak">
Regeloppervlak

Een regeloppervlak is een oppervlak, waarbij door elk punt van het oppervlak minstens één lijn gaat, die volledig tot het oppervlak behoort. Zo'n lijn heet een beschrijvende van dat oppervlak.
Ieder regeloppervlak kan dus worden beschreven door
Hierin zijn
Voorbeelden.
Voorbeelden van regeloppervlakken:

</doc>
<doc id="23920" url="https://nl.wikipedia.org/wiki?curid=23920" title="Vrachtschip">
Vrachtschip

Een vrachtschip is een schip dat uitsluitend bedoeld is voor het vervoer van goederen.
Vrachtschepen zijn te verdelen in schepen voor rivieren en binnenwateren, en schepen voor de zeevaart. Schepen bedoeld voor de zeevaart kunnen in het algemeen geen gebruik maken van de kleinere rivieren en sluizen vanwege hun afmetingen (lengte, breedte, diepgang en hoogte). De grotere rivieren zoals de Schelde en de Elbe worden zelfs zo druk bevaren door zeeschepen, dat havens als die van Antwerpen en Hamburg er hun bestaansrecht aan ontlenen. Vrachtschepen worden soms wel gebouwd met de maximale afmetingen waarmee het nog net een op een bepaalde route liggende kanaal, sluis, brug of ondiepte kan passeren. Panamax-schepen kunnen bijvoorbeeld nog net door de sluizen van het Panamakanaal. Ook kleinere schepen in de kustvaart en vooral de binnenvaart worden op deze basis gebouwd.
Typen.
Vrachtschepen voor de zeevaart zijn bijvoorbeeld:

</doc>
<doc id="23922" url="https://nl.wikipedia.org/wiki?curid=23922" title="Regeloppervlakken">
Regeloppervlakken



</doc>
<doc id="23923" url="https://nl.wikipedia.org/wiki?curid=23923" title="Horst (Limburg)">
Horst (Limburg)

Horst (Noord-Limburgs: "Hôrs", ter plaatse vaak als "Hôrs" gespeld) is de hoofdplaats van de gemeente Horst aan de Maas, in de Nederlandse provincie Limburg. Horst telde 13.374 inwoners in 2023 en heeft een regionale centrumfunctie voor de dorpen binnen de gemeente. Horst geniet bekendheid door de champignonteelt. In Horst wordt ongeveer de helft van de totale Nederlandse opbrengst aan champignons geproduceerd.
Horst ligt aan de A73 en ligt circa 10 km ten zuiden van Venray en 12 km ten noorden van Venlo. In het zuiden ligt het spoor tussen Venlo en Eindhoven. Hier deelt Horst samen met Sevenum het station Horst-Sevenum. In Horst wordt het Horster dialect nog veel gesproken.
Etymologie.
In de vroege Middeleeuwen heette de plaats Berkele. Het is onbekend waarom deze naam veranderd is in Horst. De naam Berkele is nog wel terug te vinden in straatnamen en namen van gebouwen. De naam 'Horst' heeft meerdere betekenissen. De volgende kunnen worden toegepast op de omgeving van Horst. Betekenissen:
Geschiedenis.
De geschiedenis van het huidige gemeentegebied wordt beschreven in: Horst aan de Maas.
Prehistorie en Oudheid.
Restanten van kampplaatsen uit de jongste periode van de Oude Steentijd (ca. 8000 v. Chr.) bewijzen dat de zogenaamde nomadische rendierjagers op het einde van de laatste IJstijd de toenmalige uitgestrekte kille en karige toendra's, op het gebied waar nu Horst ligt, bezochten. Aan de westgrens van de gemeente zijn sporen van deze kampementen gevonden. Uit de Middensteentijd, waarin vuurstenen werktuigjes werden gebruikt, zijn ook vindplaatsen van voorwerpen bekend. Toen de mens de revolutionaire stap van jager naar landbouwer zette (4000-2000 v. Chr.), veranderden ook zijn werktuigen. Uit deze tijd zijn enkele glad gepolijste bijlen gevonden. Uit de Bronstijd zijn een klein aantal grafheuvels bekend. Onder deze heuvels werden de doden bijgezet. Uit de hierop volgende IJzertijd (700 v. Chr.) zijn bewoningssporen teruggevonden. Verbranding van overledenen is vastgesteld in de buurt van de Kasteelse Bossen. Hier werd omstreeks 1945 een urnenveld ontdekt dat dateerde uit de Vroege en Middenijzertijd (ca. 700-500 v. Chr.). Er werd onder andere een zogenaamde Kalenderberg-urn opgegraven. Deze urn, versierd met prachtig geometrisch reliëf, is nu, evenals vele andere voorwerpen, te zien in de Oudheidkamer van Horst. Sporen van bewoning uit de Romeinse Tijd werden bij de meest recente opgravingen in het jaar 2000 gevonden.
De personen die na de Romeinse tijd en de Volksverhuizing in de streek leefden, werden in de zesde en zevende eeuw tot het christendom bekeerd.
Middeleeuwen.
In de 11e eeuw bestond er een kerkje, dat in 1219 geschonken werd aan de Abdij van Averbode. De staatkundige verhoudingen van Horst zijn vóór de dertiende eeuw erg vaag. Vast staat dat Horst een hoge heerlijkheid was met een hoge rechtspraak, dat wil zeggen dat ook "halsmisdrijven" in Horst konden worden berecht. De schepenen van Horst worden voor het eerst genoemd op 8 mei 1345. In 1356 werden de rechten van de Heerlijkheid Horst bevestigd. Deze behoorde tot het Land van Kessel, en zeker vanaf 1400 was Huys ter Horst de zetel van de ambtman van dit land, die namens de Hertog van Gelre de dorpen en het gebied bestuurde. In de Middeleeuwen lag Horst betrekkelijk veilig tussen Peel en Maas. Het is merkwaardig dat in het gebied rond Horst geen plaatsen voorkomen met stadsrechten, of plaatsen die omwald of ommuurd zijn geweest. Al vroeg bestonden in het gebied dat nu de gemeente Horst aan de Maas omvat, zelfstandige gemeenten met een eigen schepenbank. De schepenen waren belast met de rechtspraak, zowel burgerlijk als strafrechtelijk. Bovendien vervulden ze bij het besturen van de gemeente een belangrijke rol. De schepenen spraken recht volgens het oude gewoonterecht dat mondeling werd overgeleverd. Later werden deze gewoonterechten opgetekend en ten slotte vastgelegd in het "Gelders Land- en Stadrecht van het Overkwartier van Roermond" (1620).
Horst was ten slotte ook een heerlijkheid. Aan het hoofd van een heerlijkheid stond een "heer" die "heerlijke" rechten had. De heer had bijvoorbeeld het recht om schepenen te benoemen. De heer, of zijn plaatsvervanger de scholtis, trad op als rechtsvorderaar, met name als aanklager in strafzaken. De heer had recht op een deel van de opgelegde boeten. In Horst vallen het gebied van gemeente, schepenbank en heerlijkheid samen. Vandaar dat deze drie begrippen dikwijls door elkaar werden gebruikt.
1500 tot nu.
In het begin van de zestiende eeuw kwam de Heerlijkheid Horst in het bezit van de Kleefse familie Van Wittenhorst. Horst was in die tijd een centrum van linnennijverheid en kreeg daarom in 1501 het recht om jaarlijks twee jaarmarkten te houden. Het eerste raadhuis werd in 1633 gebouwd. Omstreeks deze tijd was Horst een belangrijke pleisterplaats aan de weg van Cuijk naar Venlo. In 1648 behoorde Horst tot Spaans Gelre en in 1713 tot Pruisen. In 1729 was er een grote brand in Horst. Er is een "beestengeld" lijst van de heerlijkheid Horst uit 1749 bewaard gebleven waarop men kan zien wie er woonde en hoeveel vee ze hadden 
Lyste van het Beesten-Geld der Heerlyckheydt Horst voor den jaere 1749
Vanaf 1815 behoorde Horst tot de Verenigde Nederlanden. Tijdens de Belgische Revolutie was het gebied omstreden, maar middels het Verdrag van Londen van 1839 kwam het definitief aan Nederland. De maatschappelijke veranderingen die zich in de 19de eeuw en in de eerste helft van de 20ste eeuw hebben voltrokken, zijn groot. Aanvankelijk werden de uitoefening van de landbouw en de ambachten op de oude voet voortgezet, maar langzaam aan kwamen er veranderingen op gang die het hele leefpatroon zouden wijzigen.
Bij de officiële ingebruikneming van de eerste stoommachine in Noord-Limburg in de molen van Frans Beuijssen op 22 oktober 1850 speelde de Harmonie van Horst. De Koninklijke Harmonie van Horst is de oudste, nog bestaande, vereniging van Horst. Deze is opgericht in 1817. Op dat ogenblik, men was het zich toen niet bewust, werd in feite een nieuw tijdperk ingeluid: de industrialisatie van Noord-Limburg. De fabrieken zouden aan de werkloosheid en de armoede een einde maken.
In 1850 telde Horst 3331 inwoners die grotendeels leefden van de landbouw. Er waren 545 huizen, 200 weeftoestellen, 3 blauwververijen, 3 brouwerijen, 2 hoedenfabrieken, 1 leerlooierij, 1 orgelmakerij, 2 stroopmakerijen, 2 windmolens en 1 stoommolen. De Molen Op de Laak, een windkorenmolen uit 1893, werd gebouwd met woonhuis en brouwerij. Er waren twee openbare scholen. In Horst was een lagere school en een Franse school.
In de Tweede Wereldoorlog werd de kerk van Horst verwoest, die in de jaren erna herbouwd is. Horst breidde zich na de oorlog uit in het noorden, en later in het oosten. Vanaf 2005 breidt Horst zich uit aan de westzijde, door middel van nieuwbouwwijk De Afhang. Deze, deels nog te bouwen wijk, zal uiteindelijk plaats moeten bieden aan 550 woningen.
Tot 2001 was Horst een zelfstandige gemeente. In dat jaar fuseerde Horst met de buurgemeenten Broekhuizen en Grubbenvorst tot Horst aan de Maas.
Economie.
Horst heeft een belangrijke functie in de regio, het is de belangrijkste plaats in de gemeente. Horst heeft het grootste winkelgebied van de gemeente, en trekt zodoende bezoekers uit binnen en buiten de gemeente. Echter trekt het Horster centrum vooral bezoekers uit de eigen gemeente. De oorzaak hiervan is de aanwezigheid van grotere plaatsen in de nabije omgeving zoals Venlo en Venray. De bezoekers van buiten de gemeente zijn veelal toeristen die afkomen op bijvoorbeeld het Aardbeienland, attractiepark Toverland of een van de musea in Horst, en overnachten in het Parkhotel of een van de vele campings in de regio. Ook wordt de regio veel bezocht door dagjesmensen uit Duitsland, dit is logisch gezien de ligging. Daarnaast heeft de plaats internationaal naam gemaakt door de champignonteelt. In Horst wordt ongeveer 50 procent van de totale Nederlandse champignonproductie geproduceerd. De omgeving van Horst wordt gekenmerkt door intensieve glastuinbouw. In Horst zijn ook enkele grote bedrijven gevestigd op een van de industriegebieden waaronder een fabriek van tractorfabrikant John Deere.
Natuur en landschap.
Horst ligt nabij de vallei van de Groote Molenbeek, op hoge zandgrond. De hoogte bedraagt ongeveer 24 meter. Vanuit het westen komt de Kabroeksebeek, die door Horst loopt en vervolgens, nabij de Kasteelse Bossen, in de Groote Molenbeek uitmondt. De Groote Molenbeek passeert de kerkdorpen Tienray en Meerlo waarna het uitmondt in de Maas bij Wanssum. De naam van de Kasteelse Bossen is sinds 2009 veranderd in Kasteelpark Ter Horst. De naam verwijst naar het voormalig kasteel Huys ter Horst (zie foto). Op het kasteelpark zijn veel recreatieve mogelijkheden. Men kan er sporten, vissen en wandelen. Ook is er een zandstrand aanwezig. Rondom het kasteelpark wordt ook enkele keren per jaar een grote rommelmarkt gehouden.
Ten noordwesten van Horst ligt het grootste natuurgebied in de omgeving: de Schadijkse bossen (in de richting van Meterik). De bossen hebben een oppervlakte van 525 ha.
De omgeving van Horst wordt gekenmerkt door, vaak intensieve, landbouw, waaronder grootschalige champignonteelt en glastuinbouw.
In het zuidoosten vindt men nog natuurgebied de Reulsberg, een voormalig heide- en stuifzandgebied en tegenwoordig vooral naaldbos. De Reulsberg is een populair wandelgebied.
Cultuur en recreatie.
Recreatie.
In Horst zijn veel mogelijkheden op het gebied van recreatie. Enkele voorbeelden hiervan zijn:
Carnaval.
Tijdens het jaarlijkse Carnaval draagt Horst de naam 'Dreumelrijk'. De naam verwijst naar een Horster benaming voor een 'draadje'. In het Horsters wordt/werd dit een 'dreumel' genoemd. Vroeger stond Horst bekend om zijn textielindustrie. De Horster carnavalsvereniging heet C.V. D'n Dreumel, opgericht in 1962. Sinds 1963 komt ieder jaar de zogenoemde 'Dreumelprins' uit. Horst kent sinds 1957 al een jeugdcarnaval. Met carnaval zijn er in Horst twee optochten: de grote optocht (zondag) en de jeugdoptocht (maandag). Op carnavalsdinsdag vindt de Boerenbruiloft plaats. D'n Dreumel heeft ook een eigen carnavalslied. Op de site van de carnavalsvereniging zijn alle prinsen vanaf 1963 te vinden.
Winkelgebied.
Het Horster winkelgebied bestaat voornamelijk uit de Kerkstraat, Steenstraat, Sint-Lambertusplein, Veemarkt en Wilhelminaplein.
Het centrum van Horst bestaat uit meer dan honderd winkels en speciaalzaken. Iedere vrijdag is er koopavond, dan zijn alle winkels tot negen uur geopend. Daarnaast is er iedere eerste zondag van de maand koopzondag. Sommige supermarkten zijn sowieso iedere zondag geopend. Ook vindt er iedere dinsdag van 9.00 tot 12.00 uur de weekmarkt plaats. Wekelijks zijn er op de markt zo'n zeventig marktkramen te vinden. Het Wilhelminaplein staat bekend om zijn terrasjes en horecagelegenheden, in december en januari staat hier ook een ijsbaan. Het centrum van Horst is autovrij. Rondom het centrum is parkeergelegenheid voor meer dan duizend auto's, verspreid over vier grote parkeerplaatsen en een parkeergarage. Twee keer per jaar is er kermis in Horst, in mei en september.
Onderwijs.
Basisscholen
Middelbare scholen
Middelbaar beroepsonderwijs (mbo)
Sport.
In Horst zijn de volgende sportverenigingen gevestigd:
Openbaar vervoer.
Bus
Trein
Sinds 1866 heeft Horst en omgeving de beschikking over een treinstation. Het treinstation ligt een kilometer of twee ten zuiden van Horst en 2 kilometer ten noorden van Sevenum. Dit is ook de reden dat het station de naam Horst-Sevenum heeft gekregen. Het station ligt op de spoorlijn Venlo - Eindhoven. Op het station stopt sinds 21 december 2016 de intercitytrein van station Venlo naar station Schiphol Airport, hiermee heeft Horst een directe verbinding met steden als Venlo, Helmond, Eindhoven, 's-Hertogenbosch en Utrecht. Voorheen ging de intercity van Venlo naar Den Haag Centraal. Het station bestaat uit 2 sporen en 2 perrons. Op het station is een winkel en een Bed &amp; Breakfast gevestigd.
Nabijgelegen kernen.
Castenray, Meterik, Hegelsom, Grubbenvorst, Melderslo, Tienray, Sevenum

</doc>
<doc id="23927" url="https://nl.wikipedia.org/wiki?curid=23927" title="A.A. Milne">
A.A. Milne

Alan Alexander Milne (Kilburn (Londen), 18 januari 1882 - Hartfield, 31 januari 1956) was een Britse auteur, vooral bekend om zijn creatie Winnie de Poeh.
Biografie.
Milne was de zoon van John Vine Milne en Sarah Maria Heginbotham. Zijn vader en moeder waren beiden leraar. Zijn eerste onderwijs kreeg hij van zijn leermeester H.G. Wells op de "Henley House School", waarna hij naar de "Westminster School" en het "Trinity College" in Cambridge ging. Vanaf zijn vierentwintigste werkte hij voor het humoristische tijdschrift "Punch". Toen de Eerste Wereldoorlog uitbrak diende hij in Frankrijk. In de oorlog schreef hij enkele toneelstukken en verzen.
Op 24 juni 1913 trouwde Milne met Dorothy Daphne de Selincourt waarna zij op 21 augustus 1920 hun eerste en enige zoon "Christopher Robin" kregen. Na zijn geboorte verhuisden ze naar Cotchford Farm in Hartfield vlak bij het Ashdown Forest. In deze periode begon Milne serieus te schrijven. Hij schreef een detectiveverhaal "The red house mystery", enkele korte verhalen, 25 toneelstukken, enkele romans, een autobiografie "It's Too Late Now" en veel kinderverzen. Het beroemdst van deze verzen is "Vespers", een gedicht dat hij schreef als cadeau voor zijn vrouw. Op 6 november 1924 kwam zijn eerste boek uit: "When we were very young", een verzameling verzen waarvan er al enkele in "Punch" gestaan hadden. Hij droeg dit boek op aan Billy Moon zoals hij zijn zoontje noemde.
Milne werd vooral bekend dankzij "Winnie-the-Pooh" dat in 25 talen vertaald is en vele boekenplanken siert. Dit werk is door The Walt Disney Company veel bewerkt voor films en televisieseries. 
In 1925 was het debuut van Winnie de Poeh in een kerstverhaal voor zijn Christopher Robin. Het verhaal speelt zich af in het Ashdown Forest waar Christopher Robin veel speelde met zijn teddybeer Winnie de Poeh. Dit verhaal en nog vele anderen over Poeh en zijn vrienden worden gebundeld in het boek "Winnie-the-Pooh" dat op 14 oktober 1926 uitkwam. Hierna schreef Milne nog twee boeken met kinderverzen: "Now We Are Six" in 1927 en "The House At Pooh Corner" het jaar daarna.
In 1952 werd Milne invalide na een beroerte en een operatie aan zijn hersenen. Na een lang ziekbed overleed hij in 1956.

</doc>
<doc id="23928" url="https://nl.wikipedia.org/wiki?curid=23928" title="Sont">
Sont

De Sont (Deens: "Øresund", Zweeds: "Öresund") is een van de drie zeestraten die het Kattegat (en daarmee de Noordzee) verbindt met de Oostzee, en scheidt het Deense eiland Seeland van het Zweedse Skåne. De doorgang is op zijn nauwst 4,5 kilometer. Het is een van de drukst bevaren waterwegen in de wereld.
De Sont is steeds van groot strategisch belang geweest, wat verklaart dat aan het smalste punt twee burchten staan: bij het Deense Helsingør, kasteel Kronborg, en bij het Zweedse Helsingborg. De koningen van Denemarken werden rijk van de Sonttol die hier vanaf 1429 werd geheven.
Op 8 november 1658 vond de Slag in de Sont plaats, een zeeslag iets ten zuiden van Kopenhagen. Bij deze zeeslag heeft de Republiek der Zeven Verenigde Nederlanden de omsingelde Deense koning Frederik III van Denemarken bijstand verleend in de strijd tegen Karel X Gustaaf van Zweden die in die tijd de Sont had belegerd.
Het Zweedse eiland Ven en de Deense eilanden Saltholm en het kunstmatige Peberholm liggen in de Sont.
Sinds 1 juli 2000 is er een brug-tunnel over de Sont.

</doc>
<doc id="23929" url="https://nl.wikipedia.org/wiki?curid=23929" title="Shkodër (stad)">
Shkodër (stad)

Shkodër (; bepaalde vorm: "Skhodra") is een stad ("bashki") in het noordwesten van Albanië. Het is de hoofdstad van de gelijknamige prefectuur. Shkodër is een van de oudste en belangrijkste steden van Albanië en telt 136.000 inwoners (2011), waarmee het de vierde stad van het land is na Tirana, Durrës en Elbasan.
De stad ligt aan het Meer van Shkodër, dat deels in Montenegro ligt. Ten zuiden van het centrum bevindt zich de samenvloeiing van de rivieren de Kir en de Drin, en, nog iets zuidelijker, die van de Drin en de Bunë (Servisch: "Bojana"), die ontspringt in het meer.
Geschiedenis.
Van oorsprong was Shkodër een Illyrische hoofdstad, waarschijnlijk gesticht in de vierde eeuw voor Christus. Het werd het centrum van de Illyrische Labeatstam. In de tweede eeuw voor Christus werd de stad een Romeinse kolonie, en later ging ze deel uitmaken van het Byzantijnse Rijk. De Serviërs veroverden Shkodër in de
zevende eeuw na Christus; in de 14e eeuw werd de stad verkocht aan Venetië, maar de Turken
veroverden ze in 1479. Onder Turkse heerschappij kreeg Shkodër de naam "İskenderiye". In de 19de eeuw werd de stad het bestuurscentrum van een vilajet die een groot deel van de westelijke Balkan besloeg.
Tijdens de Balkanoorlogen werd Shkodër door Montenegro veroverd, maar later werd het onderdeel van Albanië. In deze periode (voorjaar 1914) waren er vanuit Shkodër Nederlandse militairen actief, die als de eerste Nederlandse vredesmissie kunnen worden beschouwd.
Geografie.
Shkodër ligt aan de zuidoostelijke hoek van het Meer van Shkodër en grenst voorts aan de deelgemeenten Rrethinat (in het noorden, oosten en zuidoosten) en Ana e Malit (in het zuidwesten) en aan Montenegro in het westen.
Naast de stad zelf behoren tot de gemeente Shkodër ook nog de dorpen Bahçallëk, Shirokë en Zogaj. Bahçallëk ligt ten zuidoosten van het stadscentrum; Zogaj en Shirokë liggen in het zuidwesten aan de oever van het meer, naar de Montenegrijnse grens toe.
Bestuurlijke indeling.
Administratieve componenten ("njësitë administrative përbërëse") na de gemeentelijke herinrichting van 2015 (inwoners tijdens de census 2011 tussen haakjes):
Ana e Malit (3858) • Bërdicë (5773) • Dajç (3885) • Guri i Zi (8085) • Postribë (7069) • Pult (1529) • Rrethinat (21199) • Shalë (1804) • Shkodër (77075) • Shosh (304) • Velipojë (5031).
De stad wordt verder ingedeeld in 93 plaatsen: Abat, Babot, Baks i Ri, Baks-Rrjoll, Bardhaj, Belaj, Beltoje, Bërdice e Madhe, Bërdice e mesme, Bërdice e siperme, Bleran, Boks, Brashtë, Breg-Lumi, Bruçaj, Ças, Dajç, Darragjat, Dobraç, Domen, Dragoç, Dramosh, Drisht, Gajtan, Ganjollë, Gimaj, Gjuraj, Golem, Gomsiqe, Grudë e Re, Guci e Re, Guri i Zi, Hot i Ri, Juban, Kir, Kuç, Kullaj, Lekaj, Lotaj, Luarzë, Mali Hebaj, Mali i Gjymtit, Mali Kolaj, Mazrek, Mes, Mgull, Muriqan, Mushan, Myselim, Nderlysaj, Ndrejaj, Nënmavriq, Nicaj-Shale, Nikaj-Shosh, Oblikë e Sipërme, Oblikë, Obot, Palaj, Pecaj, Pentar, Pepsumaj, Plan, Pog, Prekal, Pulaj, Pulaj, Reç i Ri, Rragam, Rrencë, Rrushkull, Samrisht i Ri, Samrisht i Sipërm, Shakotë, Sheldi, Shirq, Shkodër, Shpor, Shtoj i Ri, Shtoj i Vjetër, Shtuf, Suka-Dajç, Theth, Trush, Ura e shtrenjtë, Vallas, Velinaj, Velipojë, Vidhgar, Vilëz, Vukatanë, Vuksanaj, Xhan, Zues.
Bezienswaardigheden.
De belangrijkste religieuze bouwwerken in het stadscentrum zijn de orthodoxe Christus Geboortekerk en de in de jaren 1990 gebouwde Ebu Bekr-moskee, de grootste moskee van de stad. Nabij het plein Sheshi Demokracia bevindt zich het Migjenitheater, een van de belangrijkste schouwburgen van het land.
Op een heuvel ten zuidwesten van het centrum, geprangd tussen de Bunërivier in het noordwesten en de samenvloeiing van Kir en Drin in het zuidoosten, liggen de ruïnes van het Kasteel van Rozafa. Net oostelijk ervan staat de Loodmoskee, zo genoemd vanwege de met lood beklede koepel.
Sport.
Voetbalclub KS Vllaznia Shkodër werd opgericht in 1919 en speelt sinds 1962 onafgebroken in de Kategoria Superiore, de hoogste klasse in het Albanese voetbal. Het team werd er negenmaal kampioen, en sleepte daarnaast vijfmaal de Albanese voetbalbeker in de wacht. De thuiswedstrijden worden afgewerkt in het Loro Boriçi-stadion, dat 16.000 zitplaatsen telt en daarmee na het Qemal Stafa-stadion te Tirana het op een na grootste voetbalstadion van het land is.

</doc>
<doc id="23930" url="https://nl.wikipedia.org/wiki?curid=23930" title="Shkodra">
Shkodra



</doc>
<doc id="23931" url="https://nl.wikipedia.org/wiki?curid=23931" title="Skadar">
Skadar



</doc>
<doc id="23932" url="https://nl.wikipedia.org/wiki?curid=23932" title="Scutari">
Scutari



</doc>
<doc id="23936" url="https://nl.wikipedia.org/wiki?curid=23936" title="Alan Alexander Milne">
Alan Alexander Milne



</doc>
<doc id="23939" url="https://nl.wikipedia.org/wiki?curid=23939" title="Ingang (Elektronika)">
Ingang (Elektronika)



</doc>
<doc id="23941" url="https://nl.wikipedia.org/wiki?curid=23941" title="903">
903

Het jaar 903 is het 3e jaar in de 10e eeuw volgens de christelijke jaartelling.

</doc>
<doc id="23942" url="https://nl.wikipedia.org/wiki?curid=23942" title="904">
904

Het jaar 904 is het 4e jaar in de 10e eeuw volgens de christelijke jaartelling.

</doc>
<doc id="23943" url="https://nl.wikipedia.org/wiki?curid=23943" title="902">
902

Het jaar 902 is het 2e jaar in de 10e eeuw volgens de christelijke jaartelling.

</doc>
<doc id="23944" url="https://nl.wikipedia.org/wiki?curid=23944" title="905">
905

Het jaar 905 is het 5e jaar in de 10e eeuw volgens de christelijke jaartelling.

</doc>
<doc id="23945" url="https://nl.wikipedia.org/wiki?curid=23945" title="906">
906

Het jaar 906 is het 6e jaar in de 10e eeuw volgens de christelijke jaartelling.

</doc>
<doc id="23946" url="https://nl.wikipedia.org/wiki?curid=23946" title="908">
908

Het jaar 908 is het 8e jaar in de 10e eeuw volgens de christelijke jaartelling.

</doc>
<doc id="23947" url="https://nl.wikipedia.org/wiki?curid=23947" title="İskenderun (stad)">
İskenderun (stad)

İskenderun (tot 1939 in het Turks: "Iskenderiye", vroeger ook bekend als Alexandrette) is een havenstad met 159.149 inwoners in Turkije gelegen aan de gelijknamige golf. Het is tevens een van de 12 districten van de provincie Hatay. De stad is genoemd naar de stichter Alexander de Grote (in het Turks: "Büyük İskender"). De vroegere naam van de stad was dan ook Alexandrette. Gedurende de Romeinse tijd werd de stad ook wel Klein Alexandrië genoemd ter onderscheid van het grote Alexandrië in Egypte.
Het voormalige bisdom Alexandrette (Alexandria Minor) stond ook bekend als Cambysopolis.
İskenderun werd zwaar getroffen door de aardbeving in Turkije en Syrië op 6 februari 2023. 

</doc>
<doc id="23948" url="https://nl.wikipedia.org/wiki?curid=23948" title="Al-Iskandariya">
Al-Iskandariya



</doc>
<doc id="23950" url="https://nl.wikipedia.org/wiki?curid=23950" title="SAP">
SAP



</doc>
<doc id="23951" url="https://nl.wikipedia.org/wiki?curid=23951" title="Socialistische Arbeiders Partij">
Socialistische Arbeiders Partij



</doc>
<doc id="23954" url="https://nl.wikipedia.org/wiki?curid=23954" title="Novaya Zemlya">
Novaya Zemlya



</doc>
<doc id="23955" url="https://nl.wikipedia.org/wiki?curid=23955" title="Siberië">
Siberië

Siberië (Russisch: Сибирь, "Sibir") is een groot gebied in Noord-Azië dat in oostelijk Rusland ligt.
Geografie.
Omvang.
Tegenwoordig wordt de naam Siberië gebruikt voor het federaal district Siberië. Het historische en geografische Siberië is groter en omvat het grootste deel van het federaal district Oeral en een deel van het federaal district Verre Oosten (Jakoetië).
Het noorden van Kazachstan wordt ook tot Siberië gerekend.
Oppervlakte.
Geografisch gezien heeft Siberië binnen Rusland een oppervlakte van 10.006.450 km², waarmee het ongeveer 59% van het totale grondgebied van Rusland beslaat en ongeveer 23% van geheel Azië.
Historisch gezien beslaat het gebied zelfs ongeveer 75% van het totale grondgebied van Rusland en valt ook het gehele Russische Verre Oosten eronder, tegenwoordig wordt dit echter als een apart gebied gezien. Delen van het Oeralgebied ten oosten van de kam van het Oeralgebergte worden in Westerse bronnen ook vaak tot Siberië gerekend.
Landschappen.
Geografisch valt Siberië, samen met het Russische Verre Oosten, op te delen in een aantal Russische grootlandschappen: het West-Siberisch Laagland, het Noord-Siberisch Laagland, het Midden-Siberisch Bergland, het Zuid-Siberisch Gebergte, de Centraal-Jakoetische Vallei, het Oost-Siberisch Bergland en het Oost-Siberisch Laagland. Daarbinnen bevindt zich weer een groot aantal kleinere gebieden.
Rivieren.
Het gebied wordt doorsneden door een aantal van de grootste rivieren ter wereld; de Ob, de Jenisej en de Lena. Andere grote rivieren zijn onder andere de grensrivier Amoer, de Olenjok en de Indigirka. Behalve de Amoer stromen al deze rivieren naar de Noordelijke IJszee.
Klimaat en bodemgebruik.
Siberië heeft een extreem landklimaat, met zeer strenge winters en warme zomers. Door verschillende gebergten in het oosten liggen de temperaturen in Oost-Siberië gemiddeld wat lager in de winter dan in West-Siberië. De laagste temperaturen van het noordelijk halfrond werden er gemeten, met uitschieters in 1892 en 1933 van tegen −70 °C. Het record staat voor Verhojansk op −67,8 °C in 1893 en voor Ojmjakon op −67,7 °C in 1933 als het om het absolute minimum gaat. In 2020 werd echter bekend dat in februari 1991 op Groenland een nog lagere waarde is gemeten: −69,6 °C. Deze waarde is geregistreerd door een automatisch weerstation en bijna drie decennia lang onopgemerkt gebleven. De WMO heeft deze meting alsnog gecontroleerd en geverifieerd, waarmee deze waarde de records uit Verhojansk en Ojmjakon verbrak. Zelfs op de Noordpool zijn nooit lagere temperaturen gemeten.
Tijdens de zomer kan de temperatuur oplopen tot meer dan 30 °C. Ojmjakon kwam ooit tot 34,6 °C en Verhojansk zelfs op 38,0 °C. Daarmee is Verhojansk de meest continentale plaats ter wereld met een verschil tussen hoogste en laagste temperatuur van 105,8 °C. Ojmjakon doet er weinig voor onder met 102,3 °C als verschil. Overigens blijft Verhojansk ook nipt de meest continentale plaats in de wereld als we naar de gemiddeld koudste en warmste maand kijken. Zie ook: Ojmjakon.
Het grootste deel van Siberië bestaat uit taiga; ten noorden ligt een gebied met bostoendra en het noordelijkste deel van Siberië bestaat uit extreem koude toendra, waarvan de ondergrond permanent bevroren is, dit heet permafrost.
In het zuiden en zuidwesten van Siberië ligt een deel van het Russische landbouwgebied.
Milieu.
Het natuurlijke milieu van Siberië, en vooral dan de bosgebieden, staat onder druk door ontbossing en natuurbranden. In de meeste zomers breken bosbranden uit in de boreale wouden van Oost-Siberië, maar ook andere gebieden hebben onder natuurbranden te lijden. Bovendien is het fenomeen van de illegale houtkap niet onder controle.
Bevolking.
In Siberië wonen ongeveer 40 miljoen mensen, ongeveer 27% van de Russische bevolking. Dertig steden hebben een bevolking van meer dan honderdduizend mensen.
Steden.
De hoofdstad van het federaal district Siberië is Novosibirsk. Andere grotere steden zijn:
Tot het historisch en geografisch ruimere Siberië kunnen ook volgende steden gerekend worden:

</doc>
<doc id="23956" url="https://nl.wikipedia.org/wiki?curid=23956" title="Nieuw Amsterdam">
Nieuw Amsterdam



</doc>
<doc id="23957" url="https://nl.wikipedia.org/wiki?curid=23957" title="Geschiedenis van Siberië">
Geschiedenis van Siberië

Dit artikel behandelt de geschiedenis van Siberië.
Prehistorie.
Paleolithicum.
Voor zover bekend was Siberië ten tijde van het Vroegpaleolithicum nog niet bewoond. Vroege mensentypen als "Homo erectus" en "Homo heidelbergensis" bezaten nog niet de culturele vaardigheden om in een koud klimaat te overleven. 
Middenpaleolithicum.
Tijdens de koude periodes van het Pleistoceen, met name het Saalien en Weichselien, was over een groot deel van het noorden van Eurazië de mammoetsteppe verspreid, een bijzondere vorm van steppe met een kruidrijke vegetatie. Menselijke aanwezigheid is ten westen van de Oeral al vanaf het Middenpaleolithicum aangetoond. De neanderthaler jaagde al op mammoeten, zoals de (late) vindplaats Byzovaja in het noorden van Rusland aantoont. De situatie ten oosten van de Oeral is minder duidelijk. Zowel de neanderthaler als de denisovamens bereikten in ieder geval het Altajgebied in het zuiden van Siberië.
Laatpaleolithicum.
In ieder geval vanaf het Laatpaleolithicum was de anatomisch moderne mens in Siberië aanwezig, zoals aangetoond door het dijbeen van Oest-Isjim en de Malta-Boeretcultuur. Deze eerste bewoners waren afkomstig uit Centraal-Azië en zouden zich uiteindelijk via de Beringlandbrug uitbreiden tot het huidige Alaska. Ook de oudste bewoners van Amerika stamden ten dele van deze Oud Noord-Euraziatisch genaamde bevolking af. 
De mens werd geconfronteerd met de noodzaak zich aan te passen. De wintertemperatuur lag gemiddeld bij -20 tot -30°C terwijl brandstof en schuilplaatsen schaars waren. Men reisde te voet en was afhankelijk van de jacht op zeer mobiele kuddes van diersoorten zoals de mammoet, de wolharige neushoorn en het rendier. Deze uitdagingen werden overwonnen door technologische innovaties zoals op maat gemaakte kleding uit de huid van pelsdieren, de bouw van schuilplaatsen met haarden, waarbij botten als brandstof werden gebruikt, en het graven van "ijskelders" voor de opslag van vlees en botten in de permafrost.
Aan het einde van het Laatpaleolithicum was er een toenemende invloed uit Oost-Azië, vertegenwoordigd door de paleosiberische Djoektajcultuur. De ontstane mengbevolking vormde ook de basis van de eerste aangetoonde bewoners van Amerika.
Mesolithicum.
Het einde van de laatste ijstijd betekende een verandering van de klimatologische omstandigheden en veranderingen in de jachtpatronen. In Oost-Siberië ontwikkelde zich de Soemnagincultuur uit de voorafgaande Djoektajcultuur.
De basis van de economie was de jacht. Men leefde in lichte, ronde woningen, vergelijkbaar met de tsjoem. In de nederzettingen werden beenderen pijlpuntjes en priemen gevonden, die duiden op de vervaardiging van warme pelskleding.
Neolithicum.
Het begrip neolithicum is in Noord-Azië overwegend chronologisch van belang. In Noordoost-Siberië zijn er geen bewijzen van landbouw of veeteelt, en de meeste culturen kunnen eerder als subneolithisch worden beschouwd. De neolithische culturen van Noord-Azië verschillen echter heel duidelijk van het voorafgaande mesolithicum door de introductie van aardewerk, dat zich in het 6e millennium v.Chr. over Siberië verspreidde. In tegenstelling tot Europa en het Midden-Oosten bleven de manier van leven, economie en cultuur echter grotendeels ongewijzigd. 
Tijdens de kopertijd, die hier tegen het einde van het 4e millennium v.Chr. begon, bereikte Zuidwest-Siberië een volledig neolithisch cultureel niveau. In de Minoesinskdepressie verbreidde zich de Afanasjevocultuur. In de noordelijke en oostelijke gebieden waren er nog geen ingrijpende veranderingen.
In Oost-Siberië vormde zich in het middelste stroomgebied van de Lena in het 5e tot 4e millennium v.Chr. de Syalachcultuur, als gevolg van de migratie van stammen uit Transbaikal, die zich met de lokale pre-keramische Soemnagincultuur assimileerden. Volgens taalkundigen is het waarschijnlijk dat de dragers van deze cultuur een van de Dené-Jenisejische talen spraken. De sites van de Syalachcultuur worden gekenmerkt door de eerste verschijning van gepolijste stenen werktuigen, evenals de vroegste keramiek, die een karakteristiek ruitpatroon bezat. Ook werden er benen harpoenpunten en pijlen en bogen gevonden.
Aan de bovenloop van Ob en Jenisej ontstonden na 4500 v.Chr. onder invloed van de Kelteminarcultuur van Centraal-Azië de vroegste nederzettingen gebaseerd op gedomesticeerde dieren en granen. De Kelteminarcultuur is voorgesteld als oorsprong van de Fins-Oegrische talen, maar dat is omstreden.
in Jakoetië ontwikkelde zich tijdens het 3e millennium v.Chr. de Belkatsjicultuur uit de lokale Syalachcultuur.
De Belkatsjicultuur werd na 2200 v.Chr. opgevolgd door de Ymyjachtachcultuur. De cultuur ontstond door een migratie van stammen vanuit het zuiden (vanaf de oevers van het Baikalmeer) en het lokale substraat van de Belkatsjicultuur. De dragers van de cultuur waren mogelijk de Joekagieren. 
Kenmerkend voor de Ymyjachtachcultuur was haar aardewerk met ronde bodem met ingedrukte geruitte en geribbelde decoraties. Opvallend is dat de klei met wol gemengd werd. Pijlpunten, speer- en harpoenpunten van steen en bot, evenals bepantseringpslaatjes, werden in grote mate gevonden.
Bronstijd.
De eerste koperen en bronzen voorwerpen deden hun intrede bij de Afanasjevocultuur (3500–2500 v. Chr.), bekend door opgravingen in de Minoesinskdepressie in de kraj Krasnojarsk in Zuid-Siberië. De economie bestond waarschijnlijk vooral uit een seminomadische veeteelt. Resten van rundvee, schapen en paarden zijn gevonden. De begrafenisgewoonten lijken erg op die van de Indo-Europese jamna-, Sredny Stog-, catacomben- en Poltavkacultuur van Zuid-Rusland. Centra van bronsbewerking kwamen op, waarbij de rijkdom aan kopererts in de Altaj van groot belang was.
In haar oostelijke verspreidingsgebied werd de Afanasjevocultuur opgevolgd door de Okoenevcultuur. 
Vanaf 1500 v.Chr. ontwikkelde zich in Zuid-Siberië de Andronovocultuur, die zich over het uitgestrekte gebied van de Oeral tot het Baikalmeer verspreidde. 
Ook op de begraafplaatsen van de Ymyjachtachcultuur in Oost-Siberië worden vaak bronzen voorwerpen gevonden. Op de site Abylaach-1 in Tajmyr werd een bronsgieterij van de Ymyjachtachcultuur ontdekt, daterend uit de 12e eeuw v. Chr. Een keramisch complex vergelijkbaar met de Ymyjachtachcultuur, gekenmerkt door aardewerk met een bijmenging van wol, werd ook gevonden in het noorden van Fennoscandinavië tegen het einde van het 2e millennium v.Chr..
A. Golovnev zag de Ymyjachtachcultuur in de context van een voorgesteld "circumpolair syndroom":
Aan het eind van het 2e millennium v.Chr. werd de Andronovocultuur in het gebied van de Midden-Jenisej en de Minoesinskdepressie opgevolgd door de Karasoekcultuur. In het bijzonder valt deze cultuur op door haar bronswaren. Oorspronkelijk gebaseerd op Andronovo-vormen, ziet men in latere fases invloeden uit Mongolië en het noorden van China. Tijdens haar bloeiperiode reikten de handelsbetrekkingen ver naar het oosten terwijl de relaties met het westen zwakker werden.
Vanaf de 9e eeuw v.Chr. werd de Karasoekcultuur opgevolgd door de Tagarcultuur. Deze vormden een van de grootste centra van bronsproductie in Eurazië. Ze leefden van veehouderij, voornamelijk rundvee en paarden, geiten en schapen en woonden in houten kuilwoningen verwarmd door klei-ovens en grote haarden. Sommige nederzettingen werden omringd door vestingwerken. Hun artefacten werden sterk beïnvloed door de Scythische kunst van de Pazyrykcultuur. Opvallend zijn grote grafheuvels omheind met stenen platen, met vier verticale steles op de hoeken. Ze zijn wel geïdentificeerd met de Dingling uit Chinese bronnen.
IJzertijd.
De 3e eeuw v.Chr. zag de opkomst van het rijk der Xiongnu, die zich uitbreidde van Zuid-Siberië en Mongolië tot Noord-China. De afkomst van de Xiongnu is omstreden. Het enig overgebleven taalfragment suggereert een Jenisejische oorsprong, wat is bekend over hun militaire organisatie en de overgeleverde namen van hun leiders toont een Scythische invloed. 
In de Minoesinskdepressie werd de Tagarcultuur opgevolgd door de Tescultuur. In de metaalbewerking vinden we nieuwe ijzeren voorwerpen met verbindingen naar de Xiongnu-vondsten in Transbaikal.
Proto-historische periode.
De eerste grotere staatkundige eenheid in het gebied was het rijk der Oeigoeren dat vanaf de 6e eeuw vanuit Mongolië onder meer over het gebied rond de Jenisej heerste. In de 9e eeuw werden zij afgelost door de Jenisej-Kirgiezen.
Onder druk van de Kitan drongen aan het begin van de 10e eeuw de Chori-Mongolen Transbaikal binnen. Na lange strijd werden de daar wonende Koeryk verslagen. Grote groepen Mongoolssprekende bevolking drongen de Baikal-regio binnen, waardoor een taalverandering van Turks naar Mongools plaatsvond. De bevolkingsdruk veroorzaakte een uittocht van Turkstalige bevolking langs de Lena naar het noorden. Hier vormde zich na vermenging met de Evenken het volk der Jakoeten. 
In de 13e eeuw veroverden de Mongolen onder Dzjengis Khan en zijn opvolgers West-Siberië en grote delen van de rest van Azië. Rond 1420 raakte het Mongoolse rijk in verval. 
In West-Siberië ontstond na het uiteenvallen van het rijk der Gouden Horde het kanaat Sibir.
Russische verovering.
In 1581 trokken de Siberische Kozakken onder hun leider Jermak het kanaat binnen en veroverden het het volgende jaar. In 1585 werd Jermak gedood, maar de Kozakken stichtten verdere verdedigingslinies in het gebied. Geleidelijk breidden de Russen hun gebied uit, zoals men kan zien aan de stichting van hun forten en voorposten (zie de tabel rechts). In 1619 staken de Russen over van het dal van de Ob naar dat van de Jenisej en begonnen ook dat te veroveren. Bij de verovering was het werk van de zemleprochodtsy van groot belang.
In 1631 werd de volgende stap gezet en Peter Beketov begon de onderwerping van de Jakoeten langs de Lena. In 1639 bereikte een groep kozakken onder leiding van Ivan Moskvitin als eerste de kust van de zee van Ochotsk. Rond dezelfde tijd zakten de kozakken ook de Lena en andere rivieren af naar de Noordelijke IJszee. In 1648 voer Semjon Dezjnev door de Beringstraat.
Vele Siberische volken werden onder het jasak-systeem (verplichte jaarlijkse schatting aan de tsaar) geplaatst. De inkomsten van de jasak en de belasting op de bonthandel waren in deze tijden verantwoordelijk voor 10% van de Russische staatskas en Siberisch bont was Ruslands belangrijkste exportproduct. De belangrijkste bron van pelzen was de sabelmarter ("Martes zibellina"), maar waar die door overbejaging zeldzaam of uitgestorven was werden ook vossen, hermelijnen en eekhoorns voor hun huiden gedood.
Conflict met China.
In 1643 trok Vasili Pojarkov zuidwaarts vanaf Jakoetsk en bereikte de Amoer. Hij voer deze af tot aan de monding. In 1650 plunderde Jerofej Chabarov de streek Daurië en legde na een aantal gevechten de lokale Daur, Evenken en Doetsjer de jasak op. Dit leidde tot een reactie van de Mantsjoe-regering van China, aan wie het gebied schatplichtig was en het kwam meerdere keren tot een treffen tussen de grootmachten. Als gevolg van die krijgshandelingen vestigden zich in deze periode een aantal Russische gevangenen en deserteurs in Peking. Door zowel Chinezen als Mantsjoes werden deze Russen Albaziners genoemd. Het verdrag van Nertsjinsk op 27 augustus 1689 stelde de grens tussen beide rijken vast, waarbij het dal van de Amoer volledig Chinees bleef. In 1727 werden de bepalingen aangevuld en nader gedetailleerd in het verdrag van Kjachta. Een van die bepalingen is het formeel verankeren van de Russisch-orthodoxe missie in China.
18e en 19e eeuw.
In de 19e eeuw werden de veroveringen verder uitgebreid. De Beringstraat werd ontdekt en overgestoken, waarna de Russen via de kust van Alaska verder trokken tot Californië, waar ze de Spanjaarden ontmoetten. Later werd Alaska aan de Verenigde Staten verkocht. In Centraal-Azië rukten de Russen vanuit Tobolsk zuidwaarts op en werden de kanaten van onder andere Boechara onderworpen. Ten slotte wisten de Russen ook het verdrag van Nertsjinsk ongedaan te maken en namen ze de Chinezen in 1860 de noordelijke Amoer- en de maritieme provincies af. Om zo veel mogelijk jasak binnen te halen werd in 1822 het concept van inorodtsy ("andere oorsprong") ingesteld: nomadische volkeren die geen Slaven en niet christelijk (Russisch-orthodox) waren en daardoor aan andere belastingregels waren gebonden. Over de jaren heen werd dit concept opgerekt en kwamen ook andersoortige volken onder de 'inorodtsy' te vallen.
Ondertussen werd de Siberische Trakt aangelegd en voegde zich aan de bontjagers, kozakken en gelukzoekers ook een schare bannelingen toe. Eind 19e en begin 20e eeuw bevonden zich onder hen ook latere vooraanstaande communistische leiders, zoals Stalin. De telegraaf verbeterde de communicatie en tussen 1891 en 1904 werd de Trans-Siberische spoorlijn aangelegd.
1900 tot 1953.
Rond 1890-1900 ontpopte Japan zich meer en meer als een concurrent voor Rusland in zijn streven naar macht. In de Russisch-Japanse Oorlog wist Japan Rusland te verslaan, wat het verlies van de helft van het eiland Sachalin en verlies aan invloed in Mantsjoerije betekende. Rusland richtte zich hierna weer op de Balkan.
In de Russische Burgeroorlog viel het gebied aanvankelijk aan de Witten toe. Japanse en Amerikaanse troepen ontscheepten zich in Siberië. De Japanners zouden tot 1922 blijven, waarna ze onder druk van de Roden vertrokken, die snel langs de Trans-Siberische spoorlijn oprukten.
In 1908 werd het luchtruim boven Siberië getroffen door de ontploffing van een ruimterots met een doorsnede van zo'n 48 meter, de Toengoeska-explosie. Hierdoor sneuvelden zo'n tientallen miljoenen bomen.
In de jaren hierop zou Siberië het leeuwendeel van de strafkampen herbergen: de goelags. Politieke gevangenen werden in de goelags onder de zwaarste omstandigheden tewerkgesteld, samen met de zwaarste misdadigers. Dissidenten, politieke tegenstanders, koelakken, Volga-Duitsers, Tsjetsjenen, Duitse en Japanse krijgsgevangenen, "lafaards" (Sovjetsoldaten die zich hadden overgegeven en uit de Duitse kampen bevrijd waren) en vele anderen werden na showprocessen naar Siberië gedeporteerd, waar ze vaak aan de erbarmelijke omstandigheden overleden. Het bekendste kampencomplex was de Sevvostlag, dat onderdeel vormde van het staatsgoudwinningsbedrijf de Dalstroj. Vooral tijdens de Grote Zuivering waren de kampregimes zeer zwaar.
In 1938 en 1939 kwam de Sovjet-Unie (de tweede keer samen met Mongolië) nogmaals in botsing met Japan tijdens de Slag bij het Chasanmeer en de Slag bij Halhin Gol. Deze keer dolven de Japanners het onderspit. In augustus 1945 vielen de Russische legers vanuit Siberië Japans Mantsjoerije, China en Korea binnen tijdens Operatie Augustusstorm. Dit droeg, in combinatie met de atoombommen op Hiroshima en Nagasaki, bij aan de capitulatie van Japan op 15 augustus 1945. De in 1905 verloren gebieden werden teruggegeven en Rusland veroverde nog snel de Koerilen en verkreeg invloed in Mantsjoerije, dat pas na de dood van Stalin in 1953 werd ontruimd toen de betrekkingen tussen Mao en Stalins opvolger Chroesjtsjov bekoelden.
Na 1953.
De Sovjet-Unie trachtte na Stalins dood, toen de Goelagkampen grotendeels verdwenen en veel gevangenen het gebied verlieten, met enig succes Siberië te bevolken. Men ontdekte dat het gebied een schat aan delfstoffen bood. Industriesteden en fabriekscomplexen werden uit de grond gestampt, nieuw land werd in bezit genomen en de Baikal-Amoer Magistrale spoorlijn werd aangelegd. Mensen die vrijwillig in Siberië gingen werken, vaak leden van de Komsomol, kregen "tropensalarissen" uitbetaald: hun loon werd verdubbeld of soms zelfs verzesvoudigd indien het gebied erg afgelegen of het klimaat erg slecht was. Dit proces was overigens al onder Stalin begonnen. Heden ten dage heeft Siberië een bevolking van ongeveer 30 miljoen, die sterk daalt (vooral in het Hoge Noorden), zowel door negatieve natuurlijke groei als door terugkeer naar Europees Rusland. Het gebied is vooral voor de energievoorziening en delfstoffen van belang. Veel steden aan de zuidkant hebben handelsrelaties met China, vanwaaruit veel investeringen in het gebied plaatsvinden. Ook migreren in toenemende mate Chinezen en andere volkeren naar het gebied. Dit wordt door sommige Russen, die bang zijn voor inname van het gebied door de Chinezen, met argusogen aangezien.

</doc>
<doc id="23959" url="https://nl.wikipedia.org/wiki?curid=23959" title="Darts (sport)">
Darts (sport)

Darts of darten is een sport die gespeeld wordt met drie darts ("pijltjes") en een dartbord. Een oude Nederlandse en in de Vlaamse spreektaal nog gebruikelijke naam van het spel is "vogelpik" (of het minder gebruikelijke "vogeltjepik"). Hierbij moet worden opgemerkt dat de originele darts en vogelpik een ander spel zijn. Hoewel de pijltjes, of voor de aan Engels verknochte medemens, “darts” gelijkaardig zijn, wordt het ronde doelwit anders verdeeld.
Darts verdeelt het doelwit in 62 vakken, met waarden van 1-20 en waar deze kunnen verdubbeld of verdrievoudigd worden en de roos of “bull” die een buitenste ring en binnenste cirkel heeft. Deze laatst genoemde zijn respectievelijk 25 en 50 punten waard.
Vogelpik verdeelt het doelwit in 5 of 7 ringen, deze ringen krijgen een waarde toegekend. Hoe dichter bij het centrum, de roos of “bull”, hoe meer punten het geworpen pijltje of “dart” opbrengt. Een vergelijkbare indeling van het doelwit met deze traditionele café sport, is het doelwit bij boogschieten.
Hoewel traditionele vogelpik een verdwijnende/verdwenen sport is, worden beide termen voor beide spelen gebruikt.
Het spel werd vanouds voornamelijk in Engelse pubs gespeeld, maar sinds de successen van Raymond van Barneveld is darten ook in Nederland populairder geworden. Toentertijd was het bekendste darttoernooi het World Professional Darts Championship (voorheen ook wel bekend als "The Embassy", de toenmalige sponsor. Deze naam werd overigens alleen door SBS6 gebruikt; sinds Embassy gestopt is als sponsor is dit toernooi nu ook bekend als "The Lakeside"), dat jaarlijks op de Lakeside Country Club in het Engelse Frimley Green wordt gespeeld. De internationale bond is de World Darts Federation (WDF). In Nederland is er de Nederlandse Darts Bond (NDB) en in België de Belgische Dart Bond (BDB).
Onder invloed van de Engelse commerciële omroep Sky Sports werd in 1992 een tweede internationale dartbond opgericht: de Professional Darts Corporation (PDC). Een van de voornaamste darters van deze bond was Phil Taylor. De bekendste Nederlandse darter bij de PDC was Roland Scholten, tot de overstap van Raymond van Barneveld in februari 2006 en in januari 2007 die van Jelle Klaasen, Michael van Gerwen en Vincent van der Voort. Sindsdien hebben er zich meer Nederlandse darters ingeschreven. Het PDC World Darts Championship wordt als het meest prestigieuze toernooi gezien. Zo was de prijzenpot voor de winnaar in 2019 meer dan vijf keer zo groot als die van "The Lakeside" (£500.000 om £100.000).
Geschiedenis.
Darten is een eeuwenoud spel. Waar het precies vandaan komt is niet geheel bekend, maar speculaties omtrent de sport vertellen dat de sport begonnen is in tijden dat soldaten tussen de veldslagen door ter tijdverdrijf wedstrijden hielden met het gooien van korte speren op bijvoorbeeld omgekeerde bodems van wijntonnen en later op doorgezaagde boomstamschijven. Op de schijven werd een puntentelling aangebracht. In de wintermaanden werd de sport noodgedwongen binnen gehouden, hetgeen tot gevolg had dat men de kleine speren moest vervangen door darts en er een nieuwe regelgeving voor het beoefenen van de binnensport werd bedacht. Naarmate het spel zich verder ontwikkelde, begonnen de rijkere lagen van de bevolking ook interesse te tonen in darts. Zo staat er geschreven dat in 1530 Hendrik VIII van zijn tweede vrouw Anne Boleyn een kostbaar versierde Biscayan-dartset geschonken kreeg.
Ook speelden de Pilgrim Fathers in 1620 op het schip de "Mayflower", onderweg naar de Verenigde Staten darts.
De term "vogelpik" is afkomstig van een soortgelijk spel dat vroeger gespeeld werd in cafés. Dit spel bestond uit een roos met ringen, niet zoals het actueel dartbord dus, en een nagemaakte vogel met een scherpe snavel. De vogel werd met een koord aan het plafond of een speciaal voor het spel gemaakte galg(indien het spel buiten werd gespeeld) opgehangen en de spelers probeerden de snavel van de vogel in de roos te 'zwieren'.
Nummering op het dartbord.
De punten, die aan de buitenzijde van het dartbord rondom het scorende gedeelte te zien zijn, lijken willekeurig te zijn aangebracht, maar zijn dusdanig geplaatst dat hoge en lage scores zo goed mogelijk over het bord zijn verdeeld. In 1896 ontwierp Brian Gamlin, een toen 44-jarige timmerman uit Bury Lancashire, de nummering van het dartbord, zoals die nu nog bekend is. Gamlin overleed in 1903 net voor hij hierop patent kon leggen.
Er zou gedacht zijn dat ene Jack Bury dit zou zijn, echter hier is sprake van een verspreking, daar Gamlin namelijk juist uit Bury in het district van Lancashire kwam.
Als Gamlin de nummers in telvolgorde had geplaatst, dan zou er veel minder nagedacht hoeven te worden. Omdat de nummering zo door elkaar loopt, speelt geluk een veel minder belangrijke rol. De nummering is nu zo geplaatst dat naast ieder hoog getal twee lage getallen zitten: 20, 1 en 5; 19, 7 en 3; 18, 1 en 4; 17, 2 en 3. Het gebruik van deze nummering zorgt ervoor dat niet de speler met het meeste geluk wint, maar de speler die de techniek het best beheerst.
Kansspel of sport?
In 1908 werd de Engelse Jim Garside (eigenaar van The Adelphi Inn) in Leeds voor de rechter gedaagd, omdat er in zijn café gedart werd. Kansspelen waren destijds verboden in pubs, en justitie claimde dat darten een kansspel was. Garside nam de op dat moment "beste dartspeler" in die regio genaamd William "Bigfoot" Anakin (een smid die werkte op Kirkstall Road in Leeds) mee naar de rechtszaal, waar men een Yorkshire dartbord "(dit is een dartbord zonder triples)" ophing, waarop de J.P’s "Justices of the Peace" hem vroegen 3 door hen gekozen nummers te gooien, wat Anakin daarop dan ook deed. Vervolgens vroeg Garside hen hetzelfde te doen, wat geen van hen lukte. Hiermee had hij aangetoond dat darts een sport van oefening is en geen kansspel.
Er is geen bewijs dat deze rechtszaak ook daadwerkelijk heeft plaatsgevonden. Daarnaast zijn er geen feitelijke gegevens van het Leeds Magistrates Court voor de periode januari 1908 tot december 1911 gevonden, of zijn deze als te zijn verloren beschouwd.
Wel is dit feit door de kleinzoon van Anakin bevestigd tegen Dr. Patrick Chaplin die ook wel "Dokter Darts" wordt genoemd vanwege zijn PhD betreffende de geschiedenis van het darten.
Darten werd steeds populairder, voornamelijk in Engeland, en in 1927 werd een belangrijke stap gezet om de sport internationaal te maken; de News of the World Darts Championship werd georganiseerd. De basisregels werden opgesteld door de National Darts Association, die rond 1924 werd opgericht.
De sportattributen.
De baan.
Voor een wedstrijdbaan is een minimale ruimte nodig met een lengte van 4 meter, een breedte van 3 meter en een hoogte van 3 meter. Thuis kan er ook met een kleinere ruimte worden volstaan. Het dartbord moet zo worden opgehangen dat het midden van het bord (de bull's eye) 1,73 meter (5 ft 8 in) boven de vloer hangt. Achter het bord wordt vaak een dikke lap stof gehangen of het dartbord wordt voorzien van een dikke rubberen ring om schade aan de muur te voorkomen als de darts buiten het bord worden gegooid. De afstand van de werplijn ("oche", uitspraak: 'okkie') tot de voorkant van het dartbord bedraagt 2,37 meter (7 ft 9¼ in). De oche moet minimaal 61 centimeter (2 ft) breed zijn en de hoogte bedraagt tussen de 3,8 en 6 centimeter. Ter controle van deze twee afmetingen kan de diagonale lijn tussen het hart van het dartbord tot de oche gemeten worden. Deze behoort dan 2,934m te zijn. Naast het dartbord hangt vaak een scorebord. Verder moet er voldoende verlichting aanwezig zijn, zodanig dat er geen hinderlijke schaduw op het bord ontstaat als de darts in het bord zitten.
Het dartbord.
Het wedstrijdbord dat tegenwoordig gebruikt wordt komt uit Londen. Het dartbord bestaat uit een ronde vezelplaat van 18 millimeter dik, waarop sisalvezelborsteltjes onder grote druk gelijmd en geperst worden. Het geheel wordt omlijst door een metalen band. Het bord wordt voorzien van een vakindeling door middel van verschillende kleuren en bestaat totaal uit 82 speelvakken. Vervolgens wordt er een metalen web op bevestigd dat diezelfde vakindeling heeft. De functie van dit web is er voor te zorgen dat altijd duidelijk is in welk vak een dart gegooid is. Op de buitenzijde wordt een metalen ring aangebracht waarop volgens de vakindeling bepaalde cijfers zijn bevestigd. Deze ring is los te maken, zodat de cijfers ten opzichte van het bord verschoven kunnen worden. Het is de bedoeling dat het vak ("bed") 20 middenboven zit. Op deze 20 wordt normaal gesproken het meest gegooid. Hierdoor zal de bodemplaat dan ook in dit vak het eerste kapotgaan. Elke dart die gegooid wordt tast de vezeltjes van het bord aan. Door de lijmlaag valt het bord niet uit elkaar, maar na verloop van tijd wordt op bepaalde plaatsen een opeenhoping van vezeltjes zichtbaar, in de vorm van bulten. Om dit te voorkomen dient het bord om de zoveel tijd gedraaid te worden, zodat het cijfer twintig weer boven een nieuw, minder gehavend deel van het bord staat. De 20 staat wel altijd boven een zwart deel. Moderne sisalvezelborden moeten beslist niet worden natgemaakt zoals nog wel wordt gedacht.
Puntentelling.
Het dartbord is verdeeld in ringen en sectoren. De getallen langs de rand geven het aantal punten aan voor een pijltje in de desbetreffende sector. Deze sectoren zijn onderverdeeld in nog een aantal kleinere vakken.
Een dart in de buitenste zwarte rand (waar de cijfers staan) of naast het bord levert geen punten op.
Een bouncer, een dart die van het bord terugkaatst, heeft geen score tot gevolg.
Daarnaast is er ook geen score wanneer een dart na geworpen te zijn plots uit het bord valt voordat de speler in de gelegenheid was alle drie de pijlen uit het bord te halen (let wel, dit wordt officieel geen bouncer genoemd).
Als een speler een dart in een van zijn eerder gegooide darts gooit (een 'Robin Hood'), wordt de laatste van die twee darts wel gezien als zijnde 'geworpen', maar wordt er geen score aan die dart toegekend.
De darts.
De darts zijn de pijltjes waarmee op het dartbord gegooid wordt. Een setje darts bestaat uit drie pijlen, en elke pijl bestaat uit vier onderdelen: de flight, de shaft, de barrel en de punt. Sommige mensen zeggen dat de dart uit drie onderdelen bestaat (waarbij de punt officieel niet altijd als los onderdeel wordt beschouwd).
Spelregels.
Er zijn verschillende manieren om te darten, maar de bekendste gaat als volgt: elke speler krijgt 501 punten (dit kan in andere varianten ook 301, 701 of zelfs 1001 zijn) die hij moet wegspelen door om de beurt drie pijltjes te gooien. De speler moet precies op 0 uitkomen, de laatste beurt wordt niet meegerekend als het puntenaantal daarmee onder de 0 zou komen. De laatste pijl "moet" een dubbel zijn, dus de buitenste ring of de bull's eye. De eerste pijl hoeft geen dubbel te zijn behalve bij de World Grand Prix. Hier moet ook de eerste pijl een dubbel zijn. Diegene die als eerste op 0 uitkomt wint de "game" of "leg". Meestal wint diegene die als eerste drie legs wint, de "set", soms wordt ook gespeeld met het twee-legs-is-1-set-principe. De uiteindelijke winnaar hangt af van de afspraak: bij bijvoorbeeld een "best-of-9-sets" wint de speler die het eerste vijf sets wint. Deze spelvorm wordt ook bij officiële wedstrijden gebruikt. 
Een andere bekende spelvorm, en zeker voor beginners interessant, is tac-tics. Hierbij moet iedere speler proberen zo snel mogelijk de getallen 10 t/m 20 en de bull drie keer te raken (dicht gooien). Punten kunnen gescoord worden voor iedere keer dat een speler een getal raakt nadat hij/zij dit getal dicht heeft gegooid en de tegenstander nog niet. De winnaar is diegene die als eerste alle getallen heeft dichtgegooid en de meeste punten heeft (bij een gelijk aantal punten, wint diegene die alle getallen als eerste dicht heeft). Bij grotere groepen kan dit spel ook met teams worden gespeeld, van bijvoorbeeld twee of meer personen, of zelfs met meerdere teams, hoewel dan de punten worden vervangen door strafpunten.
Dan zijn er minder bekende spelsoorten die als oefening of gewoon voor de lol gebruikt worden, zoals: follow me (of big 6), killers, cricket (halveren), etc.
3-darts en 2-darts finishes.
Onderstaande tabel geeft per puntenaantal de snelste en meest voorkomende finish, in twee of in drie darts weer. Mochten er voor dat puntenaantal alternatieve finishes bestaan, dan zijn die "niet" vermeld in deze tabel.
Toelichting: T=Triple (3× score); D=Dubbel (2× score)
Opmerking: de puntenaantallen onder 170 die niet in 1 beurt kunnen worden uitgegooid zijn: 169, 168, 166, 165, 163, 162 en 159.
Terminologie.
Zoals elke sport heeft darten zijn eigen terminologie. Aangezien de oorsprong in Engeland ligt zijn alle termen Engels, hoewel er voor sommige uitdrukkingen Nederlandse vertalingen zijn.
Dartbonden PDC &amp; BDO.
Wereldwijd heeft het darten 2 grote bonden BDO &amp; PDC, waar diverse bekende darters lid van zijn.
De British Darts Organisation (BDO) is opgericht in 1973 en geliquideerd in 2020; de Professional Darts Corporation (PDC) is in januari 1992 opgericht (toen nog genaamd World Darts Council (WDC)) door 16 professionele darters vanwege onenigheid met de BDO-organisatie; zij richtten daarom hun eigen bond op, waarvan in 1997 de naam werd gewijzigd in Professional Darts Corporation (PDC).
Ranglijsten PDC &amp; BDO.
Beide bonden werken met een ranglijst, zo werkt de PDC met een gewonnen geld ranglijst genaamd "Order of Merit" 
 en de BDO met een punten ranglijst, omdat er bij de BDO ook dames darten is er zowel een heren-ranglijst als een dames-ranglijst
Veel bekende darters hebben een eigen bijnaam. Deze bijnamen zijn meestal gebaseerd op hun achternaam, uiterlijk, karakter of speel/gooistijl.
Internationale successie.
WK.
Tussen 1978 en 2020 zijn er 43 wereldkampioenschappen gegooid bij de BDO en 27 bij de PDC tussen 1994 en 2020.
Bekende toernooien.
Er zijn diverse darttoernooien, enkele belangrijke zijn:
Georganiseerd door de PDC:
Georganiseerd door de BDO:
Georganiseerd door de WDF:
Georganiseerd door de WSDT:

</doc>
<doc id="23960" url="https://nl.wikipedia.org/wiki?curid=23960" title="Ent">
Ent



</doc>
<doc id="23961" url="https://nl.wikipedia.org/wiki?curid=23961" title="James Baldwin">
James Baldwin

James Baldwin (New York, 2 augustus 1924 – Saint-Paul-de-Vence, 1 december 1987) was een Amerikaans schrijver en sociaal criticus. Hij werd vooral bekend door zijn semiautobiografische (eerste) roman "Go Tell it on the Mountain".
Thematiek.
De meeste van Baldwins boeken gaan over raciale, sociale en seksuele problemen in de Verenigde Staten. Zijn romans en toneelstukken fictionaliseren fundamentele persoonlijke kwesties en dilemma's van Afro-Amerikanen, maar ook van homo's en biseksuele mannen die vaak onder complexe sociale en psychologische druk staan. Zijn werk was een inspiratiebron voor de Afro-Amerikaanse kunstenaar Faith Ringgold. 
Zijn essays, zoals verzameld in "Notes of a Native Son" (1955), verkennen de vaak subtiele onderliggende raciale, seksuele en klassenverschillen in westerse samenlevingen, met name degene die speelden in de VS in het midden van de 20e eeuw. Sommige van Baldwins essays zijn zo lang als een boek, zoals "The Fire Next Time" (1963), "No Name in the Street" (1972) en "The Devil Finds Work" (1976). Het onvoltooide manuscript "Remember This House" werd uitgebreid en aangepast voor de verfilming "I Am Not Your Negro", een voor een Academy Award genomineerde documentaire.
Leven en werk.
Baldwins stiefvader, David Baldwin, was een dominee en de zoon van een slaaf. James was de oudste van negen kinderen. James Baldwin verliet de Verenigde Staten in 1948 en ging in Parijs wonen waar zijn vriend Richard Wright al eerder naartoe was verhuisd. Zijn boek "Giovanni's Room" speelt zich af in Parijs.
Baldwin noemde Wright "the greatest black writer in the world for me" en noemde zijn collectie essays "Notes of a Native Son", met een duidelijke referentie aan Wrights boek "Native Son".
Baldwin overleed eind 1987 aan maagkanker in Saint-Paul-de-Vence. Hij werd begraven op het Ferncliff Cemetery in Hartsdale (New York).

</doc>
<doc id="23962" url="https://nl.wikipedia.org/wiki?curid=23962" title="Zevenkamp (atletiek)">
Zevenkamp (atletiek)

De zevenkamp of heptathlon is een meerkamp waarbij zeven verschillende atletiekonderdelen worden afgewerkt. Er is een "outdoor"versie voor de vrouwen en een "indoor"versie voor de mannen.
Zevenkamp (outdoor).
Algemeen.
Deze versie wordt alleen door vrouwen beoefend, duurt twee dagen en werd geïntroduceerd op de Olympische Spelen in 1984 (Los Angeles) als olympische discipline.
De regels van de afzonderlijke nummers zijn van toepassing, met een paar uitzonderingen. Bij de werpnummers en het verspringen, mogen er slechts drie pogingen worden gedaan in plaats van zes. Bij de loopnummers mag één valse start gemaakt worden, iedere volgende valse start leidt tot diskwalificatie.
Bij elke discipline kunnen atleten punten verdienen, volgens een systeem dat is vastgelegd door de IAAF (uitleg over de telling in het artikel over de meerkamp). Het wereldrecord staat op naam van Jackie Joyner-Kersee met 7291 punten en werd gevestigd op de Olympische Spelen van 1988 in Seoel.
Puntenberekening.
De punten worden als volgt berekend:
A, B en C zijn parameters die per discipline verschillen, zoals is te zien in de tabel hieronder.
P is de prestatie van de atleet in eenheden zoals deze in de laatste kolom staat weergegeven.
Onderstaande variabelen bij de vrouwen:
Zevenkamp (indoor).
Algemeen.
Voor mannen wordt indoor een zevenkamp gehouden, die twee dagen duurt. In tegenstelling tot outdoor wordt er indoor geen tienkamp afgewerkt, omdat discuswerpen en speerwerpen binnen niet mogelijk zijn.
Tussen de zevenkamp (indoor) en de tienkamp (outdoor) zijn er zes verschillen:
Puntenberekening.
Aanvullend op de variabelen voor outdoor, zijn er ook variabelen voor de indoor onderdelen op de vijf- en zevenkamp.
A, B en C zijn parameters die per discipline verschillen, zoals is te zien in de tabel hieronder.
P is de prestatie van de atleet in eenheden zoals deze in de laatste kolom staat weergegeven.
Hieronder de extra variabelen voor de indoor afstanden voor de vijfkamp voor vrouwen en zevenkamp voor mannen.
Voor de overige variabelen voor mannen, zie tienkamp.
De vrouwen kennen de indoorzevenkamp ook, maar deze komt minder vaak voor. Gebruikelijk is dat indoor een vijfkamp wordt afgewerkt. Bij de vrouwen is de volgorde van de indoorzevenkamp anders dan die van de mannen: namelijk op de eerste dag 60 m, kogelstoten, verspringen, polsstokhoogspringen en op de tweede dag 60 m horden, hoogspringen en 1000 m.

</doc>
<doc id="23963" url="https://nl.wikipedia.org/wiki?curid=23963" title="Pierre De Geyter">
Pierre De Geyter

Petrus Christianus (Pierre) De Geyter (Gent, 8 oktober 1848 - Saint-Denis (nabij Parijs), 26 september 1932) was een Belgisch componist. De Geyter is vooral bekend geworden dankzij het strijdlied "De Internationale", waarvoor hij de muziek componeerde. Zijn standbeeld staat bij het Industriemuseum (voorheen MIAT, Museum voor Industrie, Arbeid en Textiel) te Gent.
Biografie.
Zijn vader Adrien (Adrianus) werd op 10 april 1818 in Gent geboren en zijn moeder Rosa (Rosalia Julia) Verbauwen was afkomstig uit Menen. Zij werkten in de textielindustrie en hun zoon Pierre werd geboren in de Kanunnikstraat. Op zijn zevende woonde Pierre in de buurt van Rijsel (Lille). Zijn vader vond daar werk. Kleine Pierre ook, hoewel kinderarbeid al sinds 1841 verboden was. Hij werd draadjesmaker in een locomotieffabriek. Na zijn werk volgde Pierre de arbeidersavondschool, hij leerde lezen en schrijven.
Op zijn zestiende begon hij ook avondlessen te volgen aan de academie van Rijsel. Hij volgde avondlessen aan de Rijselse "Académie de Musique" en behaalde er in 1886 een 1ste prijs. De latere burgemeester van de stad, Gustave Delory, had het arbeiderskoor "Lyre des Travailleurs" opgericht en De Geyter werd er de eerste leider van, in het lokaal "La Liberté", in de Rue de la Vignette. Hij kreeg meer en meer interesse voor kunst en vooral voor muziek. Hij sloot zich aan bij de muziekvereniging van de plaatselijke POF (Parti Ouvrier Français). Ze trokken de arbeiderswijken in en speelden muziek bij stakingen, verkiezingscampagnes ...
Op 15 juli 1888 kreeg Pierre van de voorzitter van de plaatselijke POF-afdeling, Delory, een dichtbundel ("Chants Révolutionnaires") van Eugène Pottier, een van de voortrekkers van de Commune van Parijs in 1871. Hij vroeg hem van het gedicht "De Internationale" het strijdlied te maken van hun partij. Pierre werd onmiddellijk getroffen door de woorden "L'Internationale", "...ces paroles de feu." Het werd een eclatant succes, eerst in Rijsel, later in heel Frankrijk. Vier jaar later, in 1892, koos de Tweede Internationale het lied tot zijn strijdlied. Van dan af ging het snel de wereld rond.
De Tweede Internationale ging ten onder toen de reformistische sociaaldemocratische partijen in elk land de arbeiders mobiliseerden voor de oorlog. Pierre had toen al de zijde van de tegenstanders van de oorlog gekozen, de latere Communistische Partij, in tegenstelling tot Delory, ondertussen burgemeester van Rijsel voor de socialistische Parti Ouvrier Français.
Omdat op de pamfletten met de muziek en tekst enkel de naam "Degeyter" (zonder spatie) had gestaan (in een vergeefse poging om Pierres baan veilig te stellen), ontstond een juridisch probleem rond het auteurschap. In 1901 (volgens andere bronnen 1904) eiste Pierres broer, de bugelspeler Adolphe De Geyter het auteursrecht op, wat Pierre voor de rechtbank betwistte. Hoewel Delory in 1888 Edward Anseele op een samenzijn van Rijselse en Gentse socialisten te Roubaix verteld had dat Pierre De Geyter de auteur was, koos Delory tijdens het proces de zijde van zijn werknemer Adolphe tegen de communist Pierre. Pierre verloor het proces over het auteursrecht. Hij ging in beroep, maar door de Eerste Wereldoorlog bleef de zaak aanslepen. Begin 1916 (in volle Eerste Wereldoorlog) pleegde Adolphe zelfmoord in het door de Duitsers bezette Rijsel, maar hij liet een brief (in zeer slecht Frans gesteld) na voor zijn broer waarin hij toegaf dat hij bedrog gepleegd had onder de druk van Delory. Pas na het einde van de oorlog kwam de brief terecht (Pierre bevond zich immers in onbezet Frankrijk) en op grond van de brief en een aantal getuigenissen, werd in 1922 het vonnis over het auteursrecht door het Parijse Hof van Beroep teruggedraaid.
De Internationale bleef tot 1943 de nationale hymne van de Sovjet-Unie. In 1927 werd de toen 79 jaar oude Pierre­ uitgenodigd naar Moskou om de tiende verjaardag van de Oktoberrevolutie mee te vieren als eregast. Pierre stond op de tribunes van het Rode Plein in het gezelschap van onder andere Käthe Kollwitz, de Duitse kunstenares. Hij droeg een halskettinkje met hamer en sikkel (zie foto). Toen het Rode Leger voorbij marcheerde onder het spelen van de Internationale, rolden naar verluidt de tranen van zijn wangen. Stalin kende Pierre een staatspensioen toe van de Sovjet-Unie.
In 1932 overleed Pierre De Geyter te Saint-Denis (nabij Parijs) waar hij werd begraven. Zijn begrafenis bracht een massa van zo'n 50.000, voornamelijk, arbeiders op de been. In Gent verscheen toen in de socialistische krant Vooruit een piepklein artikeltje over zijn overlijden.
In 2005 was hij ook een van de kanshebbers op de titel De Grootste Belg, maar haalde de uiteindelijke nominatielijst niet en strandde op nr. 102 van diegenen die net buiten de nominatielijst vielen.
Frankrijk is misschien het enige land ter wereld waar De Geyters composities nog onder auteursrecht vallen. Nadat een gewone rechtbank beslist had dat de rechten vervallen waren eind 2002, besliste het Hof van Beroep dat ook voor De Geyter de verlengingen voor de eerste en Tweede Wereldoorlog golden. De zaak wordt nu behandeld door het Opperste Gerechtshof. Onmiddellijk na de beslissing van het Hof van Beroep eiste SDRM, de Franse auteursrechtenvereniging, 1000 euro van de verdelers van een alternatieve film, waarin de acteur-scenarist Pierre Merejkowsky zeven secondes de Internationale had gefloten.

</doc>
<doc id="23964" url="https://nl.wikipedia.org/wiki?curid=23964" title="Loreley">
Loreley

De Loreley of Lorelei is een 132 meter hoge rots langs de rechteroever van de Rijn bij de Duitse stad Sankt Goarshausen (tussen Koblenz en Wiesbaden) in de deelstaat Rijnland-Palts, op Rijnkilometer 555. Op dit punt maakt de rivier een scherpe bocht, waardoor er een stevige stroming ontstaat. De vele schepen die hierdoor zijn vergaan, vormen het voer voor legendes en verhalen. De beklimming van de Loreley is een toeristische activiteit. Op de rots ligt een uitkijkpunt en aan de voet staat een standbeeld van de nimf. De Loreley maakt onderdeel uit van het UNESCO-werelderfgoed "Cultuurlandschap Oberes Mittelrheintal".
Geschiedenis.
In de geschiedenis zijn veel schepen bij de Loreley verongelukt. De Rijn is hier op zijn smalst (slechts 113 meter), maar met 25 meter ook op zijn diepst. Bovendien staat er een gevaarlijke stroming. Hoewel de gevaarlijkste stukken van de Loreley al in de jaren dertig zijn verwijderd, wordt de scheepvaart ook heden ten dage nog voor de passage gewaarschuwd. Nog in januari 2011 zorgde een ongeluk met een schip met 2400 ton zwavelzuur voor grote problemen.
Legende.
In de middeleeuwen waren er verhalen over dwergen, nimfen en berggeesten die boten schipbreuk deden lijden aan de Loreley. Clemens Brentano introduceerde in zijn roman "Godwi" de tovernares Lore Lay, meer bepaald in de daarin opgenomen ballade "Zu Bacharach am Rheine" (1801). Dit was de eerste associatie van de rots met een vrouwenfiguur. Dit moderne sprookje kreeg zoveel navolging dat er een nieuwe legende ontstond, die soms ten onrechte voor een oude sage wordt gehouden. De belangrijkste bijdrager was Heinrich Heine in 1823 met "Die Loreley".
Volgens de legende zouden er ooit nimfen rond de Rijn gewoond hebben. Toen de mensen de oevers begonnen te bevolken werden ze echter verjaagd. Slechts één nimf bleef achter. Zij kon geen afscheid nemen van de Rijn en vestigde zich op de hoge rots, vanwaar zij zicht had over de hele rivier. Met haar prachtige, treurige zang, haar schoonheid en haar lange, gouden haren wist zij de schippers te betoveren, die de aandacht voor hun schepen verloren en door de sterke stroom op de rotsen liepen (eenzelfde verhaalmotief vindt men in de legendes van de Sirenen uit de Odyssee). Velen verloren hierbij het leven.
Op zekere dag wilde een jonge ridder, de zoon van graaf Palatinus, het meisje eens van dichtbij bewonderen. Hij besloot met zijn schildknaap een tocht naar de rots te ondernemen, maar net als zovelen voor hem raakte hij betoverd door haar gezang. Hij kwam om toen ook zijn bootje de rotsen raakte.
De schildknaap wist zich echter te redden en bracht het droeve nieuws aan de graaf. Vol van woede en verdriet gaf die zijn mannen de opdracht de nimf van de rots te gooien, zodat zij net als al haar slachtoffers zou verdrinken. Toen de nimf de mannen van de graaf zag naderen, wierp ze haar halsketting in het water en zong nog een laatste lied. Daarop kwamen uit de Rijn grote golven op die haar meevoerden, waarna de nimf voor altijd verdween.
Deze legende vormde ook de basis voor een groot aantal andere verhalen, muzieknummers en afleveringen van televisieseries.

</doc>
<doc id="23965" url="https://nl.wikipedia.org/wiki?curid=23965" title="Lorelei">
Lorelei



</doc>
<doc id="23966" url="https://nl.wikipedia.org/wiki?curid=23966" title="Zevenkamp (Rotterdam)">
Zevenkamp (Rotterdam)

Zevenkamp is een woonwijk in het Rotterdamse stadsdeel Prins Alexander.
Geschiedenis.
Tot diep in de jaren 70 van de twintigste eeuw was de huidige Rotterdamse wijk Zevenkamp niet meer dan een polder. Op dat moment was het zelfs geen Rotterdams grondgebied, maar door een grondruil tussen Rotterdam, Nieuwerkerk aan de IJssel en Zevenhuizen kwam het stuk weiland van ongeveer 220 hectare in 1978 in Rotterdamse handen. De Zevenhuizerplas werd uitgegraven en met de zo verkregen zandgrond werd het polderlandschap opgespoten, waardoor het mogelijk werd om de slappe ondergrond te bebouwen. Op 30 maart 1979 kon dan eindelijk worden begonnen met de bouw van de eerste huizen.
Ligging.
De wijk ligt in de deelgemeente Prins Alexander en wordt omsloten door de buurtschap Oud Verlaat (gemeente Zuidplas), de wijk Nesselande (gemeente Rotterdam), de wijk Schollevaar (gemeente Capelle aan den IJssel) en de wijk Ommoord (gemeente Rotterdam).
Demografie.
De wijk had 16.708 inwoners in 2010.
Voorzieningen.
Zevenkamp telt twee winkelcentra, Ambachtsland (het grootste) en Nieuw Verlaat. Deze voorzieningen zijn gelegen aan de metrohaltes van dezelfde naam. In de wijk zijn verschillende voorzieningen voor jong en oud zoals het Wollefoppenpark, speeltuin "Taka Tuka Land" en volkstuinen in het noorden van de wijk. Nabij winkelcentrum Ambachtsland bevindt zich het Recreatiecentrum Zevenkampse Ring met een sporthal en een zwembad.
In 2012 ontstond onrust onder de bewoners vanwege de plotselinge sluiting van het enige postagentschap in de wijk. Na protesten werd op dezelfde locatie een nieuw agentschap gevestigd. In 2013 werd vervolgens het wijkcentrum opgeheven.
Sportpark.
In het westen van de wijk is het Sportpark Faas Wilkes gelegen. Hier speelt de amateurvoetbalvereniging XerxesDZB, ontstaan uit een fusie tussen de vroegere profclub RFC Xerxes en De Zevenkampse Boys.
Openbaar vervoer.
Sinds 24 april 1984 rijdt de metro/sneltram dwars door Zevenkamp en is in 2005 als volwaardige metro doorgetrokken naar de wijk Nesselande. Zevenkamp telt drie bovengrondse metrostations. Vanaf Ommoord:
Tot de opheffing van de lijn op 12 december 2010 reed RET-spitsbus 28 via Zevenkamp tussen Station Rotterdam Alexander en het centrum van Capelle aan den IJssel. Daarna kwam RET-stadsbus 29 (Station Rotterdam Alexander - busstation Krimpen aan den IJssel) door Zevenkamp, tot ook deze dienst, op 11 december 2011, werd beëindigd.

</doc>
<doc id="23967" url="https://nl.wikipedia.org/wiki?curid=23967" title="Kanaat Sibir">
Kanaat Sibir

Het kanaat Sibir (Russisch: Сибирское ханство; "Sibirskoje chanstvo") ontstond rond 1425 door het uiteenvallen van het machtsgebied van de Gouden Horde, en heerste over het westen van Siberië. Het rijk was enigszins welvarend geworden door de handel met onder meer Rusland en Yuan-China, maar leed ook onder interne strubbelingen tussen de regerende Siberische Tataren, die islamitisch waren, en de overige volkeren in het rijk (Chanten, Mansen en anderen), die natuurgodsdiensten aanhingen.
Nadat in 1552 het naburige kanaat Kazan door de Russen was veroverd, vormde ook dit volk een bedreiging voor Sibir, en in 1555 werd khan Yediger schatplichtig aan Moskou. In 1563 werd hij mede daarom vermoord door Küçüm, die hem opvolgde, en in 1571 zegde khan Küçüm de schatplicht op. In de volgende jaren werd hij nog brutaler in zijn verzet tegen de Russen.
In 1581 trok de kozak Jermak vanuit Rusland het kanaat binnen, en het volgende jaar werd de hoofdstad Isker ingenomen tijdens de Slag bij de Tsjoevasjkaap. Küçüm-getrouwen trachtten het gebied nog terug te winnen, maar enkele jaren later was het gebied stevig in Russische handen.

</doc>
<doc id="23968" url="https://nl.wikipedia.org/wiki?curid=23968" title="Douglas Engelbart">
Douglas Engelbart

Douglas Carl Engelbart (Portland, 30 januari 1925 – Atherton, 2 juli 2013) was een Amerikaans elektrotechnicus en de mede-uitvinder van de computermuis (1963).
Biografie.
Engelbart werd geboren als zoon van Carl Louis Engelbart en Gladys Charlotte Amelia Munson Engelbart. Hij groeide op in Oregon, om na de "Franklin High School" te Portland in 1942 elektrotechniek te studeren aan de Oregon State University. Kort voor het einde van de Tweede Wereldoorlog werd hij echter als dienstplichtig soldaat opgeroepen en diende hij twee jaar bij de Amerikaanse marine als radartechnicus op de Filipijnen. Hierna vervolgde hij zijn studie aan de Oregon State University, waar hij in 1948 zijn Bachelor (BA) haalde in de elektrotechniek.
In 1952 haalde hij een BA aan de Universiteit van Californië - Berkeley, en in 1955 haalde hij een Ph.D. aan dezelfde universiteit. Nadat hij tevergeefs had geprobeerd zijn kennis op het gebied van opslagsystemen te gelde te maken in een eigen bedrijfje, werkte hij aan het Stanford Research Institute, waar hij het "Augmentation Research Center" stichtte. Engelbart werd op 17 november 1970 patent verleend voor een houten doosje met twee metalen wieltjes en een rood knopje, dat werd omschreven als een "X-Y positie-indicator voor een beeldschermsysteem" ("X-Y Position Indicator for a Display System"). Omdat het snoer naar de computer als een staart uit de achterkant van het doosje kwam, werd het apparaatje op Engelbarts laboratorium een "mouse" (muis) genoemd. De cursor op het scherm werd "bug" (kever) genoemd, maar die naam is niet blijven hangen.
Engelbart was niet alleen de uitvinder van de muis, maar was ook de stuwende kracht achter hypertekst; netwerksoftware; videoconferentie; en de grafische gebruikersinterface met vensters - zoals die voor het eerst commercieel werd toegepast door Xerox, en later in de jaren tachtig door Apple Computer en Microsoft. Veel van deze technieken werden in de jaren zestig toegepast in het voor die tijd revolutionaire NLS (oNLine System). Op 8 december 1968 werd dat systeem voor het eerst gedemonstreerd in wat wel "The Mother of All Demos" (de moeder van alle demo's) wordt genoemd. Ook was Engelbart betrokken bij de ontwikkeling van Arpanet, de voorloper van het internet dat in 1969 in gebruik werd genomen.
Zelf verdiende Engelbart niets aan zijn uitvindingen. Voor hem waren het allemaal maar voetnoten bij een veel groter project: de mensheid helpen bij het oplossen van steeds complexere problemen. Hij bouwde daarbij voort op het artikel "As we may think" (1945) van Vannevar Bush en legde zijn bevindingen neer in het rapport "Augmenting Human Intellect" (1962).
Vanaf 1976 raakte Engelbarts carrière in het slop. Voor het "Augmentation Research Center" waren steeds minder fondsen beschikbaar, en veel van zijn medewerkers vertrokken naar het laboratorium van Xerox PARC. In 1978 werd hij in dienst genomen door Tymshare, waar hij echter na korte tijd op een zijspoor werd gerangeerd.
Engelbart leidde hierna een wat teruggetrokken leven. Zijn "Augmentation Research Center", en de samen met zijn dochter gestichte "Bootstrap-stichting" – gericht op het delen van kennis – werden ondergebracht in een bescheiden werkkamer bij de computermuizenfabrikant Logitech.
Erkenning.
Hij ontving diverse eerbewijzen, waaronder de "Lemelson-MIT Prize", en de Turing Award (beide prijzen in 1997); en uit handen van voormalig president Bill Clinton de "National Medal of Technology" (2000). In 2001 werd hem de Lovelace Medal van de British Computer Society verleend. Engelbart bezat 20 patenten. Het werkwoord grokken was zijn favoriete woord.

</doc>
<doc id="23969" url="https://nl.wikipedia.org/wiki?curid=23969" title="Jermak (kozakkenleider)">
Jermak (kozakkenleider)

Vasili Timofejovitsj (Russisch: Василий Тимофеевич) (geboren tussen 1532/1534 en 1540/1542 - 5 of 6 augustus 1585), beter bekend onder zijn bijnaam Jermak (Ермак, "molensteen"), was een leider (ataman) van de Siberische Kozakken. 
Jermak leefde als piraat op de Wolga. Toen in 1577 de troepen van de tsaar het gebied schoonveegden, vluchtte hij met zijn mannen de Kama op naar Perm, waar hij de Stroganov-familie zijn diensten aanbood.
Op 1 september 1581 vertrok Jermak oostwaarts, Siberië in, om op te trekken tegen het kanaat Sibir onder Küçüm. De volgende lente zakte Jermak de Toera en de Tobol af. Küçüms mannen wachtten hem op in een hinderlaag, maar het grootste deel van Jermaks mannen slaagde erin te ontvluchten. Ze maakten poppen van takken, en lieten deze in boten de rivier afzakken, waarna de Tataren in de rug aangevallen en vernietigend verslagen werden.
In oktober kwam de beslissende slag. De kozakken namen een fort van de Tataren in, op de plaats waar de Tobol in de Irtysj uitmondt, en enkele dagen later bereikten ze Küçüms hoofdstad Qaşlıq ("Isker"), waar proviand werd gevonden. Jermak zond Ivan Koltso naar tsaar Ivan de Verschrikkelijke met het nieuws en een grote hoeveelheid oorlogsbuit. Ivan gaf volledige gratie aan Jermak en Koltso, en aan Jermak werd een rijkelijk versierd harnas gezonden.
Jermak breidde zijn heerschappij uit, bijna tot aan de Ob. Diegenen die weigerden zijn heerschappij te erkennen werden wreed geëxecuteerd. Eind 1584 kwamen er versterkingen, maar die winter was proviand schaars, en Küçüm-getrouwen doodden een aantal kozakken in een tegenaanval. Jermak zelf werd in augustus 1585 in een hinderlaag gelokt en gedood.
Slechts 90 van Jermaks 1.340 man waren overgebleven, en deze trokken zich terug over de Oeral. Maar tegelijk trokken de troepen van de tsaar in tegenovergestelde richting. Isker werd heroverd en vernietigd, en de stichting van Tjoemen (1586) en Tobolsk (1587) versterkte de Russische positie. De verovering van Siberië was begonnen. Küçüm echter was gevlucht, en voerde nog jarenlang een guerrilla-oorlog tegen de Russen, tot hij in 1598 werd gedood.

</doc>
<doc id="23970" url="https://nl.wikipedia.org/wiki?curid=23970" title="Energiedichtheid">
Energiedichtheid

De energiedichtheid is de hoeveelheid energie per massa- of volume-eenheid, opgeslagen in een stof. Bij conventionele brandstoffen en accu's gaat het daarbij om chemische energie, voor kernbrandstoffen spreekt men van kernenergie. In het geval de stof verbrand wordt, spreekt men ook wel van calorische waarde. Voor de geschiktheid van een stof als energiebron is niet alleen de energiedichtheid van belang, maar ook de energiebalans: hoeveel energie geïnvesteerd moet worden om een bepaalde hoeveelheid energie te verkrijgen.
Energiedichtheid per brandstof.
Bij brandstoffen wordt de energiedichtheid enkel op basis van de brandstof zelf vermeld. Voor verbranding is echter ook een grote hoeveelheid zuurstof nodig. Zou men die meerekenen, dan is de energiedichtheid veel lager. Voor de meeste gebruikers is dit niet van belang omdat zuurstof (uit de lucht) in ruime hoeveelheid voorhanden is. Maar voor bijvoorbeeld een onderzeeboot geldt dat niet.
De grootste energiedichtheid hoort bij de volledige annihilatie van materie met antimaterie.
Elektromagnetische straling.
Bij elektromagnetische straling met een continuüm van golflengten/frequenties kan men de energiedichtheid ten opzichte van de golflengte bekijken (eenheid: J/m), wat dan ook meestal wordt geschreven als functie van golflengte, of de energiedichtheid ten opzichte van de frequentie (eenheid: J/Hz), geschreven als functie van frequentie. De energie van de stralingscomponenten tussen twee golflengten of frequenties is de integraal van de betreffende energiedichtheidfunctie. Bij het omrekenen van de golflengtevorm naar de frequentievorm en terug dient er rekening mee te worden gehouden dat vanwege
geldt
overeenkomstig substitutie van de variabele bij integratie.
Als gevolg van de omrekeningsfactor zal in geval van energiedichtheidfuncties met een piek, de piek van de functie van golflengte niet helemaal corresponderen met die van de functie van frequentie. Bij bijvoorbeeld een zwarte straler liggen de pieken bij een golflengte van 2,90 mm gedeeld door de temperatuur in kelvin, en een frequentie van 58,8 GHz maal de temperatuur in kelvin (het product is 170.000 km/s in plaats van de lichtsnelheid), zie bijvoorbeeld kosmische achtergrondstraling.
Bij een grafische representatie met lineaire horizontale en verticale schalen wordt die hoeveelheid energie gevisualiseerd als een oppervlakte. Bij een grafische representatie met voor één of beide assen een logaritmische schaal geldt dit niet meer.
Een en ander geldt ook voor energie per tijdseenheid (vermogen) en/of per oppervlakte-eenheid en/of per ruimtehoek.
Ideaal gas.
De kinetische energie per volume-eenheid van de moleculen van een ideaal gas (met stilstaand massamiddelpunt) is 1,5 maal de druk. Bij een druk van 1 Pa ( = 1 m−1·kg·s−2) is deze energiedichtheid dus 1,5 J/m3 (= 1,5 m−1·kg·s−2, wat gelijk is aan 1,5 Pa).
Brandstofprijs.
Bij de aanschaf van brandstof moet men niet alleen letten op de prijs per liter, maar ook op de energiedichtheid. Aan de pomp is een liter lpg goedkoper dan benzine, maar de energiedichtheid is ook minder. Lpg heeft een gemiddelde verbrandingswaarde van 26 MJ/L en benzine van 33 MJ/L, dus om de gasprijs eerlijker te vergelijken met de benzineprijs kun je de benzine-literprijs verhogen met 27%.
Dat geldt nog veel meer voor stadsgas, dat per kubieke meter wordt afgerekend. Om de kostprijs van stadsgas te vergelijken met elektriciteit (dat per kWh wordt afgerekend), is kennis van de energiedichtheid van het gas vereist.
Trivia.
In vroeger eeuwen hebben geleerden zich verbaasd over de enorme energieproductie van de zon. De zon is groot, de straal is meer dan een miljoen kilometer. Een klomp steenkool met die afmeting kan bij verbranding 4×1038 J produceren. Dat is veel, maar het uitgestraalde vermogen van de zon is ook groot: 4×1026 W. Zou de zon van steenkool (of een ander brandbaar materiaal) zijn, dan zou ze na 30.000 jaar opgebrand zijn. Uit bovenstaande tabel blijkt echter dat kernfusie 20 miljoen keer zo veel oplevert.

</doc>
<doc id="23972" url="https://nl.wikipedia.org/wiki?curid=23972" title="Geluiddemper">
Geluiddemper

Een geluiddemper is een constructie die tot doel heeft geluidsdruk te verminderen. Een geluiddemper wordt meestal toegepast op een luchtuitlaat. Dat kan zijn een uitlaatkanaal van een ventilator of een verbrandingsmotor. Maar ook een dubbele wand of een oorkap kan als demper functioneren voor bijvoorbeeld omgevingsgeluiden.
Er bestaan in principe twee verschillende akoestische dempers:
In de praktijk is echter iedere demper in zekere mate hybride, zowel werkend volgens het absorptieprincipe als het reflectieprincipe. 
Absorptiedempers zijn in het inwendige bekleed met een materiaal dat de energie van geluidstrillingen omzet in warmte. Het materiaal dat hiervoor gebruikt wordt bestaat meestal uit vezels of schuim met open cellen. De door het geluid in beweging gebrachte moleculen van dit materiaal ervaren wrijving waardoor de geluidsenergie wordt omgezet in warmte. Een belangrijke eigenschap van absorptiematerialen is dat zij over een breed frequentiegebied effectief kunnen werken. Een nadeel is dat er zeer dikke pakketten absorptiemateriaal nodig zijn om een geluidsreductie bij lage frequenties te verkrijgen, waardoor de geluiddemper omvangrijk wordt.
Reflectiedempers verlagen de geluidsdruk voor bepaalde frequenties van het geluid door looptijdverschil in de trilling aan te brengen. Daardoor ontstaat interferentie waardoor de amplitude op bepaalde plaatsen afneemt. In feite neemt de totale energie van de geluidsgolf niet af, zodat eigenlijk niet van demping gesproken mag worden. Reflectiedempers zijn meestal smalbandig, maar hebben het voordeel dat deze kunnen worden afgestemd op de frequentie (tonen) van het geluid dat bestreden moet worden. Reflectiedempers werken het beste bij lage frequenties, juist waar absorptiedempers minder effectief zijn, maar ook hier zijn de afmetingen van de demper bij lage frequenties groter dan bij hoge frequenties. Een eenvoudige reflectiedemper ziet eruit als een kanaal met zijkamers. Deze zijkamers functioneren ook als een Helmholtz resonator.
Betrekkelijk nieuw is demping met antigeluid. Dit is in principe hetzelfde als reflectiedemping, maar door toepassing van complexe elektronica is het mogelijk om de geluidsdruk over een breder frequentiespectrum dan de selectieve frequenties van de reflectiedemper te laten afnemen. Demping volgens antigeluid beperkt zich meestal tot lage vermogens.

</doc>
<doc id="23973" url="https://nl.wikipedia.org/wiki?curid=23973" title="Parken in Frankrijk">
Parken in Frankrijk



</doc>
<doc id="23974" url="https://nl.wikipedia.org/wiki?curid=23974" title="Annely Peebo">
Annely Peebo

Annely Peebo (16 november 1971) is een mezzosopraan uit Estland. Ze studeerde af als koordirigente en volgde lessen in lied en operazang. Ze studeerde ook aan de Universiteit voor Muziek en Drama in Wenen. Daar begon ze in 1997 haar zangcarrière. Ze werd permanent lid van het ensemble van de Wiener Volksoper. Ze zong in de opera Rigoletto en vertolkte vele andere operarollen.
Tijdens de Wiener Festwochen 2001 zong Annely Peebo in de eerste uitvoering van de opera "Penthesilea". Op het festival van Salzburg in 2002 tracteerde Annely Peebo het publiek op werken van Mozart en George Gershwin. Ze trad ook op met Plácido Domingo, Renato Bruson en Stefania Bonfadelli.
Annely Peebo spreekt vijf talen. Dat resulteerde niet alleen in een hoofdrol in de Franse musical "Les leçons de ténèbres" maar ook in het presenteren van het Eurovisiesongfestival van 2002.

</doc>
<doc id="23975" url="https://nl.wikipedia.org/wiki?curid=23975" title="Rijstekoekje">
Rijstekoekje

Rijstekoekjes is een oud Nederlands gerecht. Het is een manier om met restjes rijst een smakelijk nagerecht te bereiden door meel over de rijst te strooien en er stijfgeklopt eiwit met eidooier doorheen te doen. Na toevoeging van rozijnen en suiker wordt wat melk door het mengsel geroerd. In een hete koekenpan worden hoopjes van de aangemengde rijst gelegd, wat samengedrukt, die worden bruingebakken en met suiker en kaneel bestrooid. Ze worden warm gegeten. Vaak is het resultaat bros en breekbaar, maar omdat dit een eenvoudig, huiselijk gerecht is hoeft het resultaat niet perfect te zijn. Ze zijn wat frisser van smaak als er een halve eetlepel citroensap aan is toegevoegd. De rozijnen kunnen worden vervangen door of aangevuld met sukade, geraspte appel en dergelijke.
Oud recept.
In een kookboek uit 1667, getiteld de "Verstandige kok of sorghvuldige Huys-houdster", staat een recept voor rijstkoekjes, bereid met kaneel, saffraan, suiker en rozenwater:

</doc>
<doc id="23977" url="https://nl.wikipedia.org/wiki?curid=23977" title="Marko Matvere">
Marko Matvere

Marko Matvere (Pärnu, 4 februari 1968) is een Ests acteur, die sinds hij in 1991 aan de Hogere Theaterschool van het Ests conservatorium afstudeerde, bij het Stadstheater van Tallinn werkt. 
Matvere heeft al vele rollen gespeeld, onder andere in de musical "Les Miserables". In verschillende films en televisieseries vertolkt hij de hoofdrol. Hij kreeg in 1992 de eerste prijs in de categorie jonge acteurs op het internationale theaterfestival van Toruń, in 1996 de prijs van de Estse Theatervereniging, in 1997 de prijs voor beste acteur op het Nationale Dramafestival, in 1995, 1996, 1998 en 1999 de prijs voor beste acteur van het Stadstheater van Tallinn, enz. Samen met Annely Peebo presenteerde hij in 2002 het Eurovisiesongfestival.

</doc>
<doc id="23978" url="https://nl.wikipedia.org/wiki?curid=23978" title="Extended File System">
Extended File System

Het extended file system (ext) is een van de eerste bestandssystemen die ondersteund werden door het Linux-besturingssysteem en het eerste bestandssysteem dat specifiek voor dat besturingssysteem geschreven werd.
Geschiedenis.
Het ext-bestandssysteem werd in april 1992 ontworpen en geïmplementeerd door Rémy Card als vervanging voor het Minix-bestandssysteem. Het Linux-besturingssysteem werd in eerste instantie in 1991 ontworpen en gebouwd op een Minixsysteem; het was dus een praktische beslissing van ontwerper Linus Torvalds om in eerste instantie toegang te verschaffen tot het bestandssysteem van zijn werksysteem.
In open verdeling via het internet was dit (Minix)systeem echter weinig populair: met name de 16 bitsadressering van datablokken in dit systeem en de bijbehorende maximale grootte van het bestandssysteem van 64 megabyte waren een ernstige hindernis in het gebruik. Ook de limiet in de lengte van bestandsnamen (14 tekens) was niet geliefd.
Om deze redenen werd in 1992 ext geïntroduceerd. Dit systeem verhoogde de maximale grootte van het bestandssysteem naar 2 gigabyte en stond bestandsnamen toe met een maximale lengte van 255 tekens.
Architectuur.
Ext is een serieus Unix-achtig bestandssysteem en biedt dan ook alle 
voorzieningen die bij een dergelijk systeem horen: inodes, directorystructuur, links en device special bestanden.
Inodes.
In tegenstelling tot veel andere bestandssystemen worden bestanden bij het ext-systeem niet door namen gerepresenteerd, maar door structuren, genaamd "inodes". Een inode is een verzameling informatie over een bestand en bevat onder meer het bestandstype (directory, executable of niet, link, etc.), toegangsrechten (lezen, schrijven, per gebruiker, groep en iedereen), eigenaars van het bestand, tijdstempel van laatste wijziging, bestandsgrootte en adressen op de harddisk van de datablokken waarin het bestand opgeslagen ligt. Deze adressen zijn 21 bits lang en een blok kan 1 kilobyte bevatten (= formula_1 dus interne adressen van 10 bits), waarmee een bestand dus een maximale grootte heeft van formula_2 = 2 GB. Één enkel bestand kan dus het hele bestandsysteem bezetten.
Directories.
Het ext-systeem biedt de mogelijkheid om bestanden onder te brengen in groepen van bestanden genaamd directory's. In het ext-systeem is een directory een bijzonder soort bestand, waarvan de inhoud een verzameling paren is: een bestandsnaam en een inode per paar. Zo wordt de link opgebouwd tussen bestandsnamen en inodes en is het ook mogelijk dat bij één inode meerdere namen behoren. Speciale bestandssysteemoperaties op bestanden met het type directory zorgen ervoor dat het systeem om kan gaan met het concept van "paden" (de rij van namen die in de bestandssysteemboom leidt vanaf de wortel – het begin van het bestandssysteem – tot aan een specifiek bestand).
Een belangrijk punt om op te merken is dat Unix-achtige bestandssystemen (ook ext) bomen zijn en geen bossen – in 
tegenstelling tot bijvoorbeeld FAT16 kent een ext-systeem dus een enkele 
wortel (genaamd de "root" of gewoon "/" – het lege karakter gevolgd door het 
scheidingsteken tussen pad-onderdelen) in plaats van ten minste één 
(zoals C:, D:, enzovoorts).
Links.
Het ext-systeem kent ook links, dat wil zeggen verwijzingen naar bestanden. De simpelste vorm hiervan is de harde link en is in feite al beschreven onder de kop "Directory's": een harde link is een element van een directorybestand, een naam die behoort bij een inode. In een inode wordt een link-count opgeslagen, zijnde het aantal namen dat bij die inode hoort. Het bestand dat de inode representeert, kan pas worden verwijderd (dat wil zeggen, de datablokken vrijgegeven voor hergebruik) als het aantal harde links nul wordt. Het aanmaken van harde links is een speciale operatie van het ext-bestandssysteem, het verwijderen komt overeen met de operatie om bestanden te verwijderen (er is namelijk ook letterlijk geen verschil).
Naast de harde link kent Unix ook de zachte of "symbolische" link. Een 
dergelijke link is in feite een apart tekstbestand met daarin een padnaam. Volgt het besturingssysteem een pad dat naar een symbolisch linkbestand (symlink) leidt, dan wordt dat bestand uitgelezen en wordt intern het pad vervangen door het pad dat in het bestand opgeslagen is. Daarna start het aflopen van het pad opnieuw om het bestand te vinden.
Harde en zachte links hebben verschillende voor- en nadelen. Een harde link is zeer snel in het gebruik voor het besturingssysteem – het leidt direct naar een inode. Het neemt ook geen aparte ruimte in in het bestandssysteem. Een harde link is echter weinig flexibel; een harde link naar een niet-bestaand bestand kan niet, dus een harde link naar een bestand dat over het netwerk gelezen wordt ook niet (dat bestand hoeft niet altijd te bestaan). Sterker nog, een harde link naar een bestand buiten het "eigen" bestandssysteem is geheel onmogelijk.
Een zachte link is veel flexibeler; een symlink kan een bestand aanwijzen buiten het "eigen" systeem, zelfs een bestand dat niet bestaat. Een symlink neemt echter meer ruimte in beslag (het is zelf een bestand, dus minimaal één datablok) en het volgen van een dergelijke link kost meer tijd.
Device Special bestanden.
Een lang gekoesterde opvatting van alle Unix-achtige besturingssystemen is dat alles een bestand is: bestanden, directory's, links, toetsenborden (oneindig bestand dat alleen maar uitleesbaar is), beeldschermen, netwerkkaarten, alles. 
Randapparatuur binnen een dergelijk systeem bestaat dan ook als een speciaal 
(special) bestand, een bestand dat een apparaat voorstelt (Device file). Dergelijke bestanden hebben twee extra parameters in hun inodes: een "major" nummer (dat aangeeft wat voor apparaat het is) en een "minor" nummer (het hoeveelste dergelijke apparaat). 
Er zijn twee soorten device special bestanden: character en block. Deze 
corresponderen met de twee soorten randapparaten – diegene wiens invoer en 
uitvoer karakter voor karakter gaat en diegene waarbij de invoer met hele blokken tegelijk gaat. Een harddisk is bijvoorbeeld een blokdevice, een muis is een characterdevice.
Datablokken en superblok.
Een bestandssysteem zoals ext is in feite een verzameling datablokken, onderling geordend in een aantal "blokgroepen". Deze blokgroepen staan achter elkaar op de harddisk en bevatten ieder een lijst van inodes en een aantal stukken voor echte data (om bestanden in te schrijven – dit zijn de datablokken). Het eerste datablok (vooraan de eerste blokgroep, vrijwel vooraan de harddisk direct na de bootsector) is bij ext speciaal – dit is het superblok. Dit blok bevat informatie over de andere datablokken (voornamelijk het aantal) en alle blokgroepen (aantallen, locaties, etc.), zoals adressen van die blokken. Het superblok is gemarkeerd door een magic number – een "magisch getal", afgesproken als herkenningsteken. Dit getal staat op een vaste positie ten opzichte van het begin van het superblok (vanaf bit nummer 143). In het geval van ext is dit getal be5a941 (hexadecimaal).
Effect op Linux.
Het ext-systeem is geen lang leven beschoren geweest – het werd in 1993 alweer vervangen. Ondanks de grote verbetering die het was op het Minixbestandssysteem, kent ext zijn eigen limieten die zeer vervelend waren. Zo kent ext maar één tijdsstempel, terwijl aparte stempels voor laatste toegang, aanpassing van het inode en verandering van de data normaal zijn in Unix. Erger nog, ext ordent zijn inodes binnen blokken en blokken binnen het superblok via gelinkte lijsten; naarmate een systeem langer in gebruik was, werden deze lijsten minder en minder geordend en werd de performance steeds minder.
Ext hielp echter wel om Linux ingang te laten vinden bij veel hobbyisten; de ideeën achter ext waren zelfs zo goed, dat ext de basis werd voor zijn opvolger, het Second Extended File System (ext2).
Meer dan dat nog echter is de erfenis van ext ergens anders te zien. Het invoegen van een nieuw bestandssysteem betekende dat Linux al heel vroeg een methode nodig had om flexibel om te kunnen gaan met verschillende bestandssystemen tegelijkertijd. Om dit mogelijk te maken, werd in Linux dus al in 1992 de eerste versie van het Virtual Filesystem Switch (VFS) geïntroduceerd, wat een abstractielaag is boven het bestandssysteem en Linux toestaat transparant toegang te hebben tot een eindeloos uitbreidbare verzameling bestandssystemen. Dit is een belangrijke basis van de enorme flexibiliteit die Linux als systeem kenmerkt.

</doc>
<doc id="23979" url="https://nl.wikipedia.org/wiki?curid=23979" title="Stroganov">
Stroganov

De grafelijke familie Stroganov (Russisch: Строгановы, "Stroganovy", Строгоновы, "Strogonovy") (Franse spelling Stroganoff), vroeger in Nederland ook "Strogonoff" genoemd, was vanaf de 16e eeuw een belangrijke commerciële maar ook politieke macht in Rusland. De familie begon met zouthandel vanuit Solvytsjegodsk en beheerste uiteindelijk een groot deel van de Russische interne en externe handel. Later werd het handelsnetwerk nog verder uitgebreid en strekte hun imperium zich uit van West-Europa tot Centraal-Azië.
Vanaf 1558 kreeg de familie grote delen van het land Perm in bezit. De Stroganovs kregen de opdracht de gebieden economisch te ontwikkelen. In ruil kregen ze belastingvrijheid voor henzelf en hun kolonisten. Ze verkregen bestuurlijke macht over hun gebieden en het recht militaire forten te stichten en te beheren.
In 1574 verkregen de Stroganovs opnieuw zulke territoriale rechten, dit keer voor het gebied rond de rivieren Toera en Tobol ten oosten van de Oeral. Omdat er wegens de Lijflandse Oorlog een gebrek aan manschappen heerste, kregen de Stroganovs het recht ook bandieten en kozakken in hun strijdmacht op te nemen. Dit leidde in 1581 tot de oprichting van de Siberische Kozakken en Jermaks daaropvolgende veroveringen in Siberië. Isaac Massa schreef dat de familie rijk was geworden door daar bont op te kopen.
Vanaf de 18e eeuw droeg elke generatie bij aan de uitbreiding van het familiekapitaal en de macht en invloed die daarmee gepaard gingen. Aan dit alles kwam een abrupt einde met de Russische Revolutie van 1917. Graaf Stroganov moest vluchten voor de bolsjewieken en alle familiebezittingen werden genationaliseerd.
Het laatstlevende lid van de familie, Hélène de Ludinghausen, woont tegenwoordig in Parijs, alwaar ze door middel van "The Stroganov Foundation" de conservatie en restauratie van de Russische nalatenschap van haar familie probeert te bewerkstelligen.
Trivia.
De stroganoffsaus is een saus die naar de familie is vernoemd.

</doc>
<doc id="23980" url="https://nl.wikipedia.org/wiki?curid=23980" title="Boris Godoenov">
Boris Godoenov

Boris Fjodorovitsj Godoenov (Russisch: Бори́с Фёдорович Годуно́в) (Moskou?, ca. 1551 – Moskou, 13 april 1605) was de machtigste man van Rusland aan het eind van de 16e eeuw en tsaar van 1598 tot 1605.
Toen Ivan de Verschrikkelijke in 1584 stierf, werd zijn zoon Fjodor tsaar. Fjodor was echter geen sterke monarch, en diverse edelen streden om de macht. Boris Godoenov, zwager van de tsaar, kwam als overwinnaar uit de strijd, en werd de facto heerser over het tsaardom Rusland.
Godoenovs regering was succesvol. Vrede en rust keerden terug, en de economie bloeide. Diverse bouwprojecten kwamen tot stand: de stadsmuren van Moskou en Smolensk, uitbreiding van de haven van Archangelsk en een groot aantal kerken. Ook breidde hij de Russische macht uit in het zuiden (Oekraïne) en het oosten (Siberië) en hij heroverde gebieden die verloren waren gegaan aan Zweden.
In 1598 stierf Fjodor kinderloos, en Godoenov werd op 1 september tot tsaar gekroond. Om de trek van de boeren van kleinere, vaak militair belangrijke, boerderijen naar grotere commerciële boerderijen tegen te gaan, werden ze aan de grond gebonden, waarmee de al sterk in zijn rechten beperkte Russische boer volledig horige werd.
Godoenov kreeg vervolgens met grote problemen te maken. Sommige boeren, uitgeknepen door hun landeigenaren, vormden roversbenden. In 1601-1603 had hij te maken met een grote hongersnood. Godoenov liet weliswaar graan uitdelen, maar dat werd meest achtergehouden door handelaren en grootgrondbezitters. Ook waren er geruchten dat Godoenov leden van de oude tsarenfamilie had vermoord.
Een volksopstand van boeren, bandieten en gevluchte slaven werd in 1603 door het leger neergeslagen, maar het volgende jaar trok een man op naar Moskou die beweerde de (in werkelijkheid bij een aanslag omgekomen) zoon van Ivan de Verschrikkelijke, Dimitri te zijn. Deze 'valse Dimitri' bleek een charismatisch leider, en Godoenov had niet de macht zich tegen hem teweer te stellen.
Op 13 april 1605 stierf Godoenov plotseling, mogelijk door een hartaanval, mogelijk door vergiftiging. Kort daarna veroverde de valse Dimitri de troon, maar ook hij behield die minder dan een jaar.

</doc>
<doc id="23982" url="https://nl.wikipedia.org/wiki?curid=23982" title="Boris Godunov">
Boris Godunov



</doc>
<doc id="23983" url="https://nl.wikipedia.org/wiki?curid=23983" title="Tijd der Troebelen">
Tijd der Troebelen

De Tijd der Troebelen (Russisch: Смутное время, "Smoetnoje vremja") is de naam die in de Russische geschiedenis gegeven wordt aan de jaren 1604-1613, de woeligste periode in de geschiedenis van Rusland tot de Russische Revolutie in 1917.
Na de dood van kinderloze tsaar Fjodor, de geestelijk minder begaafde zoon van Ivan de Verschrikkelijke, werd Boris Godoenov, eerst een soort hofmeier die in Fjodor's plaats regeerde, in 1598 door een bijeenkomst van bojaren tot tsaar gekroond. 
Hoewel hij aanvankelijk zeer populair was, sloeg dit later om in het tegendeel, in het bijzonder door de hongersnood van 1601-1603 (mogelijk veroorzaakt door een uitbarsting van de vulkaan Huaynaputina in 1600). Ook waren de boeren ontevreden, omdat Godoenov een wet had goedgekeurd waarbij de lijfeigenschap werd ingevoerd, en ging het gerucht dat hij achter de moordaanslag op tsarevitsj Dimitri, de zoon en gewenste opvolger van Ivan de Verschrikkelijke zat, en dat hij Fjodor en diens vrouw, zijn eigen zuster, zou hebben vergiftigd. In 1603 werd een volksopstand door het leger neergeslagen.
Eerste Valse Dimitri.
In 1604 trok een man die beweerde de miraculeus ontkomen tsarevitsj Dimitri te zijn, het land binnen. Hij werd gesteund door Polen en kreeg een klein leger opdat hij, eenmaal tsaar, enkele gebieden in West-Rusland zou afstaan aan Polen. Deze Valse Dimitri wist velen voor zijn zaak te winnen, omdat hij opkwam voor de boeren en hun betere levensvoorwaarden beloofde. In 1605, na de plotselinge dood van Godoenov, werd hij tsaar, maar bleef dat minder dan een jaar. In zijn regeringsperiode veranderde er niet veel, hij werkte nauw samen met de bojaren, en een verbetering wat de toestand van de boeren betreft kwam er niet.
Tweede Valse Dimitri.
Zijn opvolger, Vasili Sjoejski kreeg te maken met een tweede valse Dimitri, opnieuw gesteund door de Polen, die na diens dood een leger stuurden dat Moskou zou veroveren. Dit leger bestond behalve uit Poolse troepen ook uit boeren, die protesteerden tegen hun slechte leefomstandigheden, en uit bojaren, die ijverden voor een strengere wetgeving wat lijfeigenschap betreft; deze omstandigheid bracht interne conflicten teweeg. In 1610 werd de Poolse kroonprins Wladislaus Wasa, met steun van een pro-Poolse bojarenfactie, tot tsaar gekroond. Dit leidde tot patriottische opstanden in het gehele land, en op 25 oktober 1612 moest het Poolse garnizoen in Moskou zich overgeven aan de volksmilities onder leiding van de legendarische Kozma Minin en vorst Pozjarski.
De Tijd der Troebelen eindigde op 21 februari 1613 met de verkiezing tot tsaar van Michael Romanov, de eerste tsaar uit het geslacht Romanov, dat tot de revolutie van 1917 over Rusland bleef heersen.

</doc>
<doc id="23984" url="https://nl.wikipedia.org/wiki?curid=23984" title="Tijd der troebelen">
Tijd der troebelen



</doc>
<doc id="23985" url="https://nl.wikipedia.org/wiki?curid=23985" title="Mangazeja">
Mangazeja

Mangazeja (Russisch: Мангазея) was een 17e-eeuwse stad aan de Taz in Rusland. Het werd in 1600 gesticht door een groep Kozakken, die de Ob afzakten vanaf Tobolsk. Russische handelaren ontwikkelden een zeeroute van Archangelsk naar Mangazeja.
In de volgende jaren groeide Mangazeja snel uit tot een belangrijk handelsknooppunt. Grote hoeveelheden pelzen en walrus- en mammoetivoor, alsook producten uit Centraal-Azië werden naar West-Europa verscheept.
Angst voor westerse handelaren, en meer nog voor westers kolonialisme, bracht de Russische staat aan het begin van de regering van tsaar Michaël I in 1619 tot een extreem besluit: het gebruik van de zeeroute naar Mangazeja werd verboden - niet alleen voor westerlingen, maar ook voor Russen, zodat zij deze niet konden verraden. Hierna raakte de stad snel in verval. In 1643 werd haar rol als regionaal bestuurscentrum overgenomen door Starotoeroechansk (Nieuw-Mangazeja) en in 1678 werd de stad vernietigd.

</doc>
<doc id="23986" url="https://nl.wikipedia.org/wiki?curid=23986" title="Mangazeya">
Mangazeya



</doc>
<doc id="23988" url="https://nl.wikipedia.org/wiki?curid=23988" title="Ivan IV van Rusland">
Ivan IV van Rusland

Ivan IV (Kolomenskoje, 25 augustus 1530 – Moskou, 18 maart 1584) was grootvorst van Moskou en vanaf 1547 de eerste tsaar aller Russen.
In het Russisch heet hij Ivan Vasiljevitsj (Ива́н Васи́льевич), volgens een oudere variant ook Ioann Vasiljevitsj (Иоа́нн Васи́льевич). Hij is echter bekender als Ivan Grozny (Ива́н Гро́зный), wat in het Nederlands meestal vertaald wordt als Ivan de Verschrikkelijke, hoewel "grozny" qua betekenis meer overeenkomt met "ontzagwekkend", "machtig", "streng".
Beginjaren.
Na de dood van zijn vader Vasili III van Moskou in 1533 kwam Ivan op driejarige leeftijd op de troon. Als zestienjarige werd hij op 16 januari 1547 tot tsaar gekroond. Aanvankelijk hield hij zich vooral met vreedzame hervormingen en vernieuwingen bezig. Hij voerde de boekdrukkunst in en standaardiseerde rituelen en verordeningen.
Ivan zocht naar nieuwe handelsmogelijkheden en opende daartoe de haven van Archangelsk aan de Witte Zee voor Engelse handelslieden. In het oosten lijfde hij de kanaten van Kazan en Astrachan in en ter gelegenheid van de verovering van Kazan liet hij in Moskou de Kathedraal van de Voorbede van de Moeder Gods of Basiliuskathedraal bouwen.
Hij is echter vooral bekend geworden door aan hem - door zijn vijanden, de machtige bojaren - toegeschreven minder vredelievende daden. Volgens een legende zou hij de architecten na de bouw van de kathedraal blind hebben laten maken om te voorkomen dat ze ooit nog iets mooiers zouden bouwen. Dit verhaal berust echter niet op waarheid: de architect in kwestie, Postnik Jakovlev, ontwierp naderhand namelijk nog meer gebouwen.
Verder stelde Ivan een wet in die de bewegingsvrijheid van de boeren beperkte. De lijfeigenschap zoals in West-Europa bestond in Rusland echter niet. Deze werd pas ingevoerd nadat de bojaren Boris Godoenov op de troon geplaatst hadden. In 1564 werd de Opritsjnina opgericht om de macht van de bojaren te beperken. Dit was een deel van zijn rijk dat onder zijn onmiddellijke bestuur viel en door zijn geheime politie, de Opritsjniki (apart gezette mannen), beheerst werd.
Huwelijken.
Ivan IV was zeven keer getrouwd; slechts vier van zijn huwelijken werden erkend door de Kerk. 
Na de dood van Ivan werden moeder en zoon door Boris Godoenov verbannen naar Oeglitsj. Maria Nagaja stierf op 20 juli 1612.
Neergang.
Langzamerhand werd Ivans bewind minder succesvol. Hij streefde naar gebiedsuitbreiding in het westen, in de Baltische landen, en raakte al gauw in oorlog met Zweden, Polen-Litouwen en de Duitse Orde. Deze zogenaamde Lijflandse Oorlog sleepte zich 22 jaar voort en ruïneerde de Russische economie en het leger, maar leverde verder niets op. Bojaar Andrej Koerbski, voorheen zijn beste raadgever en vriend, liep over naar de Polen. Daarnaast stierf zijn vrouw, Anastasia Romanovna. De tsaar, overtuigd dat ze was vermoord door de bojaren, kwam deze slag niet te boven en zijn gezondheid ging achteruit. Volgens de bojaren, met de Polen verantwoordelijk voor het beeld dat men in het westen van hem kreeg, raakte hij zijn geestelijk evenwicht kwijt en werd volkomen paranoïde en gewelddadig. Zijn geheime politie ontwikkelde zich tot een moorddadige bandietenbende, die naar willekeur moordde onder de adel en het volk.
De onzekerheid leidde tot verarming en ontvolking van veel gebieden. Bij een geschil met de aan zijn middeleeuwse vrijheden verknochte stad Novgorod beval hij de Opritsjniki de stad uit te moorden en dat kostte zo'n 30.000 tot 40.000 mensen het leven.
De staatsterreur die tijdens zijn bewind het leven ging beheersen, bracht hem uiteindelijk ook in conflict met de Kerk. De hoogste geestelijke van de Russisch-orthodoxe Kerk, metropoliet Filip (uit het bojarengeslacht Kolytsjov), die Ivan IV zelf naar Moskou had gehaald om hoofd van de Kerk te worden, begon openlijk stelling te nemen tegen de wetteloosheid en wreedheid van de Opritsjniki. Toen de metropoliet eens weigerde de tsaar zijn zegen te geven, was de maat vol en viel hij in ongenade. Hij werd afgezet, verbannen en in opdracht van de tsaar in het geheim vermoord door het hoofd van de Opritsjniki, Maljoeta Skoeratov. Later is metropoliet Filip door de Kerk heilig verklaard.
In 1581 werd Ivan zijn tweede zoon en verwachte troonopvolger Ivan Ivanovitsj vermoord. Volgens Ivan waren de bojaren verantwoordelijk, deze beweerden dat Ivan zelf zijn zoon in een bui van razernij had gedood. De reden voor hun dispuut zou zijn dat Ivan vlak daarvoor zijn schoondochter zo hard geslagen zou hebben dat zij een miskraam kreeg. Ivan zou tot aan zijn dood om zijn zoon treuren.
Overlijden en opvolging.
Ivan overleed ten gevolge van een beroerte tijdens een partijtje schaak met Bogdan Belsky. Na de dood van Ivan Ivanovitsj werd diens verstandelijk gehandicapte broer Fjodor de troonopvolger. Tijdens Fjodors regeerperiode lag de echte macht bij diens zwager en voogd, de bojaar Boris Godoenov. Fjodors halfbroer Dimitri Ivanovitsj was namelijk nog maar twee jaar oud. Dimitri werd later met een doorgesneden keel gevonden. Volgens Godoenov had hij dit tijdens een epileptische aanval zelf gedaan. Boris Godoenov riep zich daarop uit tot tsaar.

</doc>
