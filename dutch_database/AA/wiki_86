<doc id="31347" url="https://nl.wikipedia.org/wiki?curid=31347" title="Opstanding">
Opstanding

Onder opstanding of verrijzenis wordt het herrijzen van een persoon uit de dood verstaan. In de drie Abrahamitische religies (jodendom, christendom en islam) bestaat de opvatting dat er een algemene opstanding van de mensheid uit de dood zal plaatsvinden aan het einde van de wereld, het einde der tijden. Op de dag des oordeels zullen "alle mensen" die vanaf de eerste mens Adam zijn gestorven, weer herrijzen om door God geoordeeld te worden. Dit is de algemene opstanding van de mensen als de kosmos vergaat. In het vroege christendom wordt echter meestal gesproken van de opstanding van de ziel, als de 'oude mens' transformeert in de 'nieuwe mens'.
Het begrip opstanding en zijn oorsprong.
De woorden 'opstanding' en 'opstaan' en de voorstelling van de herrijzenis van een mens uit de dood komen het meest voor in het christendom, omdat voor christenen de dood en opstanding van Jezus Christus een centraal thema is. Jezus en zijn eerste volgelingen geloofden net als sommige andere Joden dat er een opstanding van de doden zou plaatsvinden. Dit geloof ontstond in de derde of tweede eeuw voor Christus in de tijd van de Seleuciden en was waarschijnlijk een intern-Joodse ontwikkeling in reactie op vervolging door de Seleucidische machthebbers.
In een visie dient er bij het begrip opstanding onderscheid te worden gemaakt tussen tijdelijke opstanding en eschatologische opstanding. Bij een tijdelijke opstanding keert een gestorven mens weer terug in het aardse leven, maar deze blijft sterfelijk. Deze vorm van opstanding is meestal het werk van een wonderdoener of een god en komt voor in mythen en legenden uit allerlei tijden en plaatsen. De eschatologische opstanding is met name kenmerkend voor (grote delen van) de drie Abrahamitische religies en wordt geplaatst aan het einde van de geschiedenis (het "eschaton"). De doden die dan opstaan ondergaan een (lichamelijke) omvorming zodat ze onsterfelijk en onvergankelijk worden. Volgens de apostel Paulus is de opstanding van Jezus Christus het eerste geval van de eschatologische opstanding, dat de algemene opstanding van de gelovigen inluidde (1 Korintiërs 15:20-28).
Augustinus en andere vroegchristelijke auteurs maken echter een ander onderscheid: die tussen de opstanding van de "ziel" aan de eindtijd (het eschaton) van de 'oude mens' op diens "eigen" Dag van de Heer of de Dag des Oordeels en de "algemene" opstanding van het "lichaam" van de mensen op de Dag van de Heer of de Dag des Oordeels als de kosmos vergaat. Augustinus schrijft hierover dat de opstanding van de ziel de tweede dood verhindert. Deze eerste opstanding is de definitieve verandering in de ‘nieuwe mens’ na de 'dood' van de ‘oude mens’. Bij dit proces kan het gebeuren dat de mens sterft, maar deze kan de dood van de eigen 'oude mens' ook overleven. Dit is de ultieme verlichting. Dan is de christen veranderd in een martelaar ("martyr") en heeft voor de eigen ziel de garantie ontvangen van een eeuwig leven in het paradijs.
Godsdiensthistorische vergelijking.
In godsdiensthistorische vergelijkingen kan het begrip 'opstanding' misleidend werken, omdat dan allerlei verschijnselen uit de antieke bronnen met christelijke ogen bekeken worden. In feite komen de christelijke termen voor 'opstanding' en 'opstaan' niet of nauwelijks voor in niet-christelijke en niet-Joodse antieke bronnen die spreken over herleving van personen of goden. Wel hielden sommige mensen in de oudheid er ideeën op na die overeenkomsten vertonen met het Joods en christelijk geloof in de opstanding. In tweede-eeuwse discussies van christenen (zoals Justinus de Martelaar en Tertullianus) met anderen (zoals Celsus) vinden beide partijen dat de dood en opstanding van Christus in bepaalde opzichten lijkt op andere verhalen.
Met name de opstanding van Christus zoals het Nieuwe Testament daarover schrijft is vaak object van vergelijkend onderzoek. Bekende methodische fouten hierbij zijn: 
In de oudheid waren er diverse verhalen over goden of mensen die terugkwamen uit de onderwereld. Zo werd Alkestis na haar dood door Herakles teruggehaald uit de Hades. Adonis verbleef een deel van het jaar in de onderwereld en een deel van het jaar op aarde. Volgens een Mesopotamische mythe (begin tweede millennium voor Christus) daalde de godin Inanna af in de onderwereld om de macht over te nemen, maar werd veranderd in een lijk en aan een haak opgehangen. Helpers van de god Enki wekken haar weer tot leven, maar om het dodenrijk te verlaten moet ze een plaatsvervanger vinden. Die vindt ze in de persoon van haar echtgenoot Dumuzi. In de Egyptische mythe over de god Osiris (die ook bekend was in de Grieks-Romeinse wereld) is in sommige versies sprake van een soort opstanding. Nadat Osiris is gedood en in stukken is gehakt, herstelt Isis zijn lichaam en laat zich door hem bezwangeren. Vervolgens wordt Osiris koning van het dodenrijk. Herodotus noemt Zalmoxis, die doodgewaand was maar terugkeerde, en twijfelt of hij nu mens of een Thracische god was. Celsus, de tweede-eeuwse criticus van het christendom, vergelijkt Jezus met Zalmoxis, aan wiens 'opstanding' hij evenmin geloof hecht.
Wanneer het lot van Jezus na zijn dood niet wordt bekeken vanuit het begrip 'opstanding', maar vanuit het begrip 'verhoging' of 'tenhemelopneming', vallen er parallellen te trekken met de tenhemelopneming en vergoddelijking van bijvoorbeeld Herakles, Romulus, Empedocles, Apollonius van Tyana, Alexander de Grote en Augustus. Sommige antieke auteurs drijven de spot met de neiging aan belangrijke personen een hemelvaart toe te schrijven.
Opstanding in het jodendom.
Hebreeuwse Bijbel.
In de Hebreeuwse Bijbel wordt niet veel aandacht besteed aan een opstanding en een laatste oordeel. De oudste concepten spreken over de aartsvaders die "met hun voorvaders werden verenigd" (Genesis 25:8). Het graf is het dodenrijk Sheol en het is zaak om op aarde goed te leven, want in het graf is alleen maar duisternis.
De oudste vermelding van het concept van een opstanding is die in Hosea: "op de derde dag doet [de H] ons opstaan" (Hosea 6:1-3).
De meeste vermeldingen die in het christendom soms worden geïnterpreteerd als voorlopers van het christelijke concept van de opstanding zijn metaforisch bedoeld of worden "hineininterpretiert":
Apocriefen.
De Hebreeuwse tekst van De wijsheid van Jezus Sirach (ontstaan rond 200 v.Chr.) geeft goddelozen het vooruitzicht op "vuur en wormen" (Sirach 7:17). De Griekse vertaling (ontstaan rond 132 v. Chr.) geeft de rechtvaardigen uitzicht op een hiernamaals.
Rond 168 v.Chr. vond de opstand van de Makkabeeën plaats. 2 Makkabeeën 7:42 vertelt van een moeder die zeven zonen ter dood ziet brengen. Zij houdt ze voor dat de opstanding der doden de beloning voor het martelaarschap zal zijn. 
In de Wijsheid (van Salomo) (ontstaan rond het begin van de jaartelling) wordt niet zozeer gesproken over een opstanding als wel over onsterfelijkheid van rechtvaardigen (Wijsheid 1:15). Onrechtvaardigen daarentegen ontkennen gedachtes aan een opstanding, zoals in uitspraken als "nooit is iemand teruggekomen uit Hades" en "ons sterven kan niet worden uitgesteld ... en niemand keert ervan terug" (Wijsheid 2:1,5). Hun conclusie dat er daarom "niets beter is dan te genieten van de goede dingen die er zijn", van "dure wijn en parfum", klinkt door in de afwijzing ervan door Paulus, juist in verband met de opstanding (1 Korintiërs 15:32). Het is echter zeer waarschijnlijk dat de termen "dood", "onsterfelijkheid" en "sterven" metaforisch moeten worden opgevat en er geen geloof in een (fysieke) opstanding uit blijkt.
Opstanding in het christendom.
Evangeliën.
Volgens het Evangelie volgens Lucas zei Jezus: "Ik ben de God van Abraham, en de God van Isaak, en de God van Jakob! God is niet een God der doden, maar der levenden" (Lucas 20:24-47). Dit werd en wordt vaak zo geïnterpreteerd dat de aartsvaders leven of zullen herleven.
Er worden verschillende personen genoemd die door Jezus werden opgewekt:
Opstanding van Jezus.
De dood en herrijzenis van Christus is een fundamenteel onderdeel van het christelijk geloof. Er zijn verschillende getuigenissen over Jezus' opstanding.
De latere vier evangeliën bieden verhalen, die in twee hoofddelen zijn in te delen:
Volgens het Nieuwe Testament was met de opstanding van Christus iets fundamenteels veranderd. Christus sterft niet meer en wie zich met hem verbindt heeft eeuwig leven. Voor de apostel Paulus en vele christenen na hem was de opstanding van Christus de kern van zijn geloof (Romeinen 4:23-25, 10:9) en het antwoord op de zinloosheid van het menselijk bestaan (1 Korintiërs 15:12-58).
Reeds in de tijd van het Nieuwe Testament was het een breekpunt met de elite van de Hellenistische samenleving. Filosofen "dreven de spot" met het idee van een opstanding (Handelingen 17:32) en Porcius Festus (procurator van Judea van 60 tot 62 na Chr.) dacht dat Paulus waanzinnig was geworden toen hij sprak over de opstanding (Handelingen 26:24).
Opstandingen volgens het chiliasme.
Volgens sommige christelijke, chiliastische groeperingen, zijn er verschillende opstandingen.
Opstanding van dieren.
Sommige christelijke theologen geloven dat dieren ook een opstanding zullen krijgen. Voorbeelden hiervan zijn Ireneüs, Tertullianus en Franciscus van Assisi, waarvan de laatste de stelling dat het evangelie ‘aan alle schepselen onder de hemel verkondigd is’ (Kolossenzen 1:23) als een letterlijke opdracht zag en dus tot de dieren in het veld preekte. Ook Maarten Luther geloofde in een opstanding van dieren en baseerde zich op teksten als "U, H, bent de redder van mens en dier" (Psalm 36:7) en de passage in Romeinen 8:19-23. In sommige stromingen binnen de Oosters-orthodoxe kerken wordt gedacht dat Basilius van Caesarea de opstanding van de dieren bevestigde, omdat zij onderdeel van de schepping zijn, die ook wordt verlost door de verlossing van de mens. Hij zou specifieke gebeden voor dieren hebben geschreven, maar dit is omstreden.
Opstanding volgens de islam.
Een van de zuilen van geloof van de islam is het geloven in de Dag des oordeels. Als onderdeel daarvan moet ook worden geloofd in de opstanding van de doden uit de graven en de terhandstelling van een ieders Boek, waarin de daden van hem of haar staan genoteerd.
Na de dood bevindt de ziel zich in principe eerst in de barzakh. Dit is een soort slaaptoestand en is de periode tussen iemands dood en zijn wederopstanding op de Dag des oordeels. Volgens de islam zal op die Dag God de rol op Zich nemen van rechter ("Qadi"), ieders daden wegen en beslissen of het akhirah van eenieder in het paradijs ("djenna") of in het hellevuur ("djahannam") zal zijn.
Binnen de islam wordt meestal aangenomen dat het gaat om een Laatste Oordeel dat in de aanwezigheid van God wordt uitgesproken. Dit houdt in dat de mens dus niet voor God verschijnt of Hem zal zien.
Bij de eerste keer blazen op de bazuin door Israfiel op de Laatste Dag zullen alle levende schepselen op de aarde sterven en met de wereld tezamen en al het omringende worden verbrijzeld en verdwijnen. Bij de tweede keer dat Israfiel blaast, zullen alle schepselen weer tot leven worden gewekt door God en verzameld op een uitgestrekte vlakte voor het Godsgericht. Eenieder wordt tegenover zijn profeten geplaatst en wordt ondervraagd. Mohammed is daarbij de enige die het recht heeft voorspraak te doen bij God. De daden zijn tijdens het leven opgeschreven in een boek en deze daden worden bij de wederopstanding gewogen in de weegschaal.
De goeden krijgen hierna het boek met opgetekende daden tijdens hun leven in hun rechterhand, terwijl de anderen dit in hun linkerhand krijgen. De islamitische opvatting voorziet niet in een vagevuur of een voorgeborchte voor degenen die door overmacht niet in de hemel terechtkunnen. Wel wordt soms het verblijf in de hel als een tijdelijke, louterende straf gezien.

</doc>
<doc id="31348" url="https://nl.wikipedia.org/wiki?curid=31348" title="Kleinkunstenaar">
Kleinkunstenaar



</doc>
<doc id="31349" url="https://nl.wikipedia.org/wiki?curid=31349" title="Kleinkunstenaars">
Kleinkunstenaars



</doc>
<doc id="31354" url="https://nl.wikipedia.org/wiki?curid=31354" title="László Szabó (schaker)">
László Szabó (schaker)

László Szabó (Boedapest, 19 maart 1917 - aldaar, 8 augustus 1998) was een Hongaars schaker. Hij is negen keer schaakkampioen van Hongarije geweest en hij was ook een FIDE-grootmeester.
Szabó heeft elf keer in de Schaakolympiade gespeeld en drie maal het grote toernooi in Hastings gewonnen; in 1938, 1947 en 1949.
In 1950 speelde Szabó in het kandidatentoernooi, maar bleef ver achter de winnaar. In 1952 deed hij weer een poging het wereldkampioenschap te behalen, maar nu werd hij zesde. In Amsterdam 1956 werd hij derde. In 1965 mislukte het ook en in 1970, bij zijn laatste poging, eindigde hij als tweede achter Paul Keres.
Hij heeft ettelijke varianten geanalyseerd, waaronder de Szabóvariant, een subvariant van de Russische variant in de schaakopening Grünfeld-Indisch. De beginzetten van deze variant zijn: 1.d4 Pf6 2.c4 g6 3.Pc3 d5 4.Pf3 Lg7 5.Db3 dc 6.Dc4 0-0 7.e4 c6

</doc>
<doc id="31356" url="https://nl.wikipedia.org/wiki?curid=31356" title="FC Utrecht">
FC Utrecht

FC Utrecht is een Nederlandse betaaldvoetbalclub, die uitkomt in de Eredivisie. Thuisbasis van de club, die in 1970 werd opgericht uit een fusie tussen Elinkwijk, DOS en Velox, is het Stadion Galgenwaard. Op de UEFA-ranglijst van de beste clubs in Europa stond FC Utrecht op 11 december 2021 op de 138e plaats met 3.000 punten. De club won driemaal de KNVB Beker, eenmaal de Johan Cruijff Schaal en werd groepswinnaar in de Zomer Cup/Intertoto Cup. 
FC Utrecht was de eerste club buiten de traditionele 'top drie' (Ajax, PSV en Feyenoord) die de Johan Cruijff Schaal won (voorheen Supercup) en is net als diezelfde 'top drie' nog nooit uit de Eredivisie gedegradeerd. Dit laatste kan mede worden toegeschreven aan het feit dat FC Utrecht een van de jongere betaald voetbalorganisaties is. Maar ook een van de clubs waaruit FC Utrecht ontstond, DOS, speelde vanaf het begin van het betaalde voetbal tot 1970 onafgebroken in de Eredivisie, zodat Utrecht nooit van Eredivisievoetbal verstoken is geweest.
Algemene informatie.
FC Utrecht beschikt over een voetbalacademie. De jeugd speelt op het Sportcomplex Zoudenbalch, waar ook het eerste team zijn trainingen afwerkt. De jeugdopleiding van FC Utrecht behoort in het seizoen 2008/09 tot de zestien clubs in Nederland die beoordeeld zijn met vier sterren, hetgeen de hoogst haalbare beoordeling is. FC Utrecht heeft ook een samenwerkingsverband met verschillende amateurvoetbalclubs uit de regio. Dit verband, officieel "RAC Talentenontwikkeling Midden-Nederland" geheten, heeft als doel een betere doorstroming van talenten uit de omgeving naar de jeugdopleiding van de club. Tot de amateurclubs, gecategoriseerd op grootte in Categorie A, B en C, behoren onder andere USV Elinkwijk, SV Argon en SV Houten.
Op 30 september 2005, toen de club officieel 35 jaar bestond, opende FC Utrecht een museum op de vijfde etage van Stadion Galgenwaard. Het nieuwe museum geeft een kijkje in het verleden van de club.
Een bekend icoon uit de geschiedenis van FC Utrecht was de cabaretier en zanger Herman Berkien, groot FC Utrechtsupporter en de maker van een aantal FC Utrecht-gerelateerde liedjes, waarvan "Utereg me cluppie" wellicht het bekendste is.
Aan het eind van elk seizoen wordt de David di Tommaso-trofee uitgereikt aan de speler die dat seizoen volgens de supporters van de meeste waarde was; de winnaar wordt bepaald middels een internetpoll. De naam is een eerbetoon aan David di Tommaso, de verdediger die meteen in zijn eerste jaar al erg populair was en de prijs voor meest waardevolle speler in ontvangst nam, en die in november 2005 plotseling aan een hartstilstand overleed. Zijn rugnummer, 4, zou vanaf dat moment nooit meer gedragen worden bij FC Utrecht.
Op 22 juli 2021 werd bekendgemaakt dat de eerste selectie verhuist naar het nieuwe FC Utrecht Topsportcentrum in Overvecht. De komende 10 jaar is dit de nieuwe thuisbasis. Voor Jong FC Utrecht en de jeugdteams blijft Sportcomplex Zoudenbalch de thuisbasis.
Geschiedenis.
Fusie.
Eind jaren 60 initieerde de gemeente Utrecht fusiegesprekken met de betaald voetbal afdelingen van DOS, Velox en Elinkwijk met als doel betaald voetbal op hoog niveau in Utrecht te kunnen blijven garanderen.
DOS was de grootste van de drie clubs. De club was, met zogenaamd betonvoetbal, al drie jaar lang op het nippertje aan degradatie ontsnapt. Door mismanagement stond de club aan de rand van het faillissement. Een cynische opmerking uit die tijd was: "De club kan niks, zelfs niet degraderen." Door de fusie kon een faillissement voorkomen worden.
Bij Velox en Elinkwijk werden de fusieplannen minder positief ervaren. Velox was begin jaren 60 gepromoveerd naar de Eerste divisie en was enkele keren dicht bij promotie naar de Eredivisie geweest. In 1968 degradeerde de ploeg echter weer naar de Tweede divisie.
Elinkwijk was sportief succesvoller dan Velox. Het wisselde seizoenen in de kelder van de Eredivisie af met seizoenen in de top van de Eerste divisie. Daarnaast leefde bij Elinkwijk het sentiment, dat het van oorsprong geen Utrechtse club was, maar afkomstig was uit het tot 1954 zelfstandige Zuilen. De club had geen voorkeur voor de op handen zijnde fusie, maar bezweek uiteindelijk onder de druk van de gemeente. Elinkwijk probeerde bij de fusiebesprekingen wel een plaats in de hoogste klasse van het amateurvoetbal af te dwingen, maar werd in de tweede klasse geplaatst. Het daaropvolgende seizoen werd de club kampioen en promoveerde hierdoor alsnog naar de eerste klasse.
In de zomer van 1970 was de fusie een feit en werd FC Utrecht opgericht. Aangezien DOS zich in het seizoen daarvoor ternauwernood had weten te handhaven in de Eredivisie, kon de fusieclub dat seizoen direct uitkomen op het hoogste niveau. De thuisbasis van de fusieclub werd het Stadion Galgenwaard, dat daarvoor het stadion van DOS was, de grootste van de drie fusiedeelnemers.
Eerste seizoen.
De eerste trainer van de fusieclub werd Bert Jacobs, de toen 29-jarige trainer van Velox, die als assistent de 24-jarige Fritz Korbach naast zich kreeg, die afkomstig was van USV Elinkwijk. Hun opdracht was om van de drie kernen, met drie verschillende identiteiten, één club met één cultuur te smeden.
De selectie van FC Utrecht bestond in het eerste seizoen bijna volledig uit oud-spelers van DOS, Velox en USV Elinkwijk. Er werd slechts een speler van buiten aangetrokken. Verdediger Co Adriaanse kwam voor 125 duizend gulden over van De Volewijckers uit Amsterdam. De kern van de selectie bestond verder uit oud-DOS-spelers Cor Hildebrand, Ed van Stijn, Piet van Oudenallen, Tom Nieuwenhuys en John Steen Olsen, oud-Elinkwijkspelers Joop Leliveld, Jan Blaauw, Dick Teunissen en Jan Groenendijk, Leen van de Merkt en oud-Veloxspeler Marco Cabo.
De eerste wedstrijd was een uitduel tegen toenmalig Europacupwinnaar Feyenoord. Groenendijk scoorde het eerste doelpunt van FC Utrecht, maar ondanks de 0-1 verloor de ploeg uiteindelijk met 4-1. De club eindigde in zijn eerste seizoen op de 9e plaats.
Bijna-faillissement en wederopstanding.
In de eerste tien jaar van zijn bestaan groeide FC Utrecht gestaag. Belangrijke spelers uit die periode waren Hans van Breukelen, Leo van Veen en Willem van Hanegem. Begin jaren 80 werd besloten tot een nieuwbouw van het stadion, dat Nieuw Galgenwaard genoemd werd.
In 1981 keerde het tij toen de FIOD een onderzoek instelde naar de club. Hieruit bleek een reeks van malversaties. Transfer- en salariskosten van verschillende spelers werden zwart gefinancierd. Tussen 1976 en 1980 had de club geen premies volksverzekeringen en loonbelasting over hand- en tekengeld betaald. Daarnaast was er gefraudeerd met de recettes. De club kon niet aan de gestelde naheffing voldoen en werd onder surseance van betaling gesteld. Een faillissement leek onontkoombaar. Hierop werden door spelers en supporters diverse acties georganiseerd. Middels een handtekeningenactie wist de club 66 duizend handtekeningen voor behoud van de club op te halen. De spelers gingen, onder leiding van Hans van Breukelen, langs de deuren met kwartetspellen van FC Utrecht en namen een single op getiteld "We geven het niet op". De gemeente Utrecht besloot uiteindelijk gehoor te geven aan de sympathisanten en schoot de club het verschuldigde bedrag voor.
De eerste jaren van de jaren 80, onder trainer en oud-speler Han Berger, waren sportief bijzonder succesvol. Zo eindigde de ploeg in 1980 op de 5e, in 1981 op de 3e en in 1982 wederom op de 5e plaats van de eredivisie en behaalde de club in 1982 de bekerfinale, die werd verloren van AZ '67. Ook speelde de ploeg voor het eerst Europees voetbal. Dit was voor een groot deel te danken aan het grote aantal jeugdspelers dat in deze jaren doorbrak. Van de achttien selectiespelers die in 1982 de bekerfinale haalden kwamen er veertien uit de eigen jeugd, waaronder spelers als Hans van Breukelen, Gert Kruys, Willy Carbo en Ton de Kruijk. Veel selectiespelers uit deze succesjaren, Leo van Veen, Frans Adelaar, Willem van Hanegem, Ton du Chatinier en Jan Wouters, zouden later als hoofdtrainer terugkeren bij de club.
Hoewel de club sportief hoogtijdagen vierde, was de club financieel verre van gezond. Om het hoofd boven water te houden, moesten ieder seizoen de beste spelers worden verkocht. Zo vertrok Van Breukelen in 1982 naar Nottingham Forest, Carbo in 1983 naar Club Brugge en Robbie de Wit in 1984 naar AFC Ajax. Dit had tot gevolg dat FC Utrecht halverwege de jaren 80 terugzakte van een subtopper naar een stabiele middenmoter in de Eredivisie.
Op 1 april 1985 publiceerde het Utrechts Nieuwsblad een artikel over een op handen zijnde overname van FC Utrecht. Een consortium van onder andere de Engels krantenmagnaat Robert Maxwell, Philips, KLM en Johan Cruijff, zouden plannen hebben om het bewind over FC Utrecht over te nemen. De supporters van de club waren fel gekant tegen deze overname, met name door de inmenging van Ajacied Cruijff. Uiteindelijk ketste de overname af.
Nieuwe financiële problemen, zwakke jaren en succesvol begin nieuwe eeuw.
Na een aantal sportief zwakkere jaren, bereikte FC Utrecht in 1991 de 4e plaats van de eredivisie, met spelers als Johan de Kock, Jan Willem van Ede en Rob Alflen. Hierna ging het echter snel bergafwaarts met de club. Doordat het FC Utrecht niet meer lukte zich te plaatsen voor Europees voetbal werden er inkomsten misgelopen. Tussen 1989 en 1996 werden in 7 jaar tijd, 6 trainers versleten en waren er evenveel directiewisselingen. Er ontstonden ruzies en geldproblemen, waardoor er wederom goede spelers verkocht moesten worden om de gaten in de begroting te dichten. Zo vertrok Rob Alflen in 1991 naar Ajax, Johan de Kock in 1994 naar Roda JC en Ferdi Vierklau in 1996 naar Vitesse.
In 1996 greep hoofdsponsor AMEV in. De club kreeg een financiële injectie in ruil voor bestuurlijke macht. De verzekeraar stelde Hans Herremans aan als voorzitter. In 1996 werden direct vele aankopen gedaan. Errol Refos, Rob Witschge en oud-Utrechter John van Loen kwamen over van Feyenoord, Reinier Robbemond van FC Dordrecht, Dick van Burik van NAC Breda en Michael Mols van FC Twente. Ronald Spelbos werd aangesteld als hoofdtrainer met Jan Wouters als assistent naast zich. In 1998 werd er begonnen aan een complete renovatie van het stadion, naar een ontwerp van Zwarts &amp; Jansma Architecten.
Ondanks de kapitaalinjectie, bleven sportieve successen de eerste jaren uit en diverse trainers passeerden de revue. In 1993 werd de subtop nog bereikt, maar tot 2001 wist de club niet hoger dan de 10e plaats te komen. In 1994 en 1996 werd de club zelfs 15e. In 1996 won FC Utrecht maar zes keer, waaronder de belangrijke 1-2 bij FC Twente, waardoor de nacompetitie werd ontlopen. Pas in 2001 wist de ploeg, onder leiding van oud-speler Frans Adelaar weer Europees voetbal te behalen via een 5e plek. Utrecht pakte evenveel punten als RKC, Roda JC en Vitesse, maar behaalde op doelsaldo de vijfde plek. In 2002 verloor de ploeg nog de finale van de KNVB-beker, maar in 2003 en 2004 wist de ploeg, die onder leiding was gekomen van Foeke Booy, de beker te winnen. Belangrijke spelers in deze periode waren onder andere Dirk Kuijt, Tom van Mol, Jean-Paul de Jong, Pascal Bosschaart en Stijn Vreven. In 2004 werd ook nog eens de Johan Cruijff Schaal gepakt ten koste van Ajax (2-4).
Als gevolg van onder andere de economische crisis en het uitblijven van lucratieve transfers stond FC Utrecht in het voorjaar van 2003 echter wederom aan de rand van de afgrond. Er was geen geld meer om Midreth, het bedrijf dat verantwoordelijk was voor de bouw van het stadion, te betalen. Op dat moment was het stadion voor een groot deel af. Aangezien het materiaal voor de bouw al geleverd was, schoot het bouwbedrijf de kosten, zo'n vijfenhalf miljoen euro voor. Hierdoor werd de club echter wederom opgezadeld met een enorme schuld. Met een sanering en de verkoop van alle bezittingen, waaronder het stadion, aan onder andere de gemeente Utrecht en Midreth, werd een faillissement afgewend.
In de jaren hierna keert FC Utrecht terug naar de middenmoot van de Eredivisie. In november 2005 kreeg de club een zware klap te verwerken toen de populaire Franse verdediger David di Tommaso, die in 2004 was overgekomen van CS Sedan, overleed aan een acute hartstilstand.
Overname.
Na het afgewende faillissement van 2003 lukte het FC Utrecht, ondanks deelname aan de UEFA Cup in 2003 en 2004, niet meer om uit de schulden te komen. In juli 2007 toonde Phanos voor het eerst interesse in overname van de club. Voor het symbolische bedrag van één euro, wilde het vastgoedbedrijf de club, inclusief alle schulden overnemen. Phanos was hierna voornemens het huidige stadion te slopen om het terrein vrij te maken voor woningbouw. Het bedrijf zou vervolgens een nieuw stadion bouwen nabij nieuwbouwwijk Leidsche Rijn. Tevens wilde Phanos de club door middel van financiële injecties structureel laten aansluiten bij de top van de eredivisie. Het plan stuitte op veel weerstand aangezien de Galgenwaard net ingrijpend was verbouwd en de fans bang waren dat de club haar ziel kwijtraakte.
Hierop volgend brak er een conflict uit tussen de voorzitter Jan Willem van Dop, die in 2005 als bestuurder van Feyenoord was overgekomen, en de Raad van Commissarissen. De Raad verweet Van Dop financieel wanbeleid, een gebrekkige communicatie en solistisch gedrag, onder andere bij het aantrekken van trainer Willem van Hanegem en spits Kevin Vandenbergh. Op 3 september 2007 werd Van Dop op non-actief gezet, maar drie dagen later via een kort geding weer in functie gezet. Direct hierop besloot de Raad van Commissarissen zelf hun functie ter beschikking te stellen.
Op 2 april 2008 maakte het bestuur van FC Utrecht via een persconferentie bekend dat de club in ondernemer Frans van Seumeren, oud-directeur van bergingsbedrijf Mammoet, een geschikte overnamekandidaat had gevonden. Van Seumeren verkreeg voor 16 miljoen euro 63% van de aandelen van de FC Utrecht BV. Hij beloofde hierbij zich voor een periode van zeker 10 jaar aan de club te verbinden en eventuele opbrengsten te herinvesteren in de club. Hij stelde als doel dat de club binnen een paar jaar weer aansluiting met de subtop moest vinden, vergelijkbaar met een club als sc Heerenveen. Van Seumeren nam plaats in de nieuwe Raad van Commissarissen, waar Jacques van Ek voorzitter van werd. Ondanks dat eerdere overname kandidaat Phanos het nakijken had bij de overeenkomst tussen FC Utrecht en Van Seumeren, bleven zij tot maart 2011 als shirtsponsor aan de club verbonden.
Ommezwaai onder Van Seumeren.
Van Seumeren bemoeide zich, in zijn functie als eigenaar van de club, actief met het sportieve beleid van de club. In de zomer van 2008 greep, tegen de wens van hoofdtrainer Willem van Hanegem, hij in in de technische staf door assistent-trainers John van Loen, David Nascimento, conditietrainer Rob Druppers en keeperstrainer Maarten Arts te vervangen. Eind 2008 ontsloeg hij Van Hanegem, nadat deze zich meermalen negatief had uitgelaten over Van Seumeren. In diens kielzog vertrok ook technisch directeur Piet Buter. Zij werden vervangen door het duo Ton du Chatinier en Foeke Booy, waarmee de club in rustiger vaarwater kwam.
In 2011 vertrok voorzitter Van Dop bij FC Utrecht. In hetzelfde jaar werd Wilco van Schaik aangesteld als algemeen directeur van de club. De functieverandering onderschreef de ombouw van FC Utrecht van een vereniging naar een vennootschap. In de zomer van 2011 werd Du Chatinier vervangen door Jan Wouters. In 2012 werd Booy, ondanks een succesvol verkoopbeleid, aan de kant gezet, wegens tegenvallende resultaten. In het seizoen 2012/13 beleefde FC Utrecht een van zijn beste seizoenen. Het werd 5de van Nederland, won de play-offs en evenaarde het oude puntenrecord uit 1981 (63 punten). Het seizoen daarop bleek echter een fikse tegenvaller; Utrecht werd in de 2de voorronde van de Europa League uitgeschakeld door het Luxemburgse Differdange. FC Utrecht werd uiteindelijk 10e.
Toen Wouters in 2014, na drie jaar hoofdtrainer te zijn geweest, besloot zijn contract niet te verlengen, werd er qua technisch beleid een nieuwe weg ingeslagen. Co Adriaanse werd aangesteld als technisch adviseur, een functie die sinds het vertrek van Booy in 2012 vacant was. Adriaanse verkreeg een adviserende, maar geen bindende, stem in het spelersbeleid. Hij kreeg wel bevoegdheden in het samenstellen van de technische staf van de club. Rob Alflen, assistent onder Wouters, zou de trainingen gaan verzorgen. Het tweetal kreeg de opdracht mee om meer attractief voetbal te spelen. Daarnaast werd directeur Van Schaik voor onbepaalde tijd vastgelegd.
Alflen als hoofdtrainer bleek met een 11e plaats geen succes, en al snel werd duidelijk dat er in de zomer van 2015 een nieuwe hoofdtrainer moest worden gezocht. Dit werd Erik ten Hag, die hiervoor de beloften van Bayern München trainde. Als assistent werd clubicoon Jean-Paul de Jong aangesteld. Ook Adriaanse vertrok bij de club. Ten Hag werd tevens technisch manager. Het seizoen 2015/16 verliep zeer succesvol. FC Utrecht werd, net als in 2013, 5de van Nederland en bereikte de bekerfinale, die met 2-1 werd verloren van Feyenoord. FC Utrecht verloor de finale van de play-offs om een ticket voor Europees voetbal van Heracles Almelo. Het beloftenelftal van de club werd in het seizoen 2015/16 kampioen van de Beloften Eredivisie. Met de invoering van de nieuwe voetbalpiramide promoveerde Jong FC Utrecht hierdoor naar de Eerste Divisie, waar het nog steeds uitkomt.
In het seizoen 2016/17 stelde FC Utrecht, twee speelronden voor het einde, de vierde plaats veilig. In de finale van de play-offs om Europees voetbal werd na een tweeluik uiteindelijk afgerekend met AZ (0-3, 3-0, 4-3 na strafschoppen). In het seizoen 2019/20 werd de bekerfinale bereikt, maar deze werd door de maatregelen omtrent de coronapandemie nooit gespeeld. Wegens diezelfde pandemie werden in het seizoen 2020/21 in de play-offs om Europees voetbal over één wedstrijd bepaald, waarbij met 2-0 werd verloren van Feyenoord.
In 2016 en 2020 bood Van Seumeren een gedeelte van zijn aandelenvermogen te koop aan. Na de wijzigingen in 2020 resulteerde dit in een nieuwe verdeling van een nog resterend vermogen van 58 procent voor Frans van Seumeren Holding B.V. en één procent voor de Stichting Continuïteit FC Utrecht. De resterende 41 procent kwam in handen van vijf aandeelhouders, welke ieder afzonderlijk niet meer dan twintig procent bezitten.
Buiten de Nederlandse competitie.
Europees voetbal.
De eerste keer dat FC Utrecht internationaal zou spelen was in 1980, toen FC Argeş Piteşti de tegenstander was. De Roemeense club werd met 2-0 verslagen, maar het daaropvolgende Eintracht Frankfurt bleek een maatje te groot. FC Utrecht zou in de jaren 80 nog vaker op Europees niveau spelen, onder meer tegen clubs als Hamburger SV en Dynamo Kiev. HSV werd in 1981 met 0-1 verslagen, in 1985 Dynamo Kiev met 2-1. Hoewel beide resultaten niet genoeg waren om naar de volgende ronde te gaan, staan deze overwinningen te boek als grootse prestaties. Na de uitschakeling in de UEFA Cup door Real Madrid in 1991 duurde het tien jaar voordat FC Utrecht opnieuw Europees voetbal afdwong. Vanaf 2001 werd vier seizoenen op rij in Europa gespeeld, maar FC Utrecht wist zich nooit te plaatsen voor de derde ronde. Vooraf aan het seizoen 2007/08 speelde FC Utrecht in de Intertoto Cup tegen Hammarby IF, waar het eerste duel in Zweden een 0-0 gelijk werd. De return in Utrecht eindigde in 1-1, waardoor de club zich niet wist te plaatsen voor de tweede voorronde van de UEFA Cup. In 2010 plaatste het zich via de Play-offs voor de voorrondes van de Europa League, waarin KF Tirana werd verslagen. In de derde voorronde speelde FC Utrecht tegen FC Luzern, beide wedstrijden werden gewonnen. In de laatste voorronde trof FC Utrecht het "grote" Celtic FC. In Schotland verloren ze met 0-2, maar de return op 26 augustus werd met 4-0 gewonnen waardoor FC Utrecht zich wist te kwalificeren voor de groepsfase van het toernooi. De eerste twee wedstrijden, uit tegen SSC Napoli en thuis tegen Liverpool FC werden met 0-0 gelijk gespeeld. Uiteindelijk werd de volgende ronde niet gehaald, met vijf gelijke spelen en een nederlaag (uit bij Steaua Boekarest). In de zomer van 2013 was men minder gelukkig. Tegen de Luxemburgse nummer vier FC Differdange 03 werd FC Utrecht in de tweede voorronde van de Europa League uitgeschakeld. In 2017 wist FC Utrecht een zwarte bladzijde uit de geschiedenis voorgoed doen vergeten. Na een 0-0 gelijkspel tegen het Maltese Valletta FC, won het in Waalwijk met 3-1. Er werd uitgeweken naar Waalwijk, omdat het Vrouwen EK op dat moment bezig was. In de 3e voorronde lootte FC Utrecht het Poolse Lech Poznan. Het speelde in de thuiswedstrijd 0-0, maar wist in Poznan tot een 2-2 gelijkspel te komen en zo door te gaan op uitdoelpunten. In de play-off ronde lootte het Russische Zenit Sint-Petersburg. Het wist thuis verrassend met 1-0 te winnen, maar verloor de return na verlenging met 2-0.
Beker.
FC Utrecht wist zich zes keer te plaatsen voor de finale van de KNVB Beker, waarin drie keer gewonnen werd. De eerste finale was in 1982, tegen AZ '67. Thuis werd met 1-0 gewonnen, maar in de return bleek AZ '67 de betere ploeg: 5-1. De volgende keer, in 1985, was het wel raak. Helmond Sport was een lastige tegenstander, maar John van Loen kopte de club naar de overwinning.
Het zou vervolgens tot 2002 duren voor FC Utrecht weer de finale zou bereiken. Het liep echter uit op een deceptie. Tegen het eind van de wedstrijd tegen Ajax, met een 2-1-voorsprong, schoot Wamberto vanuit buitenspelpositie binnen. In de verlenging bleek FC Utrecht gebroken. Het jaar daarop werd de beker wel gewonnen. In een volle Kuip werd Feyenoord met 4-1 verslagen. In 2004 werd dit succes herhaald: het werd 1-0 tegen FC Twente. In het seizoen 2010/11 werd de halve finale gehaald, in het seizoen van 2015/16 werd weer de finale gehaald. Daarin verloor het de finale van Feyenoord met 2-1. In 2020 stond FC Utrecht weer in de finale tegen Feyenoord, maar door de uitbraak van COVID-19 werd deze finale nooit gespeeld. Hierdoor liep FC Utrecht de kans mis om zich direct te plaatsen voor de UEFA Europa League.
Clubcultuur.
Supporters.
FC Utrecht staat erom bekend een club van het volk te zijn, vergelijkbaar met Feyenoord. In het seizoen 2006/07 kwamen er gemiddeld 20.004 personen per wedstrijd naar het stadion, waarmee het toeschouwersaantal voor het vijfde jaar op rij is gegroeid. Het overgrote deel van de supporters is afkomstig uit de provincie Utrecht.
Supportersverenigingen.
De club wordt gesteund door meerdere supportersverenigingen, waarvan de grootste en bekendste de officiële SupportersVereniging FC Utrecht is. De vereniging, opgericht in 1981, coördineert de meeste supportersacties. Daarnaast geeft deze het clubblad "Forza" uit. Daarnaast is de harde kern georganiseerd in de Bunnikside en Stichting True Support behartigt de belangen van supporters die zich niet thuis voelen bij de andere twee groeperingen. De Vereniging Business Associates FC Utrecht vertegenwoordigt de sponsors en andere bedrijven die een band hebben met de club. De laatste grote vereniging zijn de Vrienden van FC Utrecht, een supportersclub die nog uit de DOS-tijd stamt en daarom vooral oudere leden kent. Sinds 1 augustus 2011 is er een nieuwe supportersvereniging bijgekomen onder de naam We Love Utreg (WLU).
Bunnikside.
FC Utrecht staat bekend om zijn beruchte verleden op gebied van rellen en andere randverschijnselen. De Bunnikside, waar de fanatieke aanhang van de club zit, was in de jaren 70 en 80 de beruchtste 'side' die voor veel vernielingen zorgde. In uitwedstrijden tegen clubs als Ajax (F-Side), ADO Den Haag (Midden-Noord) en Feyenoord (Vak S) was de Bunnikside vaak aanwezig. Regelmatig resulteerde dit in rellen en gevechten. Ook is er meer dan eens een trein gesloopt. De Bunnikside was de eerste side in Nederland die opkwam met het hooliganisme begin jaren 70. Er werd met puur geweld doelbewust de confrontatie gezocht, en deze werd door andere agressieve sides regelmatig beantwoord. Doordat er weinig contact was tussen het bestuur en de fans, waren de problemen lastig op te lossen.
De agressie van de harde kern kan worden aangetoond met enkele cijfers. In de periode 1970-1980 was de club betrokken bij 58 incidenten in de eredivisie van het Nederlandse betaalde voetbal. FC Utrecht is koploper met 58 van de 402 incidenten, Feyenoord was betrokken bij 54 incidenten, Ajax bij 47 en ADO Den Haag bij 30. Van de 58 incidenten waar FC Utrecht bij betrokken was, vonden er 14 (9 veroorzaakt door eigen aanhang) plaats in de periode 1970-1975 en 44 (39 veroorzaakt door eigen aanhang) in de periode 1975-1980.
Vanaf de jaren 80 kwam hier verandering in. Gelijk met de opening van het Stadion Nieuw Galgenwaard – de Bunnikside had geholpen met de sloop van het vorige – werd de controle verscherpt en werden de straffen verhoogd. Ook werd er voor het eerst contact gelegd tussen de club en de aanhang, wat de oprichting van een gecoördineerde supportersvereniging tot gevolg had.
Ondanks deze verbeteringen staat de Bunnikside nog steeds bekend als een van de beruchtste supportersaanhangen van Nederland. In 2006 ontstonden nog relletjes tijdens de thuiswedstrijden tegen Ajax en ADO Den Haag, die beiden ook over een fanatieke aanhang beschikken. Ook liep een bezoek van een aantal supporters aan een wedstrijd van CS Sedan Ardennes tegen Paris Saint-Germain, dat vooraf sterk was afgeraden door voorzitter Jan Willem van Dop, uit op rellen. Zij waren daar oorspronkelijk om de overleden David di Tommaso, die bij CS Sedan had gespeeld, te herdenken.
In 2019 verscheen het boek 'De Rebellen van de Bunnikside', geschreven door Danny van der Linden, Mike Vermeulen en Remco Kraak. In het boek werden de verhalen van de harde kern voor het eerst op papier gepubliceerd. In 2020 verscheen het boek 'Utrecht hooligans, 50 jaar voetbalgeweld van treinen slopen tot bosgevechten', geschreven door Daniel M. van Doorn en Evert van der Zouw, over een halve eeuw hooliganisme vanuit Utrecht.
Naam.
De naam van de tribune, die zich zoals gebruikelijk achter een van de doelen bevindt, is afkomstig van een wedstrijd aan het begin van de jaren 70, toen enkele personen op de tribune vuurwerk op het veld gooiden. De stadionomroeper vroeg vervolgens "of de mensen op de Bunnikzijde willen stoppen met het vuurwerk". Hiermee werd gerefereerd aan het feit dat de plaats Bunnik - enkele kilometers - achter deze tribune lag. In de loop der jaren is de naam van Bunnik"zijde" in Bunnik"side" veranderd, onder invloed van onder andere de Engelse sides. Ook heeft de tribune een korte periode "East Side" geheten, omdat de burgemeester van Bunnik zijn beklag had gedaan bij de directie: zijn plaats zou zo een slechte naam krijgen. Al gauw werd echter de naam "Bunnikside" heringevoerd.
Imago van de club.
Uit een onderzoek uit 2007 van het bureau Sport+Markt voor de Eredivisie CV, waarin de imagowaarde van de eredivisieclubs werd bekeken, kwam naar voren dat FC Utrecht op de zevende plaats staat wat betreft aantrekkelijkheid: net onder FC Groningen en FC Twente, net boven De Graafschap en Sparta Rotterdam. Uit het onderzoek bleek dat ongeveer 3,3 miljoen Nederlanders een beeld van Utrecht hadden, en 40,23% daarvan, oftewel 1.320.000 personen, het als een attractieve club beschouwden. In totaal voelden 740.000 mensen zich "emotioneel betrokken" bij de club en waren 1.240.000 personen "gefascineerd" door de Domstadploeg. Opvallend is dat, ondanks de reputatie als volksclub, slechts 810.000 personen zich identificeerden met FC Utrecht, waarmee de club op een achtste positie kwam te staan. Dit was ook de uiteindelijke positie van de ploeg op de imagoranglijst.
Het onderzoek naar het imago van de eredivisieclubs maakte deel uit van het zogenaamde CPM-model (Club Positioning Matrix), dat door de Eredivisie CV gebruikt wordt als barometer voor het verdelen van de tv-gelden onder de clubs. Naast het imago spelen ook de marktwaarde, de doelgroep, het stadion, de omzet en de UEFA-ranglijst een rol in het bepalen van de score. Uiteindelijk bepalen de CPM-ranglijst en de sportieve prestaties per club hoe de tv-gelden worden verdeeld. FC Utrecht staat op deze lijst met 1636 punten op de zesde plaats, achter respectievelijk Ajax, PSV, Feyenoord, AZ en sc Heerenveen.
Rivaliteit.
Omdat er binnen de regio geen grote clubs zijn ontbreekt het FC Utrecht aan een echte klassieke rivaal. Voor FC Utrecht-supporters is Ajax echter de belangrijkste opponent, en wedstrijden tussen beide ploegen zijn altijd zeer beladen. Deze spanning wordt versterkt door het feit dat beide clubs over een zeer actieve harde kern beschikken, die regelmatig met elkaar in aanraking komen. In het verleden kwam het vaak voor dat uitsupporters van Ajax niet toegelaten werden.
Logo.
Bij de oprichting van FC Utrecht in 1970 werd gekozen voor het stadswapen van de stad Utrecht, bestaande uit twee diagonale rode en witte vlakken, als logo van de nieuwe club. Vanaf het tweede seizoen werd dit ook op het tenue gedrukt. Tekst was op dat moment nog afwezig. Deze werd later toegevoegd, samen met dikke zwarte lijnen rond de vlakken. In 1983 - na de invoering van shirtsponsoring in het betaald voetbal - werd het zwart vervangen door blauw, aangezien dat de huiskleur van hoofd- en shirtsponsor Nissan Motors was. Het zwart keerde terug in het jubileumlogo van seizoen 2020/21. Dit als referentie naar het begin van de club aangezien dit de club in dat seizoen vijftig jaar bestond. Ook in het opvolgende seizoen bleef de zwarte kleur in het logo behouden. ‘Back to origin, ready to write history’ waren de woorden achter deze beslissing. Bovendien was het een wens van de supporters.
Opmerkelijk is echter wel dat men een nogal opvallende fout heeft gemaakt. In het logo loopt de verdeling van wit/rood van rechtsboven schuin naar linksonder. Het wapen van de stad is echter andersom, van linksboven schuin naar rechtsonder. Toen men dit in 1983 ontdekte, is echter besloten om het zo te laten. Dit mede door de enorme kostenpost die deze correctie op allerlei vlakken met zich mee zou brengen. Men had tenslotte net een faillissement kunnen voorkomen begin jaren 80.
Tenue.
In de beginjaren van de club wisselde het tenue nog weleens. De basiskleuren waren altijd rood en wit, maar de samenstelling is meerdere keren veranderd. De eerste twee seizoenen werd met een wit shirt en een rode broek gespeeld, waarna dit werd omgedraaid. Ook heeft de club enkele jaren in een compleet rood tenue met enkele witte accenten gespeeld. Vanaf het eind van de jaren 70 is er echter altijd in een rood shirt met witte broek gespeeld, met uitzondering van de seizoenen 1986/87, 1987/88 en 1994/95, toen ook de broek rood was. In eerste instantie had het shirt enkel een witte baan over de schouders, maar met de intrede van een shirtsponsor werd er ook een horizontale witte baan midden over het shirt ingevoerd, met daarop in het zwart de naam van de sponsor. Met ingang van het seizoen 1988/89 werd deze echter ingewisseld voor een diagonale baan van linksonder naar rechtsboven.
Vanaf 1997 werd het shirt weer effen, afgezien van de baan over de schouders, die altijd behouden was gebleven. Wel werd er veel gebruikgemaakt van dunne witte lijnen, bijvoorbeeld tussen de borst en de mouwen. In het seizoen 2005/06 speelde de club met een brede witte baan over de linkerschouder. Halverwege het seizoen 2006/07 werd bekendgemaakt dat de club het daaropvolgende seizoen in een shirt dat diagonaal is verdeeld in een rode en een witte zijde zal spelen, waarmee het in lijn komt met het Utrechtse stadswapen. Na lang aandringen van de supporters is met ingang van het seizoen 2018/19 het diagonaal op de voorkant van het shirt teruggekeerd.
Sponsors.
In het eerste decennium van het bestaan van de club maakte FC Utrecht nog geen gebruik van shirtsponsoring. Vanaf het seizoen 1982/83 prijkt echter steevast de naam van de hoofdsponsor op het shirt. Daarnaast heeft het ook geregeld gebruik gemaakt van meerdere extra sponsors op de rug, mouw of broek.
FC Utrecht in de media.
Sinds het begin van het seizoen 2007/08 heeft FC Utrecht een eigen televisiezender FC Utrecht.TV die via internet en door ESPN wordt uitgezonden. De zender is een samenwerking tussen FC Utrecht, RTV Utrecht en Sport2Media. FC Utrecht.TV laat uitgebreide samenvattingen zien van wedstrijden, samen met interviews met spelers, oud-spelers en items over de geschiedenis van de club. Verder maakt het voor- en nabeschouwingen op wedstrijden en worden items uitgezonden die de fans een kijkje achter de schermen geven bij de club. Fans komen zo nu en dan ook zelf aan het woord. FC Utrecht.TV is iedere woensdagavond vanaf 18.00 uur te zien op Fox Sports. Ook wordt het programma verderop in de week diverse malen herhaald en uitgezonden op RTV Utrecht en UStad. De items uit de uitzending zijn ook afzonderlijk te bekijken via de website en social media van FC Utrecht.
Een aantal media bericht op vaste basis over de club. Het televisieprogramma "Namen en Rugnummers", dat wordt uitgezonden op de regionale zender Regio TV Utrecht, blikt wekelijks terug en vooruit op de wedstrijden van FC Utrecht. Daarnaast komen er interviews met spelers en andere personen binnen de club aan bod. Het programma, dat zich ook richt op regionale sportclubs, wordt gepresenteerd door René van den Berg, Bert Kous en vaste analist Gert Kruys. Laatstgenoemde speelde zelf van 1985 tot 1991 voor FC Utrecht.
Daarnaast wordt er in een groot aantal regionale bladen regelmatig aandacht besteed aan de club. Het bekendste voorbeeld daarvan is het Utrechts Nieuwsblad en de Amersfoortse Courant (sinds 2005 onderdeel van het Algemeen Dagblad). Zo heeft FC Utrecht een vaste pagina in het sportgedeelte van de krant, en heeft voormalig hoofdtrainer Willem van Hanegem een vaste wekelijkse column. Deze draait echter niet alleen om Utrecht. Van Hanegem was tevens gedurende lange tijd actief als analyticus bij het praatprogramma "Voetbal Insite" op RTL 5.
Ook Stadsblad Utrecht van Wegener bericht elke week over de afgelopen wedstrijd.
FC Utrecht in de samenleving.
FC Utrecht heeft de reputatie een echte volksclub te zijn. De club heeft binnen de regio - maar vooral binnen de gemeente - een belangrijke maatschappelijke positie, getuige het grote aantal sociale projecten waar het aan deelneemt. Voorbeelden van deze projecten, die voor een groot deel op jongeren zijn gericht, zijn Support It en Scoren voor Gezondheid. Eerstgenoemde draait om het uitdragen van normen en waarden binnen en buiten het voetbalveld, door bezoeken van spelers en trainers aan scholen en buurtcentra. Scoren voor Gezondheid is een nationaal project van de Eredivisie en het Ministerie van Volksgezondheid, Welzijn en Sport waarmee basisschoolleerlingen worden opgeroepen zich in te zetten voor een gezondere leefstijl. Aansluitend op Scoren voor Gezondheid is 2008 samen met minister voor Wonen, Wijken en Integratie Ella Vogelaar het project ‘Scoren in de wijk’ opgestart. Hierbij wordt sporten in de wijk gestimuleerd.
Daarnaast brengen geregeld spelers en staf een bezoek aan ziekenhuizen en revalidatiecentra in de omgeving, waaronder het Diakonessenhuis, het Wilhelmina Kinderziekenhuis en Revalidatiecentrum de Hoogstraat.
Veel maatschappelijke activiteiten van FC Utrecht worden door de stichting FC4YOU uitgevoerd.
FC Utrecht wil samen met de stichting daar waar nodig is, steun in de rug zijn voor jongeren die het maatschappelijk niet zo hebben getroffen of om andere redenen maatschappelijk niet sterk staan.
Zij hebben twee missies die concrete hulp en ondersteuning biedt aan ‘Utrecht doe je mee!’ en ‘Jong Utrecht Gezond’.
De 1ste missie is dat er projecten zijn die jongeren stimuleren gezonder te leven.
De 2de missie is gefocust om jongeren op een positieve manier te betrekken bij de maatschappij.
De uitgangspunten voor de projecten zijn; respect, zelfvertrouwen en doorzettingsvermogen.
Frans van Seumeren, voorzitter van de stichting FC4YOU en groot aandeelhouder van FC Utrecht, heeft het mogelijk gemaakt dat FC Utrecht zijn eigen luchtballon in gebruik heeft. Het doel van de ballon is om de stichting onder de aandacht te brengen wat moet resulteren in verbetering van de maatschappelijke activiteiten in Utrecht en omgeving.
Overige elftallen.
Vrouwen.
FC Utrecht is een van de voetbalclubs die vanaf het seizoen 2007/08 begonnen met de eredivisie voor vrouwen. Het is een experiment, dat drie seizoenen duurt. Alle clubs zijn een samenwerkingsverband aangegaan met een van de vrouwenvoetbalclubs uit de hoofdklasse; voor Utrecht is dat het Zeistse SV Saestum. Deze club zal onder andere fungeren zoals de beloftenelftallen bij betaaldvoetbalorganistaties, waarbij spelers die buiten de boot vallen doordat ze geen basisplaats hebben of revalideren van een blessure wedstrijden voor de topclub uit Zeist kunnen spelen. De eerste oefenwedstrijd van het Utrechtse vrouwenteam, dat getraind wordt door Maria van Kortenhof, eindigde in een 4-0-overwinning op Wartburgia. Op 30 augustus 2007 werd de eerste competitiewedstrijd gespeeld. De aftrap werd verricht door toenmalig burgemeester van Utrecht Annie Brouwer-Korf. Begin maart 2011 maakte FC Utrecht bekend dat het niet doorgaat met de vrouwentak. Begin april werd een doorstart gemaakt, ditmaal vanuit de stichting Vrouwen Voetbal Utrecht. FC Utrecht zelf blijft wel nauw betrokken bij het team. Op 21 januari 2014 werd de Stichting Vrouwenvoetbal Utrecht (SVVU) door de rechtbank failliet verklaard en het vrouwenvoetbal van FC Utrecht werd op 31 januari door de KNVB geschrapt.
Jeugd.
Naast het eerste elftal kent FC Utrecht ook een jeugdopleiding, die altijd een belangrijke rol heeft gespeeld bij de aanwinst van nieuwe spelers. Bekende exponenten zijn onder andere Rick Kruys, Mike van der Hoorn, Erik Pieters en Michel Vorm, maar ook Jan Wouters en Hans van Breukelen zijn afkomstig uit de jeugd.
De opleiding loopt van de D- tot de A-jeugd, plus het Beloftenelftal van FC Utrecht, ook wel Jong FC Utrecht genoemd. Het team staat momenteel onder leiding van Rene Hake en speelt - zoals de rest van de jeugd - zijn wedstrijden doorgaans op Sportcomplex Zoudenbalch, hoewel er bij hoge uitzondering ook weleens in het stadion wordt gespeeld. Vanaf het seizoen 2016/17 zal Jong FC Utrecht in de Nederlandse Jupiler League uitkomen. In het seizoen 2015/16 werd het team namelijk kampioen van de Beloften Eredivisie.
Overzichtslijsten.
In Europa.
FC Utrecht speelt sinds 1970 in diverse Europese competities. Hieronder staan de competities en in welke seizoenen de club deelnam:
UEFA Team Ranking vanaf 1970/1971.
"Geen staaf is geen ranking"
Bekende (oud-)Utrechters.
Internationals.
Onderstaande spelers hebben tijdens hun loopbaan bij FC Utrecht één of meerdere wedstrijden gespeeld voor het Nederlands elftal.
Recordhouders.
Onderstaande spelers hebben de meeste wedstrijden voor FC Utrecht gespeeld:
Stadion.
FC Utrecht heeft sinds de oprichting in 1970 in hetzelfde stadion gespeeld: het Stadion Galgenwaard aan de Herculeslaan in Utrecht-Oost. Sinds de club er zijn intrek heeft genomen, zijn er twee grote renovaties doorgevoerd, in 1981 en 2001.
Het eerste stadion is gebouwd in het begin van de jaren 30. Ondanks bezwaren van het Ministerie van Oorlog, aangezien het bouwwerk binnen het schootsveld van de fortensingel lag, en het feit dat Europa midden in een economische crisis zat, was de bouw in 1936 voltooid. Op Hemelvaartsdag van dat jaar, 21 mei, werd het nieuwe bouwwerk feestelijk geopend met een aantal sportieve activiteiten, waaronder een vriendschappelijke wedstrijd tussen ADO en Sparta Rotterdam (3-2). Om het voetbalveld lag een wielerbaan, waar die avond motorwedstrijden plaatsvonden, en er werden tevens atletiek- en turnwedstrijden gehouden. De nieuwe sportaccommodatie, gebouwd door de Utrechtse Dienst Gemeentewerken, kende een totale capaciteit van circa 10.000 toeschouwers. Het was de thuisbasis van de voetbalclubs Hercules en DOS. Laatstgenoemde zou in 1970 fuseren met Elinkwijk, spelend aan de Amsterdamsestraatweg in de wijk Zuilen, en Velox, dat in 1967 al van de Koningsweg naar de Galgenwaard was verhuisd.
Het stadion, dat nu FC Utrecht als bespeler had, werd in 1981 voor het eerst volledig herbouwd. Voor het bouwbedrijf echter de kans kreeg met de sloop te beginnen was het de beurt aan de supporters. Op 20 april, na afloop van de wedstrijd tegen PSV, werd het stadion door de harde kern van de fans eigenhandig afgebroken. Het nieuwe stadion, Nieuw Galgenwaard genaamd, bestond uit vier losstaande tribunes. Mede dankzij de grachten om het veld was het in zijn tijd een van de modernste stadions ter wereld.
In 1998 werden de eerste plannen gemaakt voor een complete renovatie van het stadion. De capaciteit van het oude was niet meer toereikend, waardoor de bezoekersstromen niet goed konden worden georganiseerd. Daarnaast was er geen enkele vorm van verbinding tussen de vier tribunes. Het ontwerp van het nieuwe stadion is afkomstig van Zwarts &amp; Jansma Architecten, onder andere verantwoordelijk voor het DSB Stadion. De renovatie vond plaats in verschillende stappen: in 2001 werd er een compleet nieuw hoofdgebouw geconstrueerd onder de noordtribune, waarvan de stoelen en het dak werd vervangen. Twee jaar later was de zuidtribune aan de beurt, waar een enorme sporthal van vier verdiepingen achter werd geplaatst. Uiteindelijk waren de twee zijtribunes (Bunnikside en Cityside genoemd) aan de beurt. De capaciteit werd uitgebreid met 13.000 stoelen - er zijn geen staanplaatsen - zodat er nu 24.500 toeschouwers plaats kunnen nemen.

</doc>
<doc id="31358" url="https://nl.wikipedia.org/wiki?curid=31358" title="Pentagon (Verenigde Staten)">
Pentagon (Verenigde Staten)

Het Pentagon is het gebouw van het Amerikaanse ministerie van Defensie in Arlington (Virginia), nabij Washington, dat in de vorm van een regelmatige vijfhoek ("pentagoon") is gebouwd. Het is het hoofdkwartier van de Amerikaanse strijdkrachten.
Het Pentagon wordt gezien als een van de efficiëntst ontworpen kantoorgebouwen. Hoewel het gangenstelsel ruim 28 kilometer meet en de totale oppervlakte ruim 11 hectare is, is het mogelijk lopend binnen zeven minuten elke plaats binnen het gebouw te bereiken. In het gebouw werken ruim 26.000 mensen.
Geschiedenis.
Constructie.
Het Pentagon werd ten tijde van de Tweede Wereldoorlog gebouwd. Op 11 september 1941 werd begonnen met de bouw, die 83 miljoen dollar zou kosten. Op 15 januari 1943, na ongeveer 16 maanden van bouwwerkzaamheden, werd het gebouw geopend. President Roosevelt dacht dat het een tijdelijk gebouw zou zijn, dat na de Tweede Wereldoorlog dienst zou gaan doen als Nationaal Archief. Dit is er echter nooit van gekomen. De president adviseerde de ontwerpers het gebouw zonder ramen te ontwerpen, om het veiliger te maken voor explosies van buitenaf. Dat idee werd verworpen, omdat ramen na tests juist efficiënt bleken te zijn bij het opvangen van de explosie.
De bouw werd geleid door Leslie Groves, een kolonel die later het Manhattanproject ging leiden. De voor het gebouw benodigde 680 000 ton zand en grind werden gebaggerd uit de nabijgelegen rivier de Potomac. Dit werd omgezet in 435 000 kubieke meter beton. In verband met schaarste aan grondstoffen door de oorlog is zo min mogelijk staal gebruikt in de constructie.
Renovatie.
Het Pentagon voldeed tegen het einde van de 20e eeuw niet meer aan de gestelde eisen. Daarom is men in 1998 begonnen met een grote renovatie.
In de oorspronkelijke opzet waren de meeste kantoorruimten open en gelegen langs de gehele ring. Voor ventilatie werd gebruikgemaakt van openslaande ramen. Langzaam werden de open kantoren afgeschermd en voldeed de ventilatie niet meer. Deze kantoren kregen losse airconditioners in de raamopeningen.
Voor de renovatie werd steeds een van de vijf vakken van het gebouw geheel leeggesloopt. Hierna is het asbest verwijderd, zijn kabels en leidingen vervangen en werd de beveiliging verbeterd. Een belangrijk onderdeel van de renovatie bestond uit de versterking van de gevel en de vensters. Opmerkelijk is dat de gevels verder versterkt moesten worden omdat anders de vensters sterker zouden zijn dan de gevel, waardoor de gevel een explosie niet zou kunnen weerstaan.
Aanslagen van 11 september 2001.
In de ochtend van 11 september, op de dag af 60 jaar na het begin van bouwwerkzaamheden, boorde American Airlines-vlucht 77 - een groot passagiersvliegtuig - zich in een van de buitengevels van het Pentagon als onderdeel van de terroristische aanslagen van 11 september 2001. Door de crash stortte een deel van het gebouw in. Er vielen 184 doden. Het vliegtuig raakte een net gerenoveerd, en daardoor sterker, deel van het bouwwerk. Zonder deze versterking had het dodental hoger kunnen zijn.
De renovatiewerkzaamheden werden na 11 september 2001 hervat en waren eind 2010 gereed.
Cijfers.
Aantallen.
Cijfers op basis van gegevens uit 2006. Toen waren er:

</doc>
<doc id="31360" url="https://nl.wikipedia.org/wiki?curid=31360" title="Begijnhof (Amsterdam)">
Begijnhof (Amsterdam)

Het Begijnhof in Amsterdam is het enige hofje gesticht in het middeleeuwse Amsterdam, gelegen binnen het Singel.
Het Heilig Hartbeeld op het hofje stamt uit 1920, gemaakt door Johannes Petrus Maas.
Begijnhoven zijn zeldzaam in Nederland, naast Amsterdam is er ook nog één groot Begijnhof in Breda.
Het hofje in Amsterdam ligt bijna een meter lager dan de rest van de binnenstad, op het middeleeuwse straatniveau. Onduidelijk is wanneer het Begijnhof is gesticht. De begijnen woonden in 1346 nog in één huis (in een document uit dat jaar wordt gesproken van een “beghynhuys”). Pas in 1389 wordt voor de eerste keer gesproken van een hof (in een privilegebrief). Oorspronkelijk was het Begijnhof geheel omsloten door water (de Nieuwezijds Voorburgwal, het Spui en de Begijnensloot) met als enige toegang een poortje bij de Begijnensteeg (met een brug over de Begijnensloot welke in 1865 wegens verwaarlozing werd gedempt). De achtergevels stonden dus in het water. De ingang aan het Spui bestaat pas sinds de 19e eeuw.
Het Begijnhof is geen gewoon hofje, omdat het geen oudedagsvoorziening gesticht door particulieren was. Het was meer een soort klooster, alhoewel de begijnen meer vrijheid hadden dan nonnen in een klooster: de begijnen legden wel een gelofte van kuisheid af maar mochten op elk moment het hof verlaten om te trouwen. Bovendien staan er hoge, specifiek Amsterdamse stadshuizen (het Begijnhof is het enige hofje waarvan de huizen als adres de naam van het hofje zelf hebben), waaruit het min of meer particuliere karakter van het hof in het oog valt. Hier geen aaneengerijde woninkjes, zoals gebruikelijk en kenmerk van de meeste hofjes. Er staan 47 gewone stadshuizen met elk hun individueel aanzien, de meeste met gevels uit de 17e en 18e eeuw, maar de huizen zijn doorgaans ouder: 18 huizen hebben nog een gotisch houtskelet.
Ruime bekendheid heeft Het Houten Huys, Begijnhof 34. Dit huis uit circa 1528 heeft stenen zijmuren en een houten voor- en achtergevel met een karakteristiek middeleeuwse uitkragende zolderverdieping. Geheel houten huizen zijn er niet meer in het oude centrum van Amsterdam. Het stond lange tijd bekend als het oudste nog bestaande houten huis van Nederland. In juni 2012 werd in de Warmoesstraat ontdekt dat achter een onopvallende 19e-eeuwse gevel een woonhuis schuilgaat uit circa 1485, waarmee het nog circa een halve eeuw ouder is dan het huis aan het Begijnhof. Met dit 'oudste bestaande woonhuis van Amsterdam', bestaat er in Amsterdam toch nog een woonhuis uit de 15e eeuw.
Het hof heeft twee bleekvelden met de Begijnhofkapel ertussenin. Het oude, in 1907 gerestaureerde poortje aan de Begijnensloot, dateert uit 1574 en heeft een steen waarop Sint Ursula is afgebeeld, de patrones van de Amsterdamse begijnen. Het poorthuis aan de zijde van het Spui, van ongeveer 1725, maakte in 1907 plaats voor het poortgebouw dat er nu staat, een ontwerp van de architect Anton J. Joling. Het Begijnhof bevat een groot aantal gevelstenen, waarvan de meesten een duidelijk rooms-katholiek karakter hebben.
Het Begijnhof was de enige katholieke instelling die na de Alteratie van 1578 bleef bestaan; overige katholieke kerken en instellingen werden met geweld gedwongen over te gaan naar het protestantse geloof. De Begijnhofhuizen waren namelijk particulier eigendom van de begijntjes zelf. Wel moest de katholieke kapel aan de Engelse presbyterianen (hervormd-protestanten) worden afgestaan, onder dwang van de protestantse overheden. Sindsdien wordt dit kerkje de "Engelse kerk" genoemd. Tegenover de ingang van de kapel werden in 1671 door de architect Philips Vingboons twee woonhuizen omgebouwd tot rooms-katholieke schuilkerk: de "H.H. Joannes en Ursula Kapel" (de beschermheiligen van het Begijnhof). Nadat de Kapel ter Heilige Stede in 1908 is afgebroken werd deze kerk officieel de mirakelkerk.
Het beroemdste Begijntje in de geschiedenis van het Begijnhof is Cornelia Arens, overleden op 14 oktober 1654 (geboortedatum onbekend, datum van professie 6 juli 1621). Haar laatste wil was in de goot begraven te worden in plaats van in de “ontheiligde” kapel. Volgens de legende werd zij toch in de kapel begraven maar lag haar kist de volgende dag in de goot naast de kapel (dit herhaalde zich nog tweemaal). Zij werd toen alsnog in de goot begraven. Volgens een andere variant van de legende kon haar ziel geen rust vinden en zwierf zij ‘s nachts over het hof, waarna zij alsnog in de goot werd begraven.
Op 23 mei 1971 overleed op 84-jarige leeftijd het laatste Begijntje, "Zuster Antonia", eigenlijk Agatha Kaptein (geboren op 13 april 1887 te Akersloot), dochter van Arie Kaptein en Elisabeth Swart. Op 26 mei 1971 werd zij begraven in het Zustergraf van de Rooms-katholieke Begraafplaats Sint Barbara te Amsterdam.
Het Begijnhof had tot de renovatie in 1979 140 woningen (waarvan circa 110 eenkamer- en ca. 25 tweekamerwoningen) bewoond door een gelijk aantal bewoonsters. Na de renovatie zijn er alleen nog twee- en driekamerwoningen. Het aantal bewoonsters is sindsdien constant, namelijk 105.
Het Begijnhof is een van de oudste Amsterdamse grachtentuinen die de stad (nog) rijk is, naast de Oude Kerk uit 1280.

</doc>
<doc id="31361" url="https://nl.wikipedia.org/wiki?curid=31361" title="Anne Frank Huis">
Anne Frank Huis

Het Anne Frank Huis is een museum aan de Westermarkt 20 in Amsterdam ter gedachtenis aan Anne Frank en haar Joodse familie die tijdens de Tweede Wereldoorlog zaten ondergedoken. Het museum is gebouwd rond hun onderduikadres het Achterhuis aan Prinsengracht 263 waar Anne Frank haar beroemde dagboek "Het Achterhuis" schreef.
Het museum heeft geen winstoogmerk en is ondergebracht in een stichting die gefinancierd wordt door de entreegelden en donaties. Het trekt meer dan 1 miljoen bezoekers per jaar, van wie bijna 90% uit het buitenland. In 2019 kwam er een recordaantal van 1,3 miljoen bezoekers. Die kwamen uit 95 landen. De grootste groep is tussen de 20 en 30 jaar oud (32 procent).
Voorgeschiedenis.
De Duits-Joodse familie Frank vluchtte in 1933 vanuit nazi-Duitsland naar Amsterdam om aan het toenemende antisemitisme te ontkomen. Otto Frank zette in het centrum van Amsterdam een eigen bedrijf op, Opekta genaamd, een filiaal van het in 1928 in Keulen gestichte moederbedrijf Opekta GmbH. In 1938 startte hij een tweede onderneming in kruiden en specerijen Pectacon genaamd, samen met een eveneens uit Duitsland gevluchte zakenpartner: Hermann van Pels. 
Onderduik van de familie Frank.
Op 1 december 1940 verhuisde Otto Frank zijn bedrijven Opekta en Pectacon van Singel 400 naar Prinsengracht 263. In de eerste maanden van 1942 werd met behulp van een aantal personeelsleden begonnen met het inrichten van een schuilplaats op de eerste en tweede en derde verdieping van het achterhuis, en op 6 juli dook het gezin Frank er onder. Directe aanleiding was dat dochter Margot Frank een dag eerder een oproep voor 'tewerkstelling' in Duitsland had gekregen. Op 13 juli volgde het gezin Van Pels (in het dagboek van Anne Frank de familie Van Daan genoemd), en in augustus werd een draaikast aangebracht die de toegang tot de onderduikruimte moest verbergen. In november dook Fritz Pfeffer, een Duits-Joodse kennis van Otto Frank, er ook onder. Slechts vier medewerkers van Opekta waren op de hoogte van de aanwezigheid van de onderduikers. Op de begane grond van het achterhuis bevond zich het magazijn, en de onderduikers moesten daarom overdag heel stil zijn om hun aanwezigheid niet te verraden.
Het Anne Frank Huis staat in de schaduw van de Westertoren. In Annes dagboek is te lezen welke belangrijke rol de toren heeft gespeeld in haar onderduikperiode in het achterhuis.
Op 4 augustus 1944 viel Oberscharführer Karl Silberbauer met vier Nederlandse helpers het pand binnen, na een telefonische tip. Waarschijnlijk waren de onderduikers verraden. Allen werden gearresteerd, evenals twee helpers, Victor Kugler en Johannes Kleiman. Het dagboek van Anne Frank werd gered door Franks medewerksters Bep Voskuijl en Miep Gies.
Geschiedenis.
Na de Tweede Wereldoorlog keerde Otto Frank als enige overlevende van de concentratiekampen terug. Anne Frank was eind februari 1945 in het concentratiekamp Bergen-Belsen overleden. Opekta bestond nog, en Frank zette het bedrijf weer voort maar trok zich in 1953 terug. Nadat Opekta was verhuisd wilde de toenmalige eigenaar NV Berghaus (een mantelfabriek) het pand laten slopen om er nieuwe kantoren en ateliers te vestigen. De publieke verontwaardiging was echter zo groot dat Berghaus besloot het pand te schenken.
Op 3 mei 1957 werd de Anne Frank Stichting opgericht met het doel het pand te herstellen, dat door jarenlange leegstand veel geleden had. Na een inzamelingsactie onder leiding van de Amsterdamse burgemeester Gijs van Hall konden ook de buurpanden Prinsengracht 265 t/m 275 en Westermarkt 16 t/m 20 worden aangekocht. Prinsengracht 263 en 265 werden gerestaureerd. Het voorhuis van 263 werd een museum, terwijl in 265 naar een wens van Otto Frank een internationaal jeugdcentrum werd gehuisvest. De andere panden werden gesloopt om plaats te maken voor een studentenhuis waarin in de zomer deelnemers van zomercursussen van het jeugdcentrum konden worden gehuisvest. Op 3 mei 1960 werd het Anne Frank Huis geopend.
Nieuwe vaste opstelling en nieuwbouwvleugel.
Omdat het huis met de smalle trappen niet berekend bleek op de honderdduizenden bezoekers werden in 1987 plannen gemaakt voor de uitbreiding van het museum, de restauratie van het Achterhuis en de ontwikkeling van een nieuwe vaste opstelling. Na eerdere afgewezen plannen kreeg het museum in 1990 toestemming om een nieuwbouwvleugel te bouwen. In 1997 werd de in 1962 gebouwde studentenflat rechts van het Anne Frank Museum, op de hoek van de Prinsengracht en de Westermarkt, gesloopt en vervangen door een moderne nieuwbouwvleugel van het museum, ontworpen door architectenbureau Benthem Crouwel, waarin op de bovenliggende verdiepingen 20 eenpersoons-wooneenheden werden opgenomen voor studenten. 
De hele operatie, de bouw van de nieuwbouw, de verplaatsing van het museum en reconstructie en restauratie van het Anne Frank Huis en de herinrichting van de vaste opstelling, kostte 23 miljoen gulden. Het voorhuis, dat voorheen bestond uit moderne museumzalen werd bij deze gelegenheid terug gebracht in de situatie van de onderduikperiode. Op 28 september 1999 werd het vernieuwde museum door Koningin Beatrix geopend. In 2001 bekroonde het Amsterdams Fonds voor de Kunst, interieurarchitect Marijke van der Wijst voor haar herinrichting van het Anne Frank Huis met de Mart Stamprijs.
Verbouwing 2015.
In de zomer van 2015 kocht het Anne Frank Huis de studentenwoningen boven de museumwinkel, op de hoek van de Prinsengracht en de Westermarkt. De entree werd verbeterd en er kwam een speciale ingang voor groepen. Het museum kreeg 1,2 miljoen bezoekers per jaar en de nieuwbouw was gebouwd voor 800.000 bezoekers, waardoor uitbreiding noodzakelijk was.
Er werden nieuwe tentoonstellingsruimtes toegevoegd, waaronder een dagboekzaal. Een omloop door de tuin en een aantal nieuwe trappen zorgden voor een doorgaande museale routing. Door het complex zijn de installaties vernieuwd en onzichtbaar in de monumentale interieurs geïntegreerd. Door de aankoop van de studentenwoningen aan de Westermarkt, ontstond ruimte voor kantoren en een nieuwe museumwinkel en museumcafé. Ook werd de entree verplaatst om de hoek aan de Westermarkt 20. Dankzij de nieuwe indeling kruisen bezoekersstromen elkaar niet, wat voor een betere doorloop zorgt.
Door de bestaande trap te vervangen in de museale route, en de route om te leiden via een tijdelijke trap, kon tijdens de gehele verbouwing het museum open blijven.
In april 2017 werd gestart met de verbouwing. In vier opeenvolgende fasen werden indelingen vergroot en routes gewijzigd. Op 19 november 2018 werd de opening van het nieuwe Anne Frank Huis gedaan door koning Willem-Alexander.
60-jarig bestaan.
In mei 2020 bestond het Anne Frank Huis 60 jaar. Op dat moment was het museum vanwege de coronacrisis gesloten. De stichting voelde zich daardoor genoodzaakt het publiek te verzoeken om extra donaties.
Reconstructie.
Nadat alle museale voorzieningen (in- en uitgangen, toiletten, informatiebalie, educatieve ruimtes, mediatheek, boekhandel en café) naar de nieuwbouw waren verplaatst, kon het interieur van Prinsengracht 263 worden gereconstrueerd zoals het was in Annes tijd. Het Anne Frank Huis geeft een goed beeld van een eenvoudig vooroorlogs interieur van een bedrijfs- en woonpand.
Voorhuis.
Het voorhuis is in de oorspronkelijke staat teruggebracht. Het magazijn van Opekta, het bedrijf van Otto Frank, is weer terug, de vloer is weer van klinkers en ook de muren zijn in de oude staat teruggebracht. De matglazen toegangsdeur met loket die toegang gaf tot het voorkantoor van Miep Gies is terug. Het privékantoor van Otto Frank in het achterhuis heeft nog de originele meubels, zoals de brandkast en de archiefkasten. Het ernaast gelegen keukentje met het granieten aanrechtje is gereconstrueerd.
Achterhuis.
Het interieur van het achterhuis is in oorspronkelijke staat behouden gebleven. De onderduikers woonden op de tweede en derde verdieping. Op de tweede verdieping woonde de familie Frank en bevond zich de badkamer met toilet. De plaatjes die Anne op de muren in haar kamertje in het achterhuis plakte, zijn gerestaureerd achter glas te zien. Op de derde verdieping bevond zich een woonkeuken en sliep de familie Van Pels. Een zolderruimte diende voor de was en als opslag.
Tentoonstellingen.
In de dagboekzaal worden delen van de (originele) schriften van het dagboek van Anne Frank getoond. De filmruimte Reflections toont interviews van bekende personen en mensen die haar gekend hebben over haar dagboek en leven.

</doc>
<doc id="31364" url="https://nl.wikipedia.org/wiki?curid=31364" title="Zeilen (varen)">
Zeilen (varen)

Zeilen is een techniek van beweging over het water door windkracht op een zeilschip of surfplank, met een zeilwagen over land of met een ijszeiler over het ijs. De kracht van de wind en richting van de inkomende wind doen beweging ontstaan via het zeil.
Een koers die in de dode hoek ligt, min of meer tegen de wind in, kan niet bezeild worden.
De zeilgeschiedenis toont een langzame én voortdurende ontwikkeling van zeil en romp: van plompe schepen met vierkante zeilen hangend en gevoerd onder aan een ra (het dwarsgetuigde schip) tot slanke schepen met diepe kiel en de zeilen strak vooraan aan gespannen (het langsgetuigde schip). Modernere schepen kunnen beter tegen de wind in of hoog aan de wind zeilen, niettemin worden de rompvorm en het type tuigage vooral op commerciële gronden bepaald; ook al was modernere tuigage beschikbaar, toch ging men door met het bouwen van vierkant getuigde schepen.
Zeiltechniek.
Werking van zeil en romp.
Een zeil vertraagt en buigt de vrije stroming van wind af. Daardoor ontstaat er een drukverschil tussen de aan-de-windse kant van het zeil en de van de wind afgekeerde zijde.
Als een zeilschip met de windrichting mee vaart, heeft het baat bij een bol gesneden zeil, dat in staat is de aanstromende wind effectief te vertragen, zodat de in de wind aanwezige stromingsenergie goed benut wordt.
Als een schip schuin tegen de wind in voortgang wil boeken, is een strakker zeil effectiever. De wind valt dan schuin in het zeil in (zie illustratie). Een bolling van het zeil aan de achterzijde werkt remmend, doordat het een obstakel vormt voor de wegstromende lucht.
De schuin voorwaarts gerichte zeilkracht kan samengesteld gedacht worden uit een voorwaartse component en een zijwaartse. De zijwaartse component moet effectief tegengewerkt worden door enig zijwaarts oppervlak onder water. De voorwaartse kracht drijft het schip voort. Het onderwaterschip is voor het zeilgedrag even belangrijk als de effectiviteit van het zeil. Zijwaarts wegdrijven (drift, verlijeren) wordt tegengegaan door de kiel, midzwaard of zijzwaarden, of soms doordat de romp een scherpe diepstekende V-vorm heeft. Minimale voorwaartse weerstand wordt bereikt door een zo slank mogelijke romp. Omdat dit vaak in strijd is met de leefruimte, het laadvermogen, het vaargebied (waar ondiepten een diepstekende kiel onmogelijk maken) en het gedrag van de golven, is het rompontwerp altijd een compromis.
Koersveranderingen.
Omdat een zeilschip niet altijd in dezelfde richting vaart, zijn koersveranderingen nodig.
Iedere koers vraagt om zijn eigen optimale stand van de zeilen, zodat de stand van de zeilen aangepast moet worden bij een koersverandering.
Zeilterminologie.
In de wereld van de zeilvaart worden allerlei termen gebruikt om de zaken die van belang zijn voor het veilig varen goed te kunnen benoemen. Zie ook het artikel scheepvaart van A tot Z.
Deze termen worden ook bij windsurfen gebruikt.
Tuigage.
Tuigage is de verzamelnaam voor alle zeilen, staand (vast) en lopend (beweegbaar) want, het touwwerk en de rondhouten die nodig zijn om een schip voort te bewegen en om een schip te laten ankeren. De aan boord aanwezige hijstoestellen voor het laden en lossen van lading behoren evenals de sloepen ook tot de tuigage. Tot de tuigage behoren onder meer:
Gebruik van zeilschepen.
Zowel recreatief als competitief wordt er over de hele wereld gezeild. In bepaalde streken heeft de zeilvaart nog een commerciële functie. Dit betreft dan met name streken in de derde wereld, waar het gebruik van benzinemotoren om financiële redenen niet mogelijk is. Motorvaart heeft de beroepszeilvaart vrijwel geheel verdrongen. Zeilschepen zijn relatief langzaam en vragen vooral meer traditioneel vakmanschap, dat met de jaren in ontwikkelde landen schaarser wordt. Voor de huidige tijd is zeilvaart te veel afhankelijk van de weersomstandigheden, hetgeen het plannen van reizen lastiger maakt.
Recreatief zeilen.
In Nederland wordt op vele plaatsen gebruikgemaakt van het alom aanwezige water voor het zeilen. Overal waar een wat groter wateroppervlak is, kun je zeilende schepen aantreffen. De kleine bootjes aan de rand en op de kleinere plassen, de grote schepen op zee, op het IJsselmeer, de Waddenzee en in de Zeeuwse wateren of op de Friese meren.
Bootjes zijn in vele maten beschikbaar, van de kleinste piraatjolletjes en zeilkano's, geschikt voor één niet al te zwaar persoon, tot de grote zeilschepen als de Oosterschelde of de Stad Amsterdam.
Zeilen is zeer goed mogelijk vanaf jonge leeftijd, men kan leren zeilen op een zeilkamp of op een waterplas in de buurt. Bovendien kan men blijven zeilen tot op late leeftijd. Kleine "scheepjes" zijn al beschikbaar vanaf een paar honderd euro.
Modelzeilen.
Ook op schaal wordt er druk gezeild met modellen die zijn voorzien van radiografische besturing. En net zoals met de grote zeilboten is er ook weer de onderverdeling in recreatief zeilen en zeilen als wedstrijdsport.
Wedstrijdzeilen.
Een zeilwedstrijd wordt meestal een regatta genoemd.
De grootste wedstrijden in de zeilsport zijn de Volvo Ocean Race (voorheen Whitbread Round The World Race) en de America's Cup. En voor solozeilers is het de Vendée Globe, alleen non-stop rond de wereld. Kleine zusje is de MiniTransat. Deze wedstrijden zijn uitermate spectaculair en worden in grote zeilboten gevaren.
Van een heel ander kaliber is het Zeilen op de Olympische Zomerspelen. In een aantal olympische klassen vinden daar ook wedstrijden plaats.
Verder zijn er in diverse klassen wedstrijden op regionaal en/of nationaal niveau.
De Sneekweek is het grootste zeilevenement op binnenwater in Europa. Het evenement wordt gehouden vanaf de vrijdag voor de eerste zaterdag in augustus in de stad Sneek.
De Kaagweek is de oudste wedstrijdzeilweek van Nederland. De wedstrijden vinden sinds 1918 ieder jaar plaats op de Kagerplassen, met uitzondering van de oorlogsjaren 1943, 1944 en 1945. Bijzonder zijn ook de botterwedstrijden bij Spakenburg. Wekelijks staat het Eemmeer bij Spakenburg in het teken van de DinsdagAvond Rond- en Platbodemcompetitie (DARP) (sinds 1984), en elk jaar vindt hier de Zuidwal (sinds 1974) plaats. Botters zijn traditionele vissersboten die vroeger de Zuiderzee bezeilden.
Ook bekend zijn de wedstrijden in Friesland met skûtsjes, traditionele vrachtschepen uit het begin van de 20e eeuw. Het Skûtsjesilen wordt altijd in de eerste twee weken van de noordelijke bouwvakvakantie gehouden. Daarbij wordt een vast wedstrijdschema gehanteerd.
Een bekende zeilrace in Nederland is ook de Ronde om Texel, een wedstrijd om het eiland Texel. Het is het grootste open catamaran-evenement in de wereld, met 500 tot 700 deelnemende boten. Een andere Nederlandse zeilwedstrijd is de Bontekoerace op het Markermeer.
De grootste Nederlandse solo zeilrace is de 200 Myls Solo Zeilrace zeilrace, waarvoor ieder jaar meer dan 300 inschrijvingen zijn. Van deze 300 zeilers worden er maar 80 toegelaten tot de race.
De allereerste trans-Atlantische solo zeilwedstrijd is de OSTAR (Original Single-handed Trans-Atlantic Race). In 1960 werd de eerste OSTAR georganiseerd, die vijf deelnemers telde. Alle vijf haalden de finish in Amerika. De race staat nu nog steeds bekend als de een na zwaarste solo zeilrace ter wereld. De race wordt om de vier jaar georganiseerd door de RWYC in Engeland. De laatste editie werd in 2009 gehouden, waarbij de Nederlander Jan Kees Lampe de "line honours" won en als derde finishte in de IRC 3 klasse.
Er zijn verschillende vormen van wedstrijdzeilen:
De jeugdzeilsport is groot in Nederland. Zowel op lokaal, regionaal en nationaal niveau worden in het seizoen, van maart tot november, zeer veel jeugdwedstrijden georganiseerd bij een vereniging. Hier worden lokaal vaak clubwedstrijden gevaren. Op regionaal niveau worden tussen verenigingen onderling de Combi's gevaren, hier wordt het meeste in optimisten gevaren, maak ook in de splash en RS Feva. Op nationaal niveau worden verschillende wedstrijden gevaren, de grootste en bekendste is de United 4. Dit is een wedstrijd reeks over 4 weekenden verdeel over het seizoen. De grootste jeugdwedstrijd in Europa wordt ook elk jaar in Nederland gehouden, de Dutch Youth Regatta (DYR). Dit evenement wordt gevaren op het IJsselmeer bij de Friese stad Workum. De organisatie is in handen van het NPJ, een non-profitorganisatie die het jeugdzeilen stimuleert in Nederland.
Evenementen
Internationale voorbeelden hiervan zijn:
In Nederland:
Matchracen:
Spreekwoorden en gezegdes.
Door de grote betekenis van de zeilvaart in onze gewesten is een fors aantal uitdrukkingen uit de zeilwereld overgenomen in het normale spraakgebruik als spreekwoord of gezegde. Deze zegswijzen hebben een overdrachtelijke betekenis gekregen die vaak niets meer met de zeilwereld te maken heeft.&lt;br&gt;
Een aantal voorbeelden daarvan zijn:

</doc>
<doc id="31365" url="https://nl.wikipedia.org/wiki?curid=31365" title="Wijde Aa (Zuid-Holland)">
Wijde Aa (Zuid-Holland)

De Wijde Aa is een langgerekte oeroude veenstroom in de gemeente Kaag en Braassem in het noorden van Zuid-Holland.
Aan de westkant komt de Wijde Aa uit op de (Kromme) Does bij Hoogmade. Aan de oostkant loopt het tot de driesprong van de Woudwetering en het Paddegat (Braassemermeer), ten noorden van de plaats Woubrugge.
De Wijde Aa is een doorgaande route voor pleziervaart naar Hoogmade en Leiden vanaf het Braassemermeer. Het riviertje is in de zomer een populaire zwembestemming. De gemeente heeft er een paar zwemfaciliteiten, zowel bij de Groenewoudsekade bij Roelofarendsveen als de Plasdijk in Woubrugge is er een officiële zwemplek, waar de waterkwaliteit regelmatig bemonsterd wordt 
Aan de Wijde Aa is tevens een overdekte jachthaven gevestigd. Rondom en in een oude poldermolen genaamd de Veendermolen is sinds 1958 zeilschool 'de Wijde Aa' gevestigd. Er wordt lesgegeven in houten 16m2-boten en in de optimist. De naastgelegen afgeknotte molen is de Jonge Willem, officieel de Zonnemolen. Hier werd vroeger koren gemalen. 

</doc>
<doc id="31366" url="https://nl.wikipedia.org/wiki?curid=31366" title="Waag (Amsterdam)">
Waag (Amsterdam)

De Waag is een 15e-eeuws gebouw op de Nieuwmarkt in het centrum van Amsterdam. Het was oorspronkelijk een stadspoort. De huidige naam verwijst naar de latere functie als waag.
Het gebouw heeft een reeks andere functies gehad, waaronder gildehuis, museum, brandweerkazerne en anatomisch theater. Sinds 1996 is er de Stichting Waag gevestigd, met horeca op de begane grond.
Eerste periode: Sint Antoniespoort.
Oorspronkelijk was het gebouw een stadspoort, de Sint Antoniespoort geheten. De poort lag in het verlengde van de Zeedijk. Buiten de stadsmuren liep de dijk verder als Sint Antoniesdijk. Na aanleg van de Lastage in de 16e eeuw kwam hier de Sint Antoniesbreestraat te liggen en werd een tweede Sint Antoniespoort gebouwd bij de latere Hortus Botanicus.
De stadspoort was onderdeel van de middeleeuwse stadsommuring langs het huidige Singel, de Kloveniersburgwal en de Geldersekade. Deze ommuring werd aangelegd in de jaren 1481-1494, en bestond uit verdedigingstorens en stadspoorten, onderling verbonden door een stadsmuur. De stadsmuur was uit baksteen opgetrokken, op een natuurstenen voet na. Van de muur is vrijwel niets over, maar in de kademuur van de Geldersekade bevinden zich nog steeds stukken zandsteen van de stadsmuur. De Schreierstoren is de enige overgebleven verdedigingstoren. Van de stadspoorten zijn alleen de Sint Antoniespoort (de huidige Waag) en een deel van de Regulierspoort over (het onderste deel van de Munttoren).
In de toren op de hoek tussen de Zeedijk en de Geldersekade zit de oudste gevelsteen van Amsterdam met het opschrift "MCCCCLXXXVIII de XXVIII dach in April wart d'eerste steen van dese poert gheleit" ("Op 28 april 1488 werd de eerste steen van deze poort gelegd").
Het bouwjaar 1488, zoals vermeld op deze gevelsteen en in vele officiële bronnen, blijkt echter onjuist. Er zijn aanwijzingen dat de poort van veel oudere datum is. Zo bestaan er meerdere archiefstukken in het Stadsarchief Amsterdam van vóór 1488 die de Sint Antoniespoort al noemen. Volgens bouwhistorica Jacqueline de Graauw kan het bouwwerk op zijn vroegst dateren uit 1425, omdat in die periode de stad werd uitgebreid met de grachten Geldersekade en Kloveniersburgwal, waar de poort aan ligt.
Daarnaast blijkt ook uit haar bouwhistorisch onderzoek dat de Sint Antoniespoort oorspronkelijk veel kleiner is geweest en naderhand is opgehoogd. Dit is het beste te zien aan de resten van kantelen halverwege de torens van het gilde van Sint-Eloys en het schuttersgilde (de twee grote torens aan weerszijden van de hoofdpoort). Ook is de voorpoort, die op meerdere punten van de hoofdpoort verschilt, zeer waarschijnlijk pas later aan het gebouw toegevoegd. Dit soort toevoegingen deed men wel vaker bij stadspoorten, als bescherming tegen de steeds sterker wordende dreiging van kanonnen. Zo kreeg bijvoorbeeld de Amsterdamse Poort in Haarlem in 1482 ook een voorpoort, die sterk lijkt op die van de Sint Antoniespoort. Vermoedelijk slaat de gevelsteen in de Sint Antoniespoort met het jaartal 1488 dus alleen op de toevoeging van de voorpoort aan de reeds bestaande hoofdpoort.
Vanaf circa het begin van de 16e eeuw, toen Amsterdam een volledig stenen stadsmuur had gekregen, zag de Sint Antoniespoort eruit zoals we hem kennen van de afbeeldingen van Cornelis Anthonisz: een hoofdpoort met vier torens aan de stadszijde (waarbij de Metselaarstoren nog klein was) en een voorpoort met eveneens twee torens aan de grachtzijde. Tussen de voor- en hoofdpoort was een niet bebouwd pleintje, een overwelfde sluis. Het gebouw is opgetrokken uit baksteen met enkele ornamenten van kalksteen uit Gobertange.
Toen eind 16e eeuw de stad werd uitgebreid, verloor de Sint Antoniespoort zijn betekenis als stadspoort. Kort daarop, in de periode 1603-1613, werd de stadsmuur gesloopt. In 1614 ontstond de huidige Nieuwmarkt door het overkluizen van de stadsgracht aan weerszijden van de Sint Antoniespoort. Ook werd het plein opgehoogd, waarbij het muurwerk van de poort gedeeltelijk onder het maaiveld verdween. Het gebouw doet zich daardoor minder hoog voor dan het in werkelijkheid is.
Tweede periode: Waag.
De stadspoort kreeg in de 17e eeuw een nieuwe functie, als vroeg voorbeeld van herbestemming: de Sint Antoniespoort werd in 1617-1618 tot waag verbouwd door het binnenplein, de ruimte tussen de voor- en hoofdpoort, te overdekken. Deze nieuwe waag moest de Waag op de Dam, die inmiddels te klein was geworden, ontlasten. In de bovenverdiepingen werden enige gilden gehuisvest, namelijk die der smeden, schilders, metselaars en chirurgijns. Ieder gilde had zijn eigen ingang: de poortjes rondom het gebouw. Boven de poortjes zijn de emblemen van de gilden nog te zien. Boven het poortje van de metselaars is beeldhouwwerk van Hendrick de Keyser aangebracht. Boven de poort van het kunstenaarsgilde is Sint Lucas, beschermheilige der kunstenaars, afgebeeld. Boven de toegangspoort van de chirurgijns staan de woorden "Theatrum Anatomicum". In het schilderij "De anatomische les van Dr. Nicolaes Tulp" van Rembrandt is de ontleding van een lijk in de Waag te zien.
In 1690-1691 kreeg de Waag zijn huidige vorm door de bouw van een grote koepelvormige ruimte, bekroond door een middentoren. Uit deze periode dateert het waardevolle interieur.
Sloopplannen.
In 1827 bestonden er plannen om de Waag te slopen om ruimte te maken voor een grote, rooms-katholieke kathedraal voor het te stichten bisdom Amsterdam, naar aanleiding van een overeenkomst tussen het Vaticaan en koning Willem I. In het geheim maakte de protestantse stadsarchitect Jan de Greef een neoclassicistisch ontwerp van een kruisbasiliek met twee torens als visuele afsluiting van de Kloveniersburgwal. Als gevolg van de afscheiding van België in 1830 gingen de plannen van tafel en bleef de Waag voor sloop gespaard.
Latere functies.
De Waag heeft verschillende bestemmingen gehad. In de 19e eeuw deed het gebouw achtereenvolgens dienst als stadsschermzaal, meubelmakerij, werkplaats voor stadsolieverlichting, brandweerkazerne en gemeentearchief. Gedurende de 20e eeuw had de Waag een veelal museale functie; zowel het Amsterdams Historisch Museum (tegenwoordig Amsterdam Museum genaamd) als het Joods Historisch Museum zijn er ontstaan. In de jaren 1989-1994 stond het gebouw leeg. Het leegstaande gebouw werd door de gemeente toevertrouwd aan een Stichting Centrum De Waag, die de Franse ontwerper Philippe Starck een controversiële glazen uitbouw liet ontwerpen waarvoor een gedeelte van de eeuwenoude buitenmuur zou moeten worden gesloopt.
De stichting ging echter failliet, waarna het gebouw opnieuw leeg stond. Op 20 september 1991 zetten buurtbewoners en monumentenliefhebbers de deur open voor pers en publiek. Algemene verontwaardiging, die doorklonk tot in de gemeenteraad van Amsterdam, leidde tot de benoeming van een niet-ambtelijke commissie van deskundigen. Deze stelde voor het gebouw eerst deskundig te laten restaureren onder leiding van een architect met verstand van middeleeuwse constructies en funderingen. Dat werd Walter Kramer.
Er vond constructief herstel plaats. Onder andere werd de volgestorte kelder die te veel gewicht uitoefende op de slietenfundering ontgraven. Het gebouw won aan allure door de reconstructie van de houten luifel aan de oostzijde, en door een ringbestrating die het gebouw zijn ruimtelijke middelpuntfunctie op het plein teruggaf. In het interieur was de zorgvuldige restauratie van de beschildering van het houten koepelgewelf de belangrijkste verbetering. Terwijl de werkzaamheden bezig waren, werd gezocht naar een geschikte huurder. Uiteindelijk werden het een restaurant-café op de begane grond en de instelling Waag op de bovenverdiepingen. Het restaurant-café heeft in mei 2020 een 'bike through' voor afhaalmaaltijden gerealiseerd omdat het ontvangen van gasten niet mogelijk was wegens de maatregelen tijdens de coronacrisis in Nederland. De uitbaatster verwees daarbij naar de geschiedenis van de Waag: het was immers ooit een toegangspoort.
In de jaren zeventig van de 20e eeuw bleek een van de torens (de Metselaarstoren) licht te verzakken. De gemeente plaatste daar drie heipalen en twee betonnen balken onder, met als (onverwacht) gevolg dat de gebruikelijke, gelijkmatige zakking van het massieve gebouw doorging, terwijl die van de toren stilstond. In plaats van een toren die 'wegzakt' ten opzichte van het gebouw, zakt het gebouw weg van de vastgeklemde toren.
Diverse media berichtten in juli 2009 dat de toren op instorten zou staan, maar dit was niet het geval. Het was immers de ingreep van de gemeente van 40 jaar geleden die de ellende veroorzaakte. De gemeente pleegde daarop onder politieke druk een groot funderingsonderzoek en kwam tot de conclusie dat, hoewel de fundering eigenlijk best goed was, de gehele fundering hersteld moest worden vanwege de monumentale waarde van het bouwwerk, met als saillant detail dat de buitenmuren van het gebouw vooral hadden geleden onder jarenlang wildplassen. De restauratie, die geraamd werd op meer dan 3 miljoen euro, heeft in 2014-2015 plaatsgevonden..

</doc>
<doc id="31368" url="https://nl.wikipedia.org/wiki?curid=31368" title="Jim Morisson">
Jim Morisson



</doc>
<doc id="31369" url="https://nl.wikipedia.org/wiki?curid=31369" title="Gerrit Rietveld Academie">
Gerrit Rietveld Academie

De Gerrit Rietveld Academie is een Nederlandse hogeschool voor beeldende kunst en vormgeving gevestigd in Amsterdam. De instelling staat internationaal bekend om haar eigenzinnige en autonome karakter. Van 1924 tot 1968 was de naam van de school Instituut voor Kunstnijverheidsonderwijs.
Geschiedenis.
De Gerrit Rietveld Academie kent zijn oorsprong in de fusie in 1924 van Kunstnijverheidsschool Quellinus, de Teekenschool voor Kunstambachten en de Dagteeken- en kunstambachtschool voor meisjes tot het Instituut voor Kunstnijverheidsonderwijs, kortweg de "Kunstnijverheidsschool". De Rijksschool voor Kunstnijverheid werd opgeheven. In 1938 werden de lerarenopleiding en het personeel van het Rijksinstituut tot Opleiding van Teekenleeraren bij de Kunstnijverheidsschool ondergebracht.
Van 1939 tot aan 1960 stond de opleiding sterk onder invloed van de functionalistische en maatschappijkritische ideeën van De Stijl en Bauhaus, mede door de rol van de socialistische architect Mart Stam als directeur van de opleiding. Vanaf de jaren zestig en vooral in de jaren zeventig groeiden de rol en de invloed van de autonome beeldende kunst en de individuele expressie. Deze invloeden bepalen, in combinatie met een toegepaste gerichtheid en een kritische mentaliteit, nog steeds voor een belangrijk deel het gezicht van de academie.
Toen in 1968 de school onderdeel werd van het hoger beroepsonderwijs en de status kreeg van Academie voor Beeldende Kunst en Vormgeving, werd als eerbetoon aan de kort daarvoor overleden Rietveld de naam veranderd in "Gerrit Rietveld Academie".
Huisvesting.
In 1967 verhuisde de school van Gabriël Metsustraat 16 naar een gebouw ontworpen door de architect en meubelontwerper Gerrit Rietveld. Hij overleed in 1964, toen de bouw nog maar net begonnen was en maakte de oplevering in 1967 dus niet mee. In 2004 kwam er een tweede gebouw, ontworpen door de architecten Benthem Crouwel; het gebouw werd naar het architectenbureau genoemd (Benthem-Crouwelgebouw). 
Fedlev-gebouw.
In 2012 besloot de academie dat het tijd werd voor een derde gebouw, dat de twee losstaande gebouwen met elkaar moest verbinden. Er werd een wedstrijd uitgeschreven onder studenten, docenten en almuni hun ontwerp konden indienen. Het ontwerp van Paulien Bremmer (alumni) van Studio Fedlev won; ze ging later samenwerken met Rob Hootsmans. In september 2015 volgde de aanbesteding. In het najaar van 2016 werd er begonnen met de bouw, waarbij eerst nog de grond nagekeken moest worden op vervuiling, waarna een vijf meter diepe bouwput gegraven werd voor de kelder. Het werk was amper begonnen toen er oponthoud ontstond vanwege de toegepaste paalfundering; deze bleek niet sterk genoeg om de (te) stevige omringende grond te weerstaan. Na dat oponthoud werd er druk gewerkt aan het gebouw en kwam architect Bremmer regelmatig langs om te kijken of de lichtval in het gebouw overeenkwam met die “op papier”. In de nazomer vanm 2016 werd het hoogste punt bereikt en tevens kon een loopbrug gemaakt worden naar het Benthem-Crouwelgebouw. 
In maart 2018 was het gebouw zover klaar dat er begonnen kon worden met de inrichting met een verwachte opening in mei. Voor de inrichting van de gemeenschappelijke ruimten werden kunstenaars ingeschakeld als Nils Norman (bibliotheel), Anne Dessing (Sandberg Instituut), Anastasia Starostenko en Caro de Jonge (keramiektegels kelder). Na oplevering in juni 2018 moest nog wel de binnentuin, origineel ontworpen door Mien Ruys (zij werkte vaak samen met Rietveld), aangepast worden aan de nieuwe situatie, waarbij het originele idee van Ruys zoveel mogelijk in ere werd hersteld met de Rietveldboom in het midden. Kenmerkend voor het gebouw zijn de openheid en de relatief hoge verdiepingen, waarbij geveldelen verwijderd kunnen worden zodat men in de openlucht kan werken. Daartoe zijn er ook elektra-aansluitingen op het dak. Het gebouw dong in 2019 mee in de Amsterdamse Architectuur Prijs 2019, maar legde het af tegen de Noord/Zuidlijn van Benthem Crouwel.
Onderwijs.
De Gerrit Rietveld Academie verzorgt één bacheloropleiding en vier masteropleidingen. De masteropleidingen zijn sinds 1995 ondergebracht in het Sandberg Instituut, dat sinds 2005 gevestigd is op de hoogste verdiepingen van het Benthem Crouwel-gebouw.
Lectoraat Kunst en Publieke Ruimte.
Het "Lectoraat Kunst en Publieke Ruimte" (LAPS) van de Gerrit Rietveld Academie stimuleert onderzoek en theoretische reflectie over de rol van kunst en vormgeving in het publiek domein en is voortgekomen uit een samenwerkingsverband tussen Gerrit Rietveld Academie, Sandberg Instituut, Universiteit van Amsterdam, Stichting Kunst en Openbare Ruimte (SKOR) en het Virtueel Museum Zuidas (Zuidas). Van 2003 tot 2022 was Jeroen Boomgaard (1953) lector. Vanaf 1 februari 2022 is Patricia de Vries werkzaam als lector. 
In Residence.
De "Rietveld Research Residency" (RRR) is een door de Gerrit Rietveld Academie in samenwerking met onder andere het Fonds BKVB in het leven geroepen onderzoeksplek voor kunstenaars. Zij worden in staat gesteld gedurende een periode van 1,5 tot 3 jaar een duidelijk omschreven artistiek onderzoeksproject uit te voeren binnen het kader van het onderwijs van de Gerrit Rietveld Academie. Interactie met studenten en docenten van de academie vormt een belangrijk onderdeel van hun werk.

</doc>
<doc id="31371" url="https://nl.wikipedia.org/wiki?curid=31371" title="Museum Ons' Lieve Heer op Solder">
Museum Ons' Lieve Heer op Solder

Museum Ons' Lieve Heer op Solder is een voormalige schuilkerk, gelegen in de binnenstad van Amsterdam, op de hoek van de Oudezijds Voorburgwal en de Heintje Hoekssteeg. Het pand staat in de 'Top 100 van de Rijksdienst voor de Monumentenzorg' uit 1990. De voormalige schuilkerk fungeert als museum en wordt (opnieuw) gebruikt voor de rooms-katholieke eredienst. Er worden huwelijken ingezegend en elke kerstnacht zijn er twee nachtmissen. Iedere eerste zondag van de maanden oktober tot en met april vindt een heilige mis plaats, opgeluisterd met zang en orgelspel.
Het museum is na het Rijksmuseum het oudste museum van Amsterdam en wordt jaarlijks door circa 100.000 personen bezocht. Vroeger moesten bezoekers schoenbescherming dragen om het museum te bezoeken, maar deze regel is sinds de verbouwing in 2015 komen te vervallen.
Gebouw.
Deze kerk is ontstaan in de tijd na de Reformatie, toen katholieken geen openbare Heilige Missen meer mochten houden. Evenals vroeger de nabijgelegen Oude Kerk was deze schuilkerk aan Sint Nicolaas gewijd, maar stond bekend onder de namen "Het Haantje" en "Het Hert". De naam "Ons' Lieve Heer op Solder" dateert uit de 19e eeuw. De schuilkerk heeft meer dan twee eeuwen dienstgedaan totdat de grote nieuwe Sint-Nicolaaskerk tegenover het Centraal Station hem verving. In 1888 is de kerk toen als museum ingericht.
Oudezijds Voorburgwal 40 lijkt een gewoon grachtenhuis. Het is een vier ramen breed woonhuis met een stoep en een gedeeltelijk houten onderpui met puibalk. Aan de puibalk kunnen we zien dat het pand 17e-eeuws is; het dateert uit ±1630. De topgevel is in de 18e eeuw versoberd van een classicistische halsgevel in een tuitgevel. Bijzonder is dat zich aan de voorgevel geen hijsbalk bevindt. Aan de zijgevel, in de Heintje Hoeksteeg, vinden we een hijsinstallatie die vaak bij pakhuizen wordt toegepast: een windkast. In de steeg valt op hoe diep het pand is.
Geschiedenis.
1661 - Inrichting als schuilkerk.
Het huis werd in 1661 gekocht door kousenkoopman Jan Hartman. Hij liet het verbouwen en uit deze periode dateert het fraaie interieur. Het pand staat in de eerste plaats bekend om zijn zolderkerk, gebouwd over de volle diepte van de zolders van het huis aan de Oudezijds Voorburgwal en het daarachter gelegen huisje in de Heintje Hoeksteeg. In de zolder van het woonhuis is een rooms-katholieke kerk gebouwd. De kerkgangers kwamen binnen via een ingang aan het naast het pand gelegen steegje.
In de 18e eeuw was de schuilkerk al te klein. Ludovicus Josephus Reyniers, de pastoor van schuilkerk 'Het Hert', kocht daarom op 16 juni 1725 het pand Vredenburgh, aan de overkant van de Oudezijds Voorburgwal, met het doel het te slopen en daar een nieuwe, grotere schuilkerk te vestigen. Een paar dagen vóór de aankoop kreeg het bestuur van de Hervormde Kerk lucht van de transactie. Men lichtte de vroedschap in. Deze stak op 21 juni 1725 een stokje voor de plannen.
Museum.
In de 19e eeuw verloren de schuilkerken hun functie. In 1888 werd de schuilkerk onderdeel van een museum. Ruim 80 jaar later in 1969 werd de kerk grondig gerenoveerd.
Het museum begon in 2013 met de verbouwing van het buurpand, waarbij een ondergrondse passage werd aangelegd die de huizen met elkaar verbindt en meer ruimte (o.a. een winkel en een museumcafé) is gerealiseerd voor de ontvangst van bezoekers. De verbouwing werd in 2015 afgerond en de heropening werd bijgewoond door Koningin Maxima. Tijdens de verbouwing werden eeuwenoude vondsten opgegraven.
Op 5 augustus 2020 maakte het museum op hun website bekend dat het voortbestaan van Ons' Lieve Heer op Solder in gevaar is. Ondanks een positieve beoordeling kan het Amsterdams Fonds voor de Kunst (AFK) de aangevraagde vierjarige subsidie, een bedrag van €695.344 per jaar, wegens geldgebrek niet uitkeren. Daarnaast liep de kaartverkoop door de coronacrisis met zestig procent terug. Op 1 januari 2021 zou de subsidie van het AFK komen te vervallen omdat de subsidieaanvraag in mindere mate aansloot bij de opgestelde criteria van het AFK, maar op 25 augustus 2020 werd bekendgemaakt dat de gemeente Amsterdam extra geld beschikbaar stelt voor het behoud van het museum.

</doc>
<doc id="31375" url="https://nl.wikipedia.org/wiki?curid=31375" title="Vicepresident van de Verenigde Staten">
Vicepresident van de Verenigde Staten

De vicepresident van de Verenigde Staten is de op een na hoogste publieke functie in de Verenigde Staten onder de grondwet van de Verenigde Staten. Hij of zij wordt samen met de president van de Verenigde Staten indirect door het Amerikaanse volk gekozen tijdens de presidentsverkiezingen. De vicepresident is de eerste in de lijn van opvolging van de president van de Verenigde Staten, mocht hij of zij door overlijden, aftreden of afzetting (Engels: "impeachment") niet meer in staat zijn zijn of haar taken als president uit te voeren. Zou de vicepresident niet in staat zijn het presidentschap op zich te nemen, dan is de volgende die voor het ambt in aanmerking komt de voorzitter van het Huis van Afgevaardigden, gevolgd door de "President pro tempore" van de Senaat. De vicepresident is ook de "voorzitter van de Senaat".
De vicepresident en zijn of haar familie wonen op het landgoed van de United States Naval Observatory in Washington D.C.
De huidige vicepresident van de Verenigde Staten is Kamala Harris (sinds 2021). Er leven nog vijf voormalig vicepresidenten: Dan Quayle, Al Gore, Dick Cheney, Joe Biden en Mike Pence.
Constitutionele voorwaarden.
De vicepresident moet dezelfde constitutionele kwalificaties hebben als de president en mag niet uit dezelfde staat komen. (In feite is de tweede voorwaarde niet genoemd in de constitutie, wat er staat is dat "als" de president en de vicepresident uit dezelfde staat komen, de kiezers uit die staat niet voor beiden mogen stemmen. Hierdoor kan het voorkomen dat de vicepresident niet genoeg stemmen krijgt alhoewel de president de verkiezing wint.) In de praktijk wordt de tweede voorwaarde makkelijk omzeild door in een andere staat te gaan wonen, zoals vicepresident Dick Cheney deed om als vicepresident te kunnen optreden voor George W. Bush.
Als president van de Senaat overziet de vicepresident procedures en heeft de mogelijkheid om een stem uit te brengen wanneer de stemmen staken. Het is gewoon binnen de Senaat om als vicepresident geen invloed uit te oefenen op de goedkeuring van wetgeving, behalve als de stemmen staken. In dat geval kan de stem van de vicepresident de doorslag geven.
De Amerikaanse grondwet was er niet duidelijk over wat er moest gebeuren wanneer een president overleed, of niet langer geschikt was voor het ambt. Er stond dat de "bevoegdheden en taken" van de president werden overgedragen aan de vicepresident. John Tyler was in 1841, na het overlijden van president William Henry Harrison, de eerste zittende vicepresident die een president opvolgde. Hij weigerde om te worden aangesproken als "waarnemend president" ("Acting president"), maar stond erop dat hij president was, met alle bevoegdheden, taken en titels van dien. Ondanks bezwaren van verschillende kanten werden zijn claims niet aangevochten en zo werd er een precedent geschapen van volledige opvolging dat vervolgens navolging kreeg. Dit werd in 1967 ook grondwettelijk vastgelegd.
Tot 1967 was het ook zo dat de vicepresident niet werd opgevolgd wanneer hij of zij uit functie trad, bijvoorbeeld door overlijden of omdat hij of zij doorschoof naar het ambt van president. De functie van vicepresident bleef dan vacant, en de eerste persoon in rang om de president op te volgen bij overlijden of aftreden was de voorzitter van het Huis van Afgevaardigden. In sectie 2 van het 25e amendement op de Amerikaanse grondwet werd in 1967 opgenomen dat wanneer een vicepresident overlijdt of uit functie treedt, de president een nieuwe vicepresident aanstelt, met instemming van een meerderheid in zowel het Huis van Afgevaardigden als de Senaat. Gerald Ford was in 1973 de eerste persoon die op deze manier vicepresident werd en later, na het aftreden van Richard Nixon, zelfs doorschoof naar het ambt van president.
In hetzelfde amendement werd ook opgenomen wie de bevoegdheid heeft wanneer een zittende president niet in staat is zijn of haar taken te vervullen. Deze vraag was relevant geworden na de ziekte van president Dwight D. Eisenhower. Sectie 3 van het 25e amendement handelt over de mogelijkheid dat de vicepresident wordt aangesteld als waarnemend president, wanneer de president tijdelijk niet in staat is om zijn of haar werk te doen en zelf de bevoegdheden overdraagt. Dit is tot nu toe driemaal gebeurd doordat de zittende president een operatie onderging. Sectie 4 gaat over de mogelijkheid dat een president zichzelf niet ongeschikt heeft verklaard. In dat geval kan de vicepresident toch worden aangesteld als waarnemend president wanneer hijzelf of zijzelf en een meerderheid van het kabinet daarmee instemmen. Van deze mogelijkheid is nog nooit gebruikgemaakt.
Rol van de vicepresident.
De rol van de vicepresident is onder normale omstandigheden voornamelijk beperkt tot het voorzitterschap van de Senaat. Andere taken zijn onder andere woordvoerder met betrekking tot het presidentiële beleid, adviseur van de president en representatie. De invloed van de vicepresident hangt af van de president met wie hij of zij een team vormt. Dick Cheney werd bijvoorbeeld door sommigen gezien als een van George W. Bush' vertrouwenspersonen, maar door anderen als de machthebber achter de schermen.
Een belangrijke rol is het ontmoeten van staatshoofden of het bijwonen van bijvoorbeeld begrafenissen in andere landen om daar namens Amerika medeleven of steun te betuigen.
Historisch werd het vicepresidentschap gezien als politieke zelfmoord. De natuurlijke stap naar het presidentschap was niet vanuit het vicepresidentschap, maar vanuit de positie van de "Secretary of State". Pas recentelijk is deze opvatting veranderd, ze was nog springlevend toen Harry S. Truman vicepresident werd voor Franklin Delano Roosevelt. Uniek was het dat Gerald Ford president Richard Nixon opvolgde zonder bij diens verkiezing running mate te zijn geweest.
Feiten over vicepresidenten.
Zeven vicepresidenten zijn overleden tijdens hun ambtsperiode:
Twee vicepresidenten zijn afgetreden:
Negen vicepresidenten werden president, nadat de zittende president was weggevallen:
Tien vicepresidenten werden later ook verkozen tot president:
Vijf vicepresidenten werden later ook gekozen als kandidaat voor het presidentschap, maar verloren:
Ook andere landen kennen de functie van vicepresident. Dit zijn vele Midden- en Zuid-Amerikaanse landen zoals: Argentinië, Bolivia, Brazilië, Chili, Colombia, Costa Rica, Ecuador, Mexico, Paraguay, Suriname, Uruguay en Venezuela.
In 2020 werd Kamala Harris als eerste vrouw, eerste zwarte Amerikaan en eerste Amerikaan van Aziatische (Indiase) afkomst verkozen tot vicepresident.

</doc>
<doc id="31376" url="https://nl.wikipedia.org/wiki?curid=31376" title="Ardulfurataini Watan">
Ardulfurataini Watan

Ardulfurataini Watan ("Land van twee rivieren") was vanaf 1979 het volkslied van Irak tot het in 2004 vervangen werd door Mawtini.
De tekst is geschreven door Shafiq Abdul Jabar Al-Kamali, de muziek door Walid Georges Gholmieh.
Tekst.
Watanun Medde Alalufqui Janaha
Warteda Majdalkadarati Wisha
Burikat Ardulfurataini Watan
Abqariyyalmajd Azmen Wa Samaha Wata ha.
Hathihil-ardu Lehibun Wa Sana
Wa Shumukhum La Tudanini Sama
Jabalun Yesmu Ala Hamil-duna
Wa Suhulun Jassadat Fina-l-iba
Babilun Fina Wa Ashourun Lena
Wa Bina-l-tarikhu Yakhdallu Dia
Nahnu Fin-nasi Jamana Wahduna
Ghadbat As-sayfi Wa Hilm Al-anbiya.
Ya Saraya Al-bathi Ya Usde-l-arin
Ya Shumukh Al-izzi Wal-majd It-talid
Izahafi Kal-hawli Lin-nasri-l-mubin
Wab Athi Fi Ardina Ahda-r-rashid
Nahnu Jeel-ul-bathli Fajru-l-kadihin
Ya Rihab Al-majd Udna Min Jadid
Ummatun Nabni Bi Azmin La Yalim
Wa Shahidun Yaqatfi Khatwa Shahid.
Shatuna-l-jabbar Zahwun Wantilaq
Wa Qila Al-izzi Yebniba Al-rifag
Dumta Lil-urbi Malathan Ya Iraq
Wa Shumusan Tajalu-l-layla Sabaha.
Engelse vertaling.
A home land that extended its wings over the horizon,
And wore the glory of civilization as a garment -
Blessed be the land of the two rivers,
A homeland of glorious determination and tolerance.
This homeland is made of flame and splendour
And pride unequalled by the high heavens.
It is a mountain that rises above the tops of the world
And a plain that embodies our pride.
Babylon is inherent in us and Assyria is ours,
And because of the glory of our background
History itself radiates with light,
And it is we alone who possess the anger of the sword
And the patience of the prophets.
Oh company of al-Ba'th, you pride of lions,
Oh pinnacle of pride and of inherited glory,
Advance, bringing terror, to a certain victory
And resurrect the time of al-Rashid in our land!
We are a generation who give all and toil to the utmost.
Oh expanse of glory, we have returned anew
To a nation that we build with unyielding determination.
And each martyr follows in the footsteps of a former martyr.
Our mighty nation is filled with pride and vigour
And the comrades build the fortresses of glory.
Oh Iraq, may you remain forever a refuge for all the Arabs
And be as suns that turn night into day!

</doc>
<doc id="31380" url="https://nl.wikipedia.org/wiki?curid=31380" title="Jacob Jordaens">
Jacob Jordaens

Jacob (Jacques) Jordaens (Antwerpen, 19 mei 1593 - aldaar, 18 oktober 1678) was een Vlaamse barokschilder bekend voor zijn grote historiestukken, maar ook genrestukken, landschappen en portretten. Tevens was hij ontwerper van wandtapijten. Na de dood van Rubens en Antoon van Dyck werd hij de belangrijkste Vlaamse barokschilder van zijn tijd. In tegenstelling tot die illustere tijdgenoten reisde hij nooit naar het buitenland om de Italiaanse schilderkunst te studeren en bleef hij, op enkele korte reizen naar locaties elders in de Lage Landen na, zijn hele leven in Antwerpen wonen. Hij bleef ook grotendeels onverschillig voor de intellectuele en hoofse aspiraties die Rubens en van Dyck motiveerden. Deze houding kwam in zijn kunst tot uiting door een gebrek aan idealistische behandeling die contrasteerde met die van deze tijdgenoten. Zijn voornaamste opdrachtgevers waren de gegoede burgerij en de plaatselijke kerken. Pas laat in zijn carrière kreeg hij koninklijke opdrachten, onder meer van koning Karel I van Engeland en de stadhouderklasse van de Republiek der Zeven Verenigde Nederlanden.
Naam.
De voornaam van de schilder is "Jacques". In het doopregister is dit fonetisch genoteerd als "Jac", spelling die hij ook gebruikte om zijn schilderijen te signeren. Wanneer hij een brief ondertekende, ook in het Nederlands, schreef de schilder gedurende zijn hele leven "Jacques Jordaens". In de 19e eeuw is zijn signatuur vervolledigd tot "Jacob", een vervlaamsing die het werk was van kunsthistorici als Max Rooses en die verder werd gepopulariseerd door Felix Timmermans in zijn roman over Adriaen Brouwer.
Biografie.
Jacob werd geboren in Antwerpen op 19 mei 1593 in een middenklassegezin met elf kinderen. Zijn ouders waren Jacob Jordaens Senior (koopman) en Barbara van Wolschaten. Het ouderlijk huis lag in de Hoogstraat nummer 13, een winkel voor linnengoed met de naam "Het Paradijs". Er is weinig bekend over zijn jeugd. Wel wordt vermoed dat hij een gedegen opleiding heeft gekregen in overeenstemming met dat wat binnen zijn sociale klasse gangbaar was. Zo had hij een duidelijk handschrift, beheerste hij de Franse taal en had hij kennis van mythologie. Daarnaast had hij een grote kennis van de bijbel, wat terugkomt in de onderwerpen van zijn schilderijen. Jacob werd katholiek opgevoed, maar bekeerde zich later tot het calvinisme.
Hij werd net als Peter Paul Rubens, Hendrick van Balen en Sebastiaen Vrancx, leerling van Adam van Noort. Hij was toen veertien jaar en het zou zijn enige meester blijven. Jacob woonde als leerling acht jaar in bij het gezin van Adam van Noort (in de Everdijstraat). Na deze periode werd hij vrijmeester en sloot hij zich als "waterschilder" aan bij het Sint-Lucasgilde (1615). De aquareltechniek werd in de zeventiende eeuw gebruikt voor het vervaardigen van ontwerpen (de zogenaamde "kartons") van wandtapijten. Het jaar daarop (1616) trouwde hij met Adams oudste dochter, Anna Catharina van Noort. Het echtpaar kocht in 1618 een pand aan de Reyndersstraat nr. 4 met een uitgang naar de Hoogstraat (nabij het huis "De Grote Gulden Helm", nu nr. 45). Uit het huwelijk komen drie kinderen: Elizabeth, Jacob en Anna Catharina. Zijn zoon Jacob Jordaens II volgt zijn vader als kunstschilder op en vertrekt later naar Denemarken.
In tegenstelling tot Van Dyck en Rubens was Jordaens nooit hofschilder. Zijn opdrachtgevers waren daarom vooral lokale gegoede burgers en geestelijken. Na de dood van Peter Paul Rubens in 1640 en Antoon van Dyck in 1641 werd Jordaens gezien als de belangrijkste Antwerpse schilder. Hierdoor kreeg hij in de jaren 40 steeds meer (vorstelijke) opdrachten uit het buitenland. In de periode 1639 tot 1640 levert Jordaens, in opdracht van Karel I van Engeland, acht (van de in totaal 22 bestelde) schilderijen op over de mythe van Amor en Psyche voor het kabinet in Queen's House in Greenwich. Op 21 april 1648 krijgt Jordaens opdracht van koningin Christina van Zweden voor het vervaardigen van 35 plafondschilderingen in het kasteel van Uppsala (het staat niet vast of deze opdracht daadwerkelijk is uitgevoerd). In 1645 geeft Amalia van Solms de opdracht om schilderijen voor de Oranjezaal van Huis ten Bosch te maken. Zijn populariteit heeft echter ook een keerzijde. De hoge productie zorgt voor kwaliteitsverlies en een toename van atelierwerk. Als op 25 augustus 1648 zijn klant Martinus van Langenhoven Jordaens beschuldigt hem niet door hem vervaardigde werken te hebben geleverd, verklaart hij dat ook het atelierwerk door hem persoonlijk is afgewerkt.
Uitgezonderd een aantal reizen binnen de Noordelijke Nederlanden (waaronder Amsterdam) woonde en werkte Jordaens zijn hele leven in Antwerpen. In 1649 rezen verdenkingen dat Jordaens in het een geheim calvinist was en ergens tussen 1651 en 1659 werd hij vanwege ketterse ('scandaleuze') geschriften tot een geldboete veroordeeld. Gezien zijn status als schilder werd zijn geloofsovertuiging echter verder gedoogd, zolang hij zich niet uitsprak over geloofszaken. Hij was lid van de protestantse gemeente De Brabantse Olijfberg en stelde naar het einde van zijn leven toe zijn huis ter beschikking voor clandestiene diensten. Niettemin bleef hij ook van katholieken opdrachten krijgen.
Jordaens was een welvarend man en tot op hoge leeftijd productief. Na de dood van Govert Flinck in 1660 kregen Jordaens, Jan Lievens, Jurriaen Ovens, Jacob van Ruisdael en Rembrandt van de gebroeders Cornelis en Andries de Graeff de opdracht een aantal schilderijen te leveren voor de decoratie van het nieuwe stadhuis in Amsterdam.
Hij stierf op 18 oktober 1678 op 85-jarige leeftijd aan de zweetziekte of polderkoorts (verzamelnaam voor ziektes als cholera, tuberculose en malaria). Zijn dochter, die hem verzorgde, stierf enige uren later. Beiden werden in het Noord-Brabantse Putte begraven. Meerdere protestanten lieten zich in die tijd aldaar begraven omdat het dorp, liggend in het gebied van de Republiek der Zeven Verenigde Nederlanden, een kleine protestantse kerk had.
In de loop van de negentiende eeuw, na de onafhankelijkheid van België in 1830, steeg vanuit het opkomende nationalisme de belangstelling van Jordaens als "volksschilder". Met name zijn genrestukken speelden hierbij een prominente rol. De ideeën van de filosoof Hippolyte Taine (1828 - 1893) dat kunst een uiting is van ras, milieu en moment, sloten aan bij het beeld dat Jacob Jordaens de Vlaamse schilder was die door het verbeelden van situaties uit het gewone leven van de zuidelijke Nederlanden in de zeventiende eeuw, een bijdrage had gegeven aan de Belgische identiteit. Deze bewondering voor Jordaens leidde onder meer tot het oprichten van een gedenkteken voor Jacob Jordaens (ontwerp Jef Lambeaux, 1877) op de plaats van de verdwenen protestantse kerk en de begraafplaats in Putte. In het voetstuk zijn de bewaarde grafplaten van Jordaens en van zijn leerlingen Guilliam de Pape en Adriaen van Stalbemt verwerkt.
Werk.
Jordaens was een veelzijdig kunstenaar. Hij beoefende tal van genres en tijdens zijn leven heeft hij zeer uiteenlopende opdrachten uitgevoerd. Gedurende zijn leven evolueerde zijn stijl sterk. Vanaf het begin van zijn loopbaan wordt zijn stijl sterk beïnvloed door Rubens. De invloed zal altijd zichtbaar blijven. Alle Vlaamse schilders staan in Rubens' schaduw: zij ondergaan zijn invloed, hun succes wordt door zijn roem benadeeld. Tot 1618 is invloed van het maniërisme zichtbaar in zijn werk. Daarnaast kwam hij in aanraking met het caravaggisme en het werk van Abraham Janssens wiens werk "Scaldis et Antverpia" te zien was in het Antwerpse stadhuis. Monumentale decoratieve figuren op de voorgrond kenmerken zijn werk. Werken uit de periode tot 1618: 
Na eerst onder invloed van de werken van Rubens te werken, ontwikkelde hij tussen 1619 en 1627 een eigen stijl. Deze is gekenmerkt door monumentaal realisme, een weldoordachte, beheerste opbouw van de compositie, en een prachtig kleurenspel. Werken uit deze periode zijn:
De late stijl van Jordaens, vanaf 1628, was sterk door Veronese en Federico Barocci beïnvloed. Jordaens heeft een voorkeur voor meer volkse uitbundigheid, Driekoningenfeesten. In deze periode ontstaan de meeste genrestukken. De figuren zijn grover getekend en de even schitterende kleureffecten bereikt hij met iets zwaardere kleurtonen dan Rubens. Werken uit deze periode:
Andere werken uit die periode:
Vanaf 1641, na de dood van Peter Paul Rubens en Antoon van Dyck, neemt de kwaliteit van zijn werk af. De figuren worden minder monumentaal en de nadruk komt meer te liggen op de achtergrond. De kleuren worden eentoniger, met een nadruk op aardkleuren. Regelmatig drukbevolkte composities. Werken uit deze periode:

</doc>
<doc id="31382" url="https://nl.wikipedia.org/wiki?curid=31382" title="Astana (stad)">
Astana (stad)

Astana (Kazachs: Астана, Russisch: Астана, voorheen Nur-Sultan, Akmolinsk, Tselinograd en Aqmola geheten) is de hoofdstad van Kazachstan, gelegen aan de rivier Isjim, in Noord-Kazachstan, in een vlak steppegebied.
De stad, die 1.035.537 inwoners telt, is sinds 1997 de hoofdstad van Kazachstan. De stad werd tussen maart 2019 en september 2022 Nur-Sultan genoemd, naar Noersoeltan Nazarbajev, de eerste president van Kazachstan.
Geschiedenis.
De stad werd in 1824 gesticht door Siberische Kozakken als een fort aan de bovenloop van de rivier Isjim. De stad kreeg de naam Akmolinsk. In 1961, werd de stad hernoemd tot Tselinograd en tot hoofdstad uitgeroepen van het Sovjetterritorium van de "Maagdelijke Gronden" (in het Russisch: "tselina"). Dit geschiedde in het kader van een campagne van Nikita Chroesjtsjov om op grote schaal steppegrond tot landbouwgrond te ontginnen.
Nadat Kazachstan onafhankelijk was geworden, werden de stad en het omliggende territorium hernoemd tot Aqmola ("Witte Grafsteen", 1991). In 1994 werd de stad aangewezen als de toekomstige hoofdstad van het nieuwe onafhankelijke land. De stad kreeg, nadat zij in 1997 hoofdstad werd in plaats van Almaty, haar nieuwe naam Astana. Astana is Kazachs voor 'hoofdstad'. Er worden verschillende redenen aangegeven voor de verplaatsing van de hoofdstad naar een stad in het centrum van de Kazachse steppe. Sommigen menen dat het doel was om een betere controle te krijgen over het hoofdzakelijk door Russen bewoonde noorden van het land, teneinde eventuele strevingen tot afscheiding te voorkomen. Anderen beweren dat hiermee een strategisch doel beoogd wordt: de hoofdstad te verplaatsen naar een locatie die verder af ligt van de grens met het op dat moment volkrijkste land ter wereld; Almaty ligt namelijk op slechts 250 km van de grens met China. Het besluit tot verplaatsing van de hoofdstad zou ook een symbolische betekenis kunnen hebben, waarbij de stichter der natie (president Nazarbajev) in de voetsporen zou willen treden van Atatürk, die de hoofdstad van Turkije verplaatste naar Ankara.
Sinds de verhuizing zijn er gigantische bouwprojecten van start gegaan in de nieuwe hoofdstad, omdat het niet ontbrak aan inkomsten uit aardolie. Er werden in snel tempo gebouwen voor de ministeries, een groot presidentieel paleis, vele parken en monumenten opgericht. President Nazarbajev wilde van de stad niet alleen het centrum van Kazachstan maken, maar ook dat van heel Centraal-Azië. De overheersende stijl van de nieuwe gebouwen is een etno-postmodernisme naar het voorbeeld van Albert Speer. Internationaal bekende architecten als Norman Foster en Kisho Kurokawa kregen ook opdrachten voor grote projecten.
Op 22 maart 2019 werd de stad hernoemd tot Nur-Sultan, ter ere van president Noersoeltan Nazarbajev die op diezelfde dag aftrad. De nieuwe president Kassim-Zjomart Tokajev heeft het plan bedacht op 21 maart, een dag later is het goedgekeurd door het parlement. Sindsdien heette de stad Nur-Sultan. Er waren de eerste dagen flink wat protesten, sommige inwoners vonden de naam van de stad een verheerlijking voor de ex-president. De stad had destijds bijna 21 jaar Astana geheten. Op 13 september 2022 werd door president Tokajev besloten de naamswijziging terug te draaien. Hiermee kreeg de hoofdstad van Kazachstan de oude naam Astana terug.
Demografie.
Astana telt 1.029.556 inwoners (2017); meer dan het dubbele van de 493.000 inwoners die de stad in 2002 telde.
De etnische achtergrond van de inwoners was per september 2014:
Economie.
Astana vormt een speciale economische zone, met bepaalde vrijstellingen. De overheidssector is de voornaamste vorm van economische activiteit. Er wordt op dit moment veel gebouwd in de hoofdstad, aangezien de staat veel olie-inkomsten genereert.
Transport.
De Internationale Luchthaven Noersoeltan Nazarbajev is, net als heel de nieuwe stad, ontworpen door de Japanse architect Kisho Kurokawa. Verder wordt er gewerkt aan een metrosysteem.
De stad is ook een centraal knooppunt voor het treinverkeer. Vanuit de hoofdstad zijn de belangrijkste Kazachse steden te bereiken. Daarnaast zijn er verbindingen met China, Rusland, Kirgizië, Oekraïne en Oezbekistan.
Expo 2017.
De wereldtentoonstelling van 2017 werd van 10 juni tot en met 10 september 2017 gehouden in Astana. Het onderwerp was "Toekomstige energie".
Sport.
Diverse grote ondernemers besloten in 2006 samen de professionele wielerploeg Astana, met de bekende wielrenner Aleksandr Vinokoerov, te gaan sponsoren onder de stadsnaam. De ploeg komt onder meer uit in de Ronde van Frankrijk.
In 2011 werden de Aziatische Winterspelen georganiseerd in het toenmalige Astana en Almaty.
In Astana staat de zeer moderne overdekte ijsbaan Sportpaleis Alau. In 2015 werd er geschaatst voor het WK Sprint. De hal werd in hetzelfde jaar in augustus gebruikt voor het WK judo.
Astana FK is de belangrijkste voetbalclub van de stad en speelt haar wedstrijden in de Astana Arena. De club is meervoudig landskampioen en bekerwinnaar van Kazachstan.
Partnersteden.
Astana heeft de volgende partnersteden:

</doc>
<doc id="31385" url="https://nl.wikipedia.org/wiki?curid=31385" title="Temple of the Dog">
Temple of the Dog

Temple of the Dog was een Amerikaanse rockband die in 1990 werd opgericht in Seattle.
Oorsprong &amp; bezetting.
De groep formeerde zich, op initiatief van zanger Chris Cornell van Soundgarden, als eerbetoon aan Andrew Wood, zanger van Mother Love Bone en Malfunkshun, die in 1990 aan een overdosis drugs overleed. De line-up bestond verder uit Soundgarden-drummer Matt Cameron, Stone Gossard (ritmegitaar), Jeff Ament (bas), Mike McCready (leadgitaar), en Eddie Vedder (zang en achtergrondzang). Laatstgenoemde vier muzikanten waren op dat moment bezig met de formatie van Pearl Jam. Drummer Matt Cameron sloot zich in 1998 aan bij Pearl Jam.
Commercieel succes.
De band bracht haar gelijknamige album "Temple of the dog" uit in april 1991 op platenlabel A&amp;M Records. Het album werd bij uitgave positief ontvangen, maar de verkoop leek te blijven steken op zo'n zeventigduizend exemplaren. Toen Pearl Jam in 1992 internationaal doorbrak, met Soundgarden in het kielzog, besloot A&amp;M om het album opnieuw uit te brengen. Ditmaal met de stickertekst "Including members of Soundgarden and Pearl Jam". Het nummer "Hunger Strike" werd als single uitgegeven tezamen met een videoclip die veel op MTV werd gedraaid. Uiteindelijk zou het album meer dan een miljoen keer worden verkocht en de vijfde plaats in de Amerikaanse albumlijst Billboard 200 bereiken. Het album verkreeg de platina-status in de VS.

</doc>
<doc id="31386" url="https://nl.wikipedia.org/wiki?curid=31386" title="Arawak">
Arawak



</doc>
<doc id="31387" url="https://nl.wikipedia.org/wiki?curid=31387" title="Kazakhstan">
Kazakhstan



</doc>
<doc id="31388" url="https://nl.wikipedia.org/wiki?curid=31388" title="Pearl Jam">
Pearl Jam

Pearl Jam is een Amerikaanse rockband uit Seattle. De band werd opgericht in 1990 en bestaat uit zanger en gitarist Eddie Vedder, bassist Jeff Ament, drummer Matt Cameron en de gitaristen Stone Gossard en Mike McCready. Sinds 2002 is toetsenist Kenneth "Boom" Gaspar toerlid.
In de begintijd werd de muziek van de band als 'grunge' bestempeld zoals ook andere bands uit Seattle als Nirvana, Alice in Chains en Soundgarden aan grunge werden gekoppeld. Later werd Pearl Jam steeds vaker geassocieerd met classic rock, alternatieve rock en mainstream rock. Vijf albums van de band bereikten de eerste plaats in de Amerikaanse Billboard 200. De band behoort tot de bestverkopende rockbands ter wereld en heeft meer dan 100 miljoen albums verkocht. Pearl Jam is in de Verenigde Staten de best verkopende rockband die na 1990 is opgericht. Vooral zanger Eddie Vedder is een muzikale beroemdheid en wordt door "Rolling Stone" magazine een "superstar frontman" genoemd.
De band werd vooral bekend door de eerste drie albums. "Ten" (1991), "Vs." (1993) en "Vitalogy" (1994). "Ten" bevat enkele van de meest bekende nummers van de band zoals "Alive", "Jeremy", "Even Flow" en "Black." Van Pearl Jam worden deze nummers het meest afgespeeld op Spotify. "Black" staat op nummer zeven van de NPO Radio2 Top 2000 in 2023. Het album "Ten" stond 300 weken in de Amerikaanse Billboard 200. In 2013 was "Ten" meer dan 10 miljoen keer verkocht in de Verenigde Staten. Dat was de 22e keer dat dit voor een album gebeurde sinds 1991.
"Vs." was destijds het snelst verkopende album aller tijden en bevat nummers als "Daughter", "Go", "Animal" en "Dissident." Andere nummers uit die periode die de band veel live speelt zijn "Yellow Ledbetter", "Porch", "Corduroy", "Better Man", "Elderly Woman Behind The Counter In A Small Town" en "Rearviewmirror".. Het bekendste nummer dat Pearl Jam voor een film werd gebruikt komt ook uit begin jaren 90: "State of Love and Trust". 
De band ging zich al snel na het succes van "Ten" verzetten tegen de eigen populariteit, weigerde jarenlang om nieuwe videoclips te maken (mede als protest tegen MTV), ging een gevecht aan met Ticketmaster en experimenteerde met en vanaf "Vitalogy" met de eigen muziek. De albums kregen na midden jaren 90 dan ook minder publiciteit en werden minder verkocht. In de jaren erna lag de nadruk vooral op grote tournees door de Verenigde Staten, Europa en de landen rond de Grote Oceaan.
Met het album "Pearl Jam" uit 2006 kwam de band ook weer bij een groter publiek in het vizier en behaalde als hoogste notering een tweede plaats in Nederland. De albums "Backspacer" (2009) en "Lightning Bolt" (2013) behaalden een derde plaats. Succesvolle nummers van deze albums waren "Just Breathe" en "Sirens". In maart 2020 werd het elfde studioalbum "Gigaton" uitgegeven en dat de tweede plek bereikte in de Nederlandse Album Top 100. In april 2024 kwam "Dark Matter" uit dat ook een tweede plek behaalde in deze lijst.
Biografie.
1990: Oprichting en eerste bezetting.
Na de dood van zanger Andrew Wood in 1990 viel zijn band Mother Love Bone uiteen. De gitarist van die band, Stone Gossard, schreef daarop zijn gevoelens min of meer van zich af. Hij had ooit een jonge Mike McCready in een band genaamd Shadow zien spelen en was destijds daarvan onder de indruk. Beiden begonnen gezamenlijk te oefenen en McCready bracht Jeff Ament weer in contact met Gossard.
Nu moesten nog een zanger en een drummer worden gevonden. Gossard, Ament en McCready stelden een demotape met vijf nummers op. Jack Irons (ex-drummer van Red Hot Chili Peppers) kreeg de demotape om te zien of hij interesse had in de positie van drummer en hij mocht de demotape aan elke zanger doorgeven die hij geschikt achtte. Jack Irons sloeg het aanbod af om drummer te worden maar gaf de demotape aan zijn vriend, de zanger in de band Bad Radio uit San Diego, Edward Louis Severson III. Severson had zich al de naam Vedder aangemeten (de achternaam van zijn moeder). Eddie Vedder schreef teksten voor drie nummers ("Alive", "Once" en "Footsteps"), de "Mamasan"-trilogie, en stuurde alles vanuit San Diego terug naar Seattle.
Ament en Gossard waren erg onder de indruk van wat zij hoorden en belden Vedder op met het verzoek of hij meteen naar Seattle kon afreizen. Vedder ging met een van de volgende vluchten naar Seattle in een zomers tenue. Bij aankomst in Seattle kreeg hij een bruin corduroyjasje van Gossard omdat het veel te koud was (het jasje zou later zeer bekend worden). In Dave Krusen werd de drummer gevonden en was de band compleet.
Vedder, Ament, Gossard en McCready hebben sinds 1990 altijd in Pearl Jam gespeeld. Alleen de positie van drummer is aan veranderingen onderhevig geweest. Dave Krusen was de drummer tot mei 1991 en speelt op de cd "Ten". Vanwege een alcoholprobleem werd Krusen ontslagen. Matt Chamberlain nam het over en is te zien op de videoclip van "Alive". Hij stapte echter al snel over naar de huisband van "Saturday Night Live" en stelde zijn vriend Dave Abbruzzese als opvolger voor. Abbruzzese werd de bekendste drummer van Pearl Jam omdat hij tijdens de jaren (1991-1994) speelde dat de aandacht voor de band grote vormen aannam. Jack Irons, die Vedder had geïntroduceerd, volgde Abbruzzese in 1994 op en speelde nog enkele nummers in voor de cd "Vitalogy". In maart 1998 was Jack Irons het toeren zat en werd hij opgevolgd door Matt Cameron (ex-Soundgarden). Cameron is de huidige drummer van Pearl Jam en daarmee de langstzittende drummer. Kenneth "Boom" Gaspar is sinds 2002 als toetsenist bij de band aangesloten.
Op 22 oktober 1990 gaf de band onder de naam Mookie Blaylock het eerste optreden voor enkele tientallen bezoekers in de Off Ramp club in Seattle. De band bestond toen pas zes dagen. Mookie Blaylock was de bijnaam van de bekende basketballer Daron Oshay "Mookie" Blaylock met rugnummer 10, waarnaar het latere album "Ten" werd vernoemd. Hierna volgden diverse kleine optredens, soms in het voorprogramma van Alice in Chains, en wordt een platencontract bij Epic getekend.
1991-1994: "Ten" tot de dood van Kurt Cobain.
In januari 1991 nam de band meerdere demo-nummers op in de London Bridge studio in Seattle met producent Rick Parashar. De opname van "Alive" zou uiteindelijk het album "Ten" halen waaraan later een gitaarsaldo van McCready werd toegevoegd. In maart 1991 veranderde de band haar naam in Pearl Jam. Jeff Ament stelde Pearl voor als naam waaraan 'Jam' (in de zin van uitgesponnen muziekstuk) werd toegevoegd. Ze waren geïnspireerd geraakt bij een optreden van Neil Young.
In diezelfde maand begonnen in Seattle de opnamen voor "Ten", dat in augustus 1991 werd uitgegeven - een maand voordat het Nirvana-album "Nevermind" uitkwam. In april 1991 werd het album "Temple of the Dog" uitgegeven en in augustus werd het grootste gedeelte van de videoclip "Alive" geschoten. Vanaf augustus 1991 speelde Pearl Jam met drummer Dave Abbruzzese (hij verving Matt Chamberlain, die net Krusen had opgevolgd). Aan het eind van 1991 was Pearl Jam het voorprogramma van The Red Hot Chili Peppers, The Smashing Pumpkins en Nirvana. In oktober 1991 werd met regisseur Chris Cuffaro een videoclip voor "Jeremy" geschoten, die echter door platenmaatschappij Epic werd afgewezen. In januari 1992 werden opnamen geschoten voor de videoclip van "Even Flow".
Op dat moment was "Ten" ongeveer 250.000 keer verkocht in de Verenigde Staten, een stuk minder dan albums van bands als Nirvana en Soundgarden, en werd de videoclip van "Alive" regelmatig door MTV vertoond. In februari 1992 begon Pearl Jam aan de eerste Europese tournee met optredens voor BBC TV en in Nederland. Meteen bij terugkomst in de Verenigde Staten gaf de band een optreden voor "MTV Unplugged" en trad hij op tijdens "Saturday Night Live".
In deze periode haalde Nirvana-zanger Kurt Cobain in een interview met het Amerikaanse muziekblad "Rolling Stone" uit naar Pearl Jam, waarbij hij deze een 'corporate band' noemde: een vanachter een bureau gevormde band om commercieel in te springen op de opkomst van de alternatieve rockmuziek. "Ten" was volgens Cobain geen alternatief album omdat er veel gitaarsolo's op staan. Het zorgde voor een vete tussen de fans van beide bands, hoewel Cobain en Eddie Vedder al snel vrede sloten. Jaren later zei Eddie Vedder dat beiden een 'slow dance' deden tijdens het optreden van Eric Clapton bij de "1992 MTV Video Music Awards". Hierover zegt hij in 1992: "Kurt Cobain and I made up the other night". In 1994 noemde Cobain de zanger van Pearl Jam "a good guy". Maar Pearl Jam kreeg meer kritiek te verwerken. Het Britse muziekblad "NME" schreef dat Pearl Jam bezig was met "proberen geld te stelen uit de zakken van alternatieve jongeren". Kim Thayil van Soundgarden zei over het eerste optreden dat hij van Pearl Jam zag: "Ik ben nogal cynisch over deze jongens die hun armen gekruist houden als ze zingen. Maar er waren ook liedjes die Eddie zong die de rillingen over mijn rug deden lopen."
In juni 1992 kwam Pearl Jam opnieuw naar Europa maar ditmaal niet meer als onbekende band. Op 8 juni 1992 speelde de band op Pinkpop. Drie dagen eerder nam de band deel aan een festival in Neurenberg en op 26 juni 1992 op het Roskilde Festival in Denemarken. In deze weken werd de officiële videoclip van "Jeremy" geschoten met director Mark Pellington en werd de soundtrack van "Singles", een film over de grunge-scène in Seattle, uitgegeven. Bandleden van Pearl Jam (Ament, Gossard en Vedder) spelen een kleine rol, en de nummers "State of Love and Trust" en "Breath" staan op de soundtrack van de film. De opnamen met de bandleden van Pearl Jam werden gemaakt toen de band nog Mookie Blaylock heet.
Pearl Jam was inmiddels een grote band in de Verenigde Staten geworden en het album "Ten" steeg (een jaar na de uitgave) naar de tweede plek in de Billboard 200. Het kwam daar in 1992 nog enkele malen terecht maar kon niet het debuutalbum "Some Gave All" van Billy Ray Cyrus van de eerste plek stoten (dit stond 17 weken achter elkaar op de eerste plek). "Ten" zou in totaal meer dan twee jaar in de Amerikaanse hitlijsten blijven staan.
In de zomermaanden van 1992 toerde Pearl Jam met Lollapalooza door de Verenigde Staten. In augustus 1992 werd de videoclip van het nummer "Jeremy" uitgegeven, die vaak op MTV werd vertoond en een jaar later werd bekroond met vier "MTV Video Music Awards". Pearl Jam gaf op 10 september 1992 een berucht mini-optreden tijdens MTV Premiere Party van de film "Singles". De band had het duidelijk niet naar de zin en rebelleerde openlijk. In de film "PJ20" uit 2011 bevestigen de bandleden ze dat ze onder commerciële druk moesten optreden. Voor de band was dit het moment om vaker 'nee' te gaan zeggen. Het hoogtepunt voor de band deze maand was het gratis openluchtconcert "Drop in the Park" op 20 september 1992 in Magnuson Park in Seattle. Een poging om eerder dat jaar een groot openluchtconcert in de thuisstad te geven werd door lokale autoriteiten tegengegaan.
De Amerikaanse Billboard 200 stond inmiddels vol met muziek uit Seattle: het album "Mother Love Bone" van Mother Love Bone, het album "Temple of the Dog" van de gelijknamige band, "Ten" van Pearl Jam, "Nevermind" van Nirvana, de soundtrack van de film "Singles" en "Dirt" van Alice in Chains. Ook Soundgarden en Alice in Chains braken in die periode door.
De band stond toen inmiddels bekend om de intensieve liveoptredens waarbij Eddie Vedder in de eerste twee jaar vaak allerlei acrobatische toeren uithaalde en stagediven en crowdsurfen gebruikelijk waren. De Nederlandse muziekkrant "OOR" schreef in november 1991 dat zanger Eddie Vedder "erom bekendstaat iedere PA te beklimmen, aan lichtinstallaties te zwaaien en op zijn rug over de opgeheven handen van het publiek de zaal rond te drijven". "Time Magazine" schreef hierover in 1993: "Wat de band echt over de top zette, waren de liveoptredens, gedomineerd door Vedders vocale kracht en betoverende podiumpresentatie. Hij deed fans denken aan een dier dat probeerde te ontsnappen aan een riem. Vooral in het eerste jaar of zo wierp hij zich in de menigte, surfend op opgeheven handen. Hij beklom de steigers rond een podium, bungelend vanaf gevaarlijke hoogten. Hij stond stil voor een microfoon, opgevouwen in zichzelf, emoties uit zichzelf scheurend terwijl hij zong".
De interactie met het publiek zou blijven bestaan maar na 1992 uitte zich dat vooral in conversaties. Het nummer "Oceans" was tot 1998 de laatste single die door een videoclip werd begeleid, die in september 1992 werd geschoten. De videoclip is niet in de Verenigde Staten te zien.
Eddie Vedder zong in oktober 1992 tijdens het "30th Anniversary Concert" voor Bob Dylan en in januari 1993 met The Doors tijdens de opname van de band in de "Rock and Roll Hall of Fame". In deze maand won Pearl Jam twee "American Music Awards": "Favorite New Artist-Pop/Rock" en "Favorite New Artist - Heavy Metal/Hard Rock". Het nummer "Jeremy" was genomineerd voor een Grammy Award in de categorie "Best Rock Song". Een lezersverkiezing van het blad "Rolling Stone" koos Pearl Jam tot tweede in de categorie "Artist of the Year" en "Best Band" en "Ten" als tweede in de categorie "Album of the Year". "Jeremy" werd verkozen tot "Video of the Year".
In 1993 veranderden veel zaken. De band besloot al snel om de commerciële activiteiten (zoals het geven van interviews) terug te schalen, en weigerde om nog videoclips te maken (Pearl Jam heeft vanaf het begin geweigerd om een videoclip voor "Black" uit te brengen). Zanger Eddie Vedder gaf aan er grote moeite mee te hebben dat interviews met de band die nooit hebben plaatsgevonden, werden afgedrukt en dat hiermee geld werd verdiend.
In juni en juli 1993 was Pearl Jam voor de derde keer op een Europese tournee en speelde de band in Italië enkele keren in het voorprogramma van U2. Op 2 september 1993 speelde een geïnspireerd Pearl Jam de nummers "Animal" en "Rocking in the Free World" tijdens de "1993 MTV Video Music Awards". Eind 1993 was Pearl Jam wat beroemdheid betreft op het hoogtepunt: de verkopen van het tweede album "Vs" (uitgegeven in oktober 1993) zorgden voor records, Eddie Vedder stond op de voorkant van het Amerikaanse toonaangevende blad "Time" (dat hem "rock's newest demigod" noemde). Vedder gaf aan dit feit absoluut niet als een goed resultaat voor de band te zien en vreesde dat dit een nagel aan de doodskist was. Vedder had vooraf met Kurt Cobain afgestemd dat beide bands niet zouden meewerken aan het interview in het blad. Het was de laatste keer dat de zangers elkaar spreken.
De band stond eind oktober 1993 op de voorkant van "Rolling Stone". Het blad schreef: "Weinig Amerikaanse bands zijn duidelijk getalenteerder opgekomen dan deze met "Ten"; en "Vs." overtreft zelfs dat debuut". Halverwege december 1993 zou de "MTV Live and Loud New Year’s Eve" special in Seattle met onder meer Pearl Jam en Nirvana worden opgenomen maar Pearl Jam zegde af vanwege ziekte van Eddie Vedder. "Vs." werd genomineerd voor een Grammy Award in de categorie "Best Rock Album", het nummer "Daughter" voor "Best Rock Performance by a Duo or Group with Vocal" en het nummer "Go" voor "Best Hard Rock Performance".
Het optreden op 3 april 1994 in Atlanta werd live op de radio uitgezonden en werd enkele maanden later als eerste livealbum van de band in Europa uitgegeven als verzamelbox. Eddie Vedder draagt het nummer "Go" aan Kurt Cobain op omdat hij vermoedde dat het niet goed ging met de Nirvana-zanger nadat deze in Rome bijna was overleden.
Enkele dagen later werd Kurt Cobain dood in zijn huis gevonden. Dit leidde tot extra spanningen, vooral bij zanger Eddie Vedder. Deze hoorde het nieuws in een hotelkamer in Washington en sloeg de kamer aan puin. De Amerikaanse president Bill Clinton had zelfs overleg met de zanger of de president het land moest toespreken (wat uiteindelijk niet gebeurde). Een geëmotioneerde Eddie Vedder speelde een week later met Pearl Jam tijdens "Saturday Night Live" en had een 'K' (van "Kurt") op zijn shirt ter hoogte van zijn hart getekend.
1994-1995: Abbruzzese, "Vitalogy" en Ticketmaster.
De Amerikaanse zomertournee van 1994 van de band werd geschrapt. Gedeeltelijk was dit, zei de manager van Pearl Jam, omdat de band onder de indruk was van Cobains dood. Maar Pearl Jam wilde ook niet meer in zalen spelen die door concertorganisator Ticketmaster werden georganiseerd. De band beschuldigde Ticketmaster ervan de fans onnodige kosten te laten maken en probeerde tevergeefs voor elkaar te krijgen dat de Amerikaanse overheid het bedrijf zou aanklagen vanwege een monopoliepositie. In juni 1994 getuigden Stone Gossard en Jeff Ament hiervoor bij een onderzoekscommissie. Dit zorgde voor extra onrust in de band. Drummer Dave Abbruzzese werd in augustus 1994 ontslagen en vervangen door Jack Irons. De band gaf aan dat 'politieke' verschillen de reden waren. Abbruzzese was bijvoorbeeld tegen het gevecht met Ticketmaster. In 1993 gaf Vedder in een interview al aan dat hij bijvoorbeeld niet blij was geweest met hoe Abbruzzese zich tijdens de 1993 MTV Awards had gedragen, omdat hij "lekker aan het hele circus had meegedaan".
In dat jaar "vecht de band op alle fronten", volgens de bandmanager. Niet alleen met Ticketmaster, maar ook met platenmaatschappij Epic omdat de band het uitbrengen van singles en videoclips tegenhield. Volgens muziekcriticus Jim DeRogatis eiste Pearl Jam dat van elk album ook lp's worden gemaakt en wilde de band, net als The Who, twee tot drie platen per jaar uitbrengen. Nieuw materiaal was al begin 1994 klaar, maar Epic of het gevecht met Ticketmaster zorgde ervoor dat de uitgave ervan wordt uitgesteld.
In december 1994 werd uiteindelijk het derde album "Vitalogy" uitgebracht. Het album bevat enkele experimentele nummers en werd door velen als (nog) ruwer dan "Vs" beschouwd. Stephen Thomas Erlewine van Allmusic schreef dat "dankzij de uitgeklede, magere productie Vitalogy als Pearl Jams meest originele en compromisloze album" was. Veel nummers lijken te draaien om de druk van roem. "Spin the Black Circle" is een hommage aan het vinyl. De omslag van de cd is in de vorm van een boekje en bevat materiaal uit een medicijnboek uit de jaren 20. De verwachtingen zorgden er mede voor dat het album bijna net zo snel verkocht als "Vs." ruim een jaar eerder, waarmee deze beide albums van Pearl Jam op dat moment de snelst verkopende albums in de geschiedenis van de Verenigde Staten waren. Het album kwam op nummer 1 binnen in de "Billboard Top 200 Albums" en zou daar vijf weken blijven staan. In totaal zou "Vitalogy" in de Verenigde Staten ongeveer vijf miljoen keer verkocht worden. Het nummer "Better Man" bereikt nummer 1 in de hitlijst "Billboard Mainstream Rock". "Vitalogy" kreeg een Grammynominatie voor "Album of the Year" en "Best Rock Album".
In januari 1995 gaf de band, samen met muzikale vrienden, een 'huiskamerconcert' (onder de naam "Self Pollution Radio") dat door elk radiostation mocht worden uitgezonden. Bands als Mad Season, Corduroy speelden bij Self Pollution, maar ook Krist Novoselic van Nirvana speelde er samen met Eddie Vedder. In die maand zong Eddie Vedder tijdens de opname van Neil Young in de "Rock and Roll Hall of Fame" en begon de tournee ter promotie van "Vitalogy". De band speelde in Azië, Australië en de Verenigde Staten. Maar spanningen bleven bestaan. Het organiseren van concerten zonder Ticketmaster viel tegen.
Het Amerikaanse gedeelte van de "1995 Vitalogy Tour" bestond uit twee delen. De organisatie van de concerten in juni en juli 1995 ging zeer moeizaam. Het eerste concert moest uit Idaho naar Wyoming verplaatst worden vanwege overheidsbezwaren. Het tweede concert, in Salt Lake City, werd vanwege een flinke storm afgelast. Het concert op 24 juni 1995 in San Francisco's Golden Gate Park (50.000 aanwezigen) werd afgebroken vanwege ziekte van Eddie Vedder. Het publiek was woedend. Twee concerten in San Diego werden door de politie tegengehouden. Pearl Jam besloot enkele concerten te schrappen. Resterende concerten werden in juli 1995 gegeven en enkele concerten werden naar september 1995 verschoven. In dat jaar speelde de band met Neil Young op het album "Mirror Ball". Twee opgenomen nummers ("I Got ID" en "Long Road") werden door Pearl Jam uitgegeven onder de naam "Merkin Ball". In juli 1995 gaf het Amerikaanse 'Justice Department' aan het onderzoek naar Ticketmaster te staken.
1996-2000: Van "No Code" tot en met de eeuwwisseling.
Pearl Jam trad een jaar lang na de promotietournee van "Vitalogy" niet meer op. Het was de langste periode zonder optredens sinds het bestaan van de band. Op 28 februari 1996 kreeg Pearl Jam tijdens de uitreiking van de "1996 Grammy Awards" een prijs voor het nummer "Spin the Black Circle" (voor "Best Hard Rock Performance"). Eddie Vedder zong in augustus 1996 mee tijdens het laatste optreden van zijn muzikale vrienden The Ramones. Pas na het uitbrengen van het vierde album "No Code" in diezelfde maand ging Pearl Jam weer optreden. "No Code" is experimenteler dan ooit en gaat onder meer over spiritualiteit, moraliteit en zelfbeschouwing. David Browne van "Entertainment Weekly" schreef "No Code toont een breder scala aan stemmingen en instrumentatie dan op elk vorig Pearl Jam-album". Het album kwam op nummer 1 binnen in de Amerikaanse Billboard 200, maar viel snel daarna weg. Er kwam veel kritiek van fans op de nieuw ingeslagen weg. "No Code" haalde zeker niet de verkoopcijfers van de vorige albums en is uiteindelijk een van de meest bekritiseerde albums van de band geworden.
Op 20 september 1996 speelde Pearl Jam in de Late Show van David Letterman. Nog steeds weigerde Pearl Jam om op te treden tijdens concerten die door Ticketmaster werden georganiseerd. De band bleef echter zeer populair tijdens de (beperkte) tournee in de Verenigde Staten en Europa. Op 6 november 1996 speelde Pearl Jam in de RAI Parkhal in Amsterdam. In diezelfde maand was het coverartikel van "Rolling Stone" een kritisch stuk over Eddie Vedder. Het blad claimde dat de zanger een vrolijke jeugd heeft gehad en een goede acteur is in het tonen van emoties. Daarnaast is de zanger, volgens het blad, altijd actief op zoek geweest naar een carrière in de muziekindustrie.
Het bleef lange tijd stil rondom Pearl Jam. Bandleden hielden zich onder meer bezig met eigen projecten en de band werkte achter de schermen aan "Yield". Eind 1997 woerden er pas weer optredens gegeven. Het betrof vier vooroptredens tijdens shows van "The Rolling Stones" in Oakland. Ter voorbereiding hierop gaf Pearl Jam een concert in Santa Cruz.
In februari 1998 kwam het vijfde album "Yield" uit en de band leek de moeilijkste jaren achter de rug te hebben. Hoewel het album niet op nummer 1 binnenkwam in de Amerikaanse "Billboard 200 Albums" (nummer 2 is de hoogste notering) en al snel in de hitlijsten zakte, werd het album goed ontvangen en verkocht het uiteindelijk beter dan voorganger "No Code". De band deed meer aan promotie dan voorheen (de dvd "Single Video Theory" werd uitgebracht waarop opnamen van de "Yield"-sessies staan), speelde weer in zalen van Ticketmaster en gaf voor het eerst weer een videoclip uit ("Do the Evolution"). De tournee speelde zich af in de Verenigde Staten, Canada, Australië en Nieuw-Zeeland. Na afloop van de tournee stapte Jack Irons op en nam Matt Cameron zijn plaats in. De Amerikaanse tournee was zo'n succes dat de band besloot er een livealbum van uit te brengen: "Live on Two Legs", verwijzend naar de twee gedeelten waaruit de Amerikaanse tournee bestond, verscheen in september 1998. Wederom nam de band daarna rust en trokken de leden zich onder meer terug in de studio voor opnamen.
1999 was een bijzonder rustig jaar voor Pearl Jam, maar toch werd dat jaar de grootste 'hit' van de band uitgebracht. Pearl Jam coverde in 1998 het nummer "Last Kiss" (uit 1962 van Wayne Cochran) en gaf het in 1999 uit, waarbij de opbrengsten naar de slachtoffers van de oorlog in Kosovo gingen. Het nummer bereikte nummer 2 in de Amerikaanse "Billboard Hot 100", de hoogste notering ooit voor Pearl Jam. In Nederland en België werd het nummer weinig op de radio gedraaid. Het nummer "Do the Evolution" werd begin 1999 voor een Grammy Award genomineerd in de categorie "Best Hard Rock Performance".
In mei 2000 werd het zesde album uitgebracht: "Binaural". Voor het eerst werd een album van Pearl Jam niet geproduceerd door Brendan O'Brien. Het leek een terugkeer tot het type experimentele muziek van "No Code" en de teksten zijn veelal somber. Het album kwam op nummer 2 binnen in de Amerikaanse "Billboard 200 Albums", maar werd minder dan 1 miljoen keer in de Verenigde Staten verkocht. Niettemin was de tournee in Europa en de Verenigde Staten/Canada een groot succes.
Pearl Jam heeft altijd het opnemen van de eigen concerten gepromoot, waardoor bootlegs van de band populair zijn. Om kwaliteit van de opnamen te waarborgen besloot de band om de optredens van de tournees in 2000 en 2001 als officiële bootleg uit te brengen, wat leidde tot 72 uitgaven. Net als in 1998 werd een dvd uitgegeven: "Touring Band 2000". Pearl Jam speelde tijdens Pinkpop 2000 en zou op 3 juli 2000 in Sportpaleis Ahoy in Rotterdam optreden.
2000: Festivaldrama tijdens Roskilde.
Pearl Jam speelde daarvoor eerst nog op 30 juni 2000 tijdens het Roskilde Festival in Denemarken. Tijdens dit optreden zorgde een combinatie van slecht weer samen met het uitvallen van de speakers achter op het veld ervoor dat fans naar het podium stormden en negen concertgangers in het gedrang omkwamen. Tientallen mensen raakten gewond. Toen de bandleden de problemen in de gaten kregen werd onmiddellijk met spelen gestopt en geprobeerd om het publiek te kalmeren. Hoewel in eerste instantie beschuldigingen richting Pearl Jam gingen werd de band gevrijwaard van schuld aan het incident. Het festival zelf werd in versoberde vorm voortgezet maar Pearl Jam koos ervoor om de rest van zijn Europese concertenreeks (een show op Rock Werchter en in Sportpaleis Ahoy) af te gelasten.
De Amerikaanse tournee (tussen augustus en november 2000) ter promotie van "Binaural" werd gestart mede op advies van artiesten die soortgelijke drama's hadden doorstaan. Een van deze adviezen kwam van Pete Townshend, een muzikaal voorbeeld van Eddie Vedder.
Het eerstvolgende album "Riot Act" (2002) bevat het nummer "Arc" waarin de negen vocale uithalen een eerbetoon zijn aan de negen personen die tijdens het festival in Roskilde omkwamen. Tijdens de hierop volgende tournee werd het nummer precies negen keer gespeeld en het nummer werd bewust buiten elke bootleg gelaten.
Op 28 juni 2007 droeg Pearl Jam tijdens een concert in het Goffertpark in Nijmegen het nummer "Better Man" op aan een bij het Roskilde Festival overleden Nederlandse fan: Frank Nouwens. De familie van het slachtoffer was bij het optreden aanwezig. Vedder kreeg zijn toeschouwers even stil toen hij sprak over de tragische gebeurtenis in 2000.
2001-2006: "Riot Act" en "'Avocado"'.
Het begin van de 21ste eeuw is voor Pearl Jam de rustigste periode uit het bestaan geweest. Pas in oktober 2001 trad de band weer in zijn geheel op hoewel er twee jaar lang geen tournee was. Een maand eerder speelden McCready en Vedder met Neil Young het nummer "Long Road" tijdens "America: A Tribute to Heroes". Het zevende album, "Riot Act", kwam pas eind 2002 uit. In september 2002 werden hiervoor promotievideo's geschoten waarvan "1/2 Full", "Love Boat Captain", "Save You", "Thumbing My Way" en "You Are" werden uitgebracht. Kenneth "Boom" -Gaspar had zich inmiddels op uitnodiging van Eddie Vedder bij de band aangesloten. Stephen Thomas Erlewine van "Allmusic" schreef dat ""Riot Act" is het album dat Pearl Jam al sinds Vitalogy wil maken — een gespierde artrockplaat, een die nog steeds hard aanslaat maar vol rafelige randen en vreemde omwegen".
In 2003 werd de dvd "Live at the Showbox" uitgebracht met een registratie van het concert op 6 december 2002 in "The Showbox" in Seattle. Het was de tweede van vier warm-up gigs voor de "2003 Riot Act Tour" van de band. Pearl Jam toerde door de Verenigde Staten en Canada, voor de derde keer door Australië (februari 2003) en voor de tweede keer door Japan (februari/maart 2003). Wederom werden bootlegs van alle concerten gemaakt. In juni 2003 liep het contract van de band met Epic af en Pearl Jam besloot zonder platenmaatschappij verder te gaan. De eerste uitgave in eigen beheer was het nummer "Man of the Hour" voor de film "Big Fish", van regisseur (en fan van Pearl Jam) Tim Burton. Het nummer werd genomineerd voor een "Golden Globe Award". Daarnaast gaf de band, in samenwerking met Epic, het album "Lost Dogs" in november 2003 uit (met zeldzame nummers en B-kanten) en de dvd "Live at the Garden" (van het optreden op 8 juli 2003 in Madison Square Garden). Het optreden op 22 oktober 2003 werd als livealbum uitgegeven onder de naam "Live at Benaroya Hall" in samenwerking met BMG.
De laatste aflevering van de televisieserie "Friends" (uitgezonden in mei 2004) was het eerste programma op televisie dat muziek van Pearl Jam mocht gebruiken. Het betroft een fragment van het nummer "Yellow Ledbetter". In 2004 bracht Epic het album "Rearviewmirror (Greatest Hits 1991–2003)" uit, wat nog contractueel was toegestaan.
In 2005 toerde de band vooral in Canada. Eind 2005 speelde Pearl Jam voor het eerst in Zuid-Amerika. In 2006 werd de show van 2005 in Seattle uitgebracht onder de naam "Live at Easy Street". Opnamen van de concerten werden ditmaal niet als bootleg in de winkel aangeboden maar als MP3 via de website van de band.
Het achtste album van de band, vernoemd naar "Pearl Jam" zelf, kwam in mei 2006 uit. Omdat er een avocado op de voorkant van de cd-hoes staat wordt de cd vaak "Avocado" genoemd. Het was toen vier jaar geleden dat Pearl Jam voor het laatst een album had uitgebracht, op dat moment het langste hiaat in de geschiedenis van de band. Platenmaatschappij J Records bracht het album uit en behoorde, net als Epic, tot de Sony BMG group. McCready vergeleek het album met "Vs". Het nummer "World Wide Suicide" bereikte de eerste plek in de "Billboard Modern Rock" hitlijst en was daarmee de eerste nummer 1 in deze lijst sinds "Who You Are" in 1996 en de eerste nummer 1 sinds "Given to Fly" (1998) in elke Amerikaanse lijst.
De band trad meer dan voorheen naar buiten en was op 15 april 2006 voor de derde keer te gast bij "Saturday Night Live". Anderhalve maand eerder speelde de band 6 nummers voor de "AOL Sessions". Pearl Jam nam op 31 mei 2006 deel aan "VH1 Storytellers" waarvan de uitzending op 1 juli plaatsvond. In juni 2006 was een uitzending van Jools Holland waarin Pearl Jam optreedt. Op 4 mei 2006 was de band voor de zevende keer te gast bij David Letterman. De tournee in 2006 ging door de Verenigde Staten, Canada, Australië en Europa. Pearl Jam had in 2000, tijdens Roskilde, voor het laatst in Europa gespeeld. Hoewel de band zich had voorgenomen nooit meer tijdens een festival te spelen was het de hoofdact tijdens festivals in Leeds en Reading. Het optreden in Arnhem in 2006 was het eerste optreden van de band in Nederland sinds 1996 met uitzondering van de festival-bijdrage aan Pinkpop in 2000.
2007-2012: heruitgaven, "Backspacer" en het 20-jarig bestaan.
2007 en 2008 waren rustige jaren voor de band. In 2007 nam de band de cover "Love, Reign o'er Me" van The Who op voor de film "Reign Over Me". Verder was er een 13-daagse tournee in Europa en had de band de hoofdrol tijdens Lollapalooza in augustus 2007. De band gaf in juni 2007 de cd-box "Live at the Gorge 05/06" uit met daarop de concerten in het The Gorge Amphitheatre en in september 2007 de dvd "Immagine in Cornice" met opnamen van optredens in Italië in 2006. In 2008 was Pearl Jam in juni de hoofdact op het Bonnaroo Music Festival, tijdens een tournee door de Verenigde Staten. Een maand later speelde de band, samen met Foo Fighters, Incubus and The Flaming Lips, tijdens de VH1 tribute voor The Who.
Vanaf 2009 leek Pearl Jam alle bezwaren (ook commercieel) van de beginjaren achter zich te laten en stond plezier in het maken van muziek voorop. Het succesvolste album van de band, "Ten", werd op 24 maart 2009 in vier verschillende pakketten opnieuw uitgebracht. Naast het originele album werd ook een 'nieuwe' (ruwere) versie van het album uitgegeven. Het was een oude wens van de band. Al in de jaren 90 realiseerde de band zich dat producenten "Ten" "gladder" hebben gemaakt dan de bandleden hadden gewild. Het optreden voor "MTV Unplugged" in 1992 werd op een bijgesloten dvd vrijgegeven en een lp met het optreden op 20 september 1992 in Magnuson Park in Seattle is verkrijgbaar.
Vedder zei over het nieuwe studioalbum "Backspacer", dat in september 2009 is uitgebracht: "Ik heb in de loop van de jaren geprobeerd hoopvol te zijn in teksten, en ik denk dat dat nu gemakkelijker zal zijn". "Backspacer" debuteerde op nummer 3 in de Nederlandse "Album Top 100", op nummer 9 in de Engelse "Top 100 Album Chart" en op nummer 1 in de Australische "ARIA Top 50 Albums Chart". Voor het eerst sinds 1996 stond Pearl Jam ook weer op nummer 1 in de Verenigde Staten. Met de single "Just Breathe" voegde de band een tijdloze klassieker aan het repertoire toe (een nummer dat tijdens de "Serious Request" uitzending van 2009 erg populair bleek te zijn). Het was meteen de grootste commerciële hit van Pearl Jam in Nederland. Het bereikte de veertiende plek in de Top 40 en bleef elf weken in de lijst staan. "Alive" eindigde in 1992 op plek dertien.
Regisseur Cameron Crowe gaf dat jaar aan van plan te zijn om een film over de band te gaan maken. Nummers van de band zijn op game consoles te spelen ("Rock Band", "Guitar Hero"), Pearl Jam speelde het nieuwe nummer "Got Some" tijdens de eerste "Tonight Show" met de nieuwe presentator Conan O'Brien, gaf vijf optredens in Europa (waaronder in Ahoy) tijdens een minitournee en ontwikkelde nieuwe initiatieven op het internet. Zo konden nieuwe versies van de "Ten"-nummers worden gehoord na het maken van een puzzel en konden de negen afzonderlijke afbeeldingen van het nieuwe album "Backspacer" op het internet worden gevonden waarna een proefopname van een nieuw nummer kon worden gehoord. Ook werd een promotievideo voor "Backspacer" gemaakt, een videoclip voor "The Fixer" uitgegeven en werd met "Pearl Jam TV" gestart ter promotie van de aanstaande tournee in Australië en Nieuw-Zeeland.
Voor het eerst sinds "Yield" (1998) werd een album ("Backspacer") van Pearl Jam weer geproduceerd door Brendan O'Brien. "The Fixer" was de eerste single van het album. Pearl Jam had het contract met J Records niet verlengd en bracht in de Verenigde Staten het album in eigen beheer uit. Daarnaast had Target in de Verenigde Staten exclusieve verkooprechten. Ook onafhankelijke platenzaken, iTunes en de eigen website van de band mochten het album verkopen. Internationaal brengt Universal Music Group het album uit.
In augustus 2009 gaf de band enkele optredens in Canada en de Verenigde Staten, waaronder het Golden Gate Park waar het in 1995 behoorlijk misging voor de band met een zieke Eddie Vedder. Op 21 september 2009 begon de Noord-Amerikaanse tournee na uitgave van "Backspacer". De optredens op 27, 28, 30 en 31 oktober 2009 in Philadelphia waren speciaal omdat het de laatste optredens in het Wachovia Spectrum waren; het gebouw wordt afgebroken. Op de laatste avond speelde de band maar liefst 41 nummers. Tussen 14 en 29 november 2009 gaf band zeven optredens in Australië en Nieuw-Zeeland. Het was de vierde tournee van Pearl Jam in Oceanië.
Op 13 maart 2010 stond Pearl Jam voor de vierde keer in "Saturday Night Live" en speelde het "Just Breathe" en "Unthought Known". De andere keren waren in 1992, 1994 en 2006.
In mei 2010 deed de band 13 optredens in de Verenigde Staten waaronder in Madison Square Garden in New York op 20 en 21 mei. Tussen 22 juni en 10 juli was Pearl Jam weer in Europa te zien met optredens in o.a. Nijmegen. Op 24 oktober 2010 speelde de band voor de achtste keer tijdens de Bridge School Benefit in Californië.
Geruchten dat Pearl Jam in 2010 een ep zou uitbrengen met nummers die uiteindelijk niet op "Backspacer" stonden, en dat een versie van de game "Rock Band" aan Pearl Jam zou worden gewijd, kwamen niet uit.
In 2011 bestond Pearl Jam twintig jaar onder de huidige bandnaam en in augustus 2011 was het twintig jaar geleden dat het legendarische album Ten werd uitgegeven. In januari 2011 wordt een livealbum getiteld "Live on Ten Legs" uitgebracht. De titel verwijst naar "Ten" (het debuutalbum) en naar "Live on Two Legs", het eerste livealbum van Pearl Jam. "Live on Ten Legs" bevat 18 concertopnamen uit de periode 2003 - 2010. Op het album staan een aantal tracks die nooit eerder zijn verschenen, waaronder covers van Public Image Ltd en Joe Strummer van the Clash. In maart 2011 worden de albums "Vs" en "Vitalogy" opnieuw (in combinatie) uitgegeven in drie
verschillende pakketten. Zanger Eddie Vedder speelde in die maand 14 solo-concerten in Australië. Eind mei 2011 gaf Vedder zijn tweede soloalbum uit: "Ukelele Songs". Het album haalde de vierde plek op de Amerikaanse Billboard Top. Daarnaast bracht hij de dvd "Water on the Road" uit. Vedder deed in juni en juli 2011 een solotournee in de Verenigde Staten en speelde op 20 juni 2011 in de "Late Show with David Letterman". Op 8 september 2011 verscheen de single "Olé".
De band kondigde aan om in 2011 een eigen festival te organiseren ter ere van het 20-jarig bestaan van de band. De datum werd uiteindelijk gesteld op het weekend van 3/4 september 2011 in East Troy (Wisconsin). Hierna volgde een tournee van de band in Canada en in de Zuid-Amerika. In deze periode kwam Cameron Crow met zijn aangekondigde film over de band. De film "PJ20" werd vergezeld door een boek en soundtrack. De première van de film vond plaats tijdens het 2011 Toronto International Film Festival. De film was in Nederland eenmalig in diverse bioscoopzalen te zien, waaronder die van Pathé, en in juni 2012 voor het eerst op de Nederlandse televisie.
2013-2019: "Lightning Bolt" en opname in de "Rock and Roll Hall of Fame".
Op 11 juli 2013 werd het tiende album "Lightning Bolt" aangekondigd dat op 14 oktober 2013 in de Verenigde Staten verscheen (het album was een paar dagen eerder al internationaal verkrijgbaar). Het was opnieuw geproduceerd door Brendan O’Brien en uitgegeven door Monkeywrench Records. De eerste single van het album was "Mind Your Manners". De tweede single was "Sirens". Op 25 juli 2013 kondigde de band een officiële app aan voor gebruikers van iTunes. In oktober 2013 werd bekend dat de muziek van Pearl Jam de "2013 World Series" zou ondersteunen (de Boston Red Sox wonnen deze eindstrijd tegen de St.Louis Cardinals).
Pearl Jam speelde eind 2013 een tweedelige tournee in Noord-Amerika met het eerste concert op 11 oktober 2013 in Pittsburgh en het laatste concert op 6 december 2013 in Seattle. In juli 2013 speelde de band drie losse concerten in London, Ontario en Chicago (op Wrigley Field). Eind oktober 2013 was Pearl Jam een week lang het muzikale thema van de Amerikaanse show "Late Night with Jimmy Fallon". Op maandag speelde Chris Cornell, samen met de Avett Brothers, een cover van "Footsteps". Op dinsdag zong Fleet Foxes zanger Robin Pecknold een cover van "Corduroy". Op woensdag werd "Alive" gespeeld door Dierks Bentley, Mike McCready en The Roots. Pearl Jam zelf speelde "Sirens" op donderdag en "Lightning Bolt" op vrijdag.
Begin 2014 trad de band zesmaal op in Nieuw-Zeeland en Australië tijdens het "Big Day Out Festival". De tournee werd gevolgd door solo-optredens van Eddie Vedder in deze landen, waaronder op 13 februari 2014 in het Opera House. In juni en juli 2014 was Europa weer aan de beurt met onder meer twee optredens in de Ziggodome en in het San Siro stadion van Milaan. Tijdens een concert in Milton Keynes sprak Vedder zich uit tegen "... people out there who are looking for a reason to kill...". Met name Israëlische fans reageerden hierop verbolgen. Tijdens een solo-optreden van Vedder een week later lichtte de zanger zijn woorden toe, en coverde hij "Imagine" van John Lennon. De Amerikaanse tournee vond plaats in oktober 2014 met twaalf concerten. Tijdens het concert in Moline werd het album "No Code" in z'n geheel gespeeld en een geïmproviseerd nummer genaamd 'Moline'. Drie dagen later vond een vergelijkbaar initiatief plaats toen het album "Yield" van het begin tot het einde in Milwaukee werd gespeeld. Eind oktober 2014 speelde de band opnieuw tijdens de "Bridge School Benefit".
Op 18 mei 2015 was Eddie Vedder een van de laatste artiesten die optrad in de "Late Show with David Letterman". Samen met Paul Shaffer en de CBS Orchestra speelde de zanger het nummer "Better Man". In september 2015 nam Stephen Colbert de "Late Show" over en was Pearl Jam op 23 september 2015 te gast. Na een bandinterview werden de nummers "Mind Your Manners" en "Rockin' in the Free World" gespeeld, wat meteen het eerste live-optreden in 2015 was. Op 26 september 2015 was de band de hoofdact voor 60.000 toeschouwers tijdens het Global Citizen Festival 2015 in Central Park. Aan het eind van dat optreden speelde Eddie Vedder het nummer "Redemption Song" samen met zangeres Beyoncé.
In november 2015 gaf de band negen optredens in Zuid-Amerika, waar het terugkeerde na twaalf eerdere shows in 2005, tien shows in 2011 en drie festivals in 2013. Tijdens de show op 17 november 2015 in São Paulo werd het nummer "Love Boat Captain" opgedragen aan de slachtoffers van de terroristische aanslagen in Parijs. Het optreden in Bogota was het eerste van de band in Colombia. Meer dan 60.000 toeschouwers waren bij het afsluitende concert in het Mexicaanse Foro Sol stadion.
In april en mei 2016 speelde de band 17 concerten aan de oostkust van de Verenigde Staten en in Canada. Op 16 april 2016 werd in Greenville het album "Vs" voor het eerst integraal gespeeld. Op 29 april 2016 was het album "Ten" aan de beurt in Philadelphia - de band had eenmaal eerder het gehele album integraal live gespeeld in 1992. Op 10 mei 2016 werd ook het album "Binaural", in Toronto, in zijn geheel gespeeld. Door het geheel spelen van "No Code" en "Yield" in 2014 zijn nu de helft van alle Pearl Jam albums in zijn geheel live gespeeld. Het concert in Raleigh (North Carolina) werd door de band afgelast vanwege de anti-homowet House Bill 2 (HB2) die deze Amerikaanse staat aannam. In Nashville speelde Pearl Jam een exclusieve show bij Jack White's Third Man Records.
In 2016 speelde band verder nog op de festivals Bonnaroo, Ride Festival en Pemberton Music Festival en in Fenway Park en Wrigley Field. Deze laatste plaats is de thuishaven van honkbalclub Chicago Cubs die in november voor het eerst sinds 108 jaar de World Series wonnen. Eddie Vedder is een van hun bekendste fans en beleefde de wedstrijden van dichtbij. In 2008 schreef hij een nummer over de lange periode dat deze honkbalclub zonder winst in de World Series was: "(Someday We'll Go) All The Way". In 2017 verscheen een film en een album over deze maanden, getiteld "Let's Play Two". Tijdens het Global Citizen Festival van 2016 trad Eddie Vedder op met zanger Chris Martin van Coldplay en zij speelden daar de nummers "Nothingman" van Pearl Jam, "Don’t Dream It’s Over" van Crowded House en "People Have the Power" van Patti Smith.
In 2017 werd Pearl Jam opgenomen in de Rock-'n-Roll Hall of Fame. De introductie van de band werd gedaan door David Letterman. Pearl Jam speelde meerdere nummers die avond. Bij "Alive" werd de band vergezeld door ex-drummer Dave Krusen. Later dat jaar tourde Eddie Vedder een maand solo door Europa. Zijn eerste drie optredens waren in AFAS Live, vlak na het overlijden van Chris Cornell. Hij introduceerde Vedder in 1990 in de muziekscene van Seattle en beiden waren sindsdien vrienden. Tijdens de concerten in Amsterdam, en ook in enkele andere steden, werd hij bijgestaan door het Nederlandse Red Limo String Quartet. Vedder was enkele maanden later te zien in het nieuwe seizoen van de serie "Twin Peaks". Het magazine "Rolling Stone" bracht in 2017 een 'Special Collectors Edition' over de Pearl Jam uit. In maart 2018 verscheen het nummer "Can't Deny Me".
Op 4 maart 2018 werden de Oscars voor de negentigste keer uitgereikt. Daarbij werd ook stilgestaan bij de verschillende Hollywoodsterren die in 2017 zijn overleden. De muziek bij deze ode werd verzorgd door Vedder, die het nummer "Room at the Top" speelde van de in 2017 overleden Tom Petty. In maart trad Pearl Jam tweemaal op in zowel Chili als in Brazilië. Later dat jaar tourde de band een maand lang door Europa en deed daarbij onder meer de ZiggoDome, Pinkpop en Rock Werchter aan.
In de zomer van 2018 speelde Pearl Jam enkele concerten in Amerikaanse honkbalstadions. De concerten in het stadion van de Seattle Mariners werden de "Home Shows" genoemd, en haalden meer dan $11 miljoen op voor daklozen. Daarnaast speelde Pearl Jam opnieuw tweemaal in Wrigley Field (het stadion van de Chicago Cubs) en ook opnieuw in Fenway Park (het stadion van de Boston Red Sox). Tussendoor speelde de band in het kader van "Rock2Vote" een concert in het college football Washington-Grizzly Stadium te Montana, de geboortegrond van bassist Jeff Ament. In december 2019 kondigde de band een Europese tour aan voor de zomer van 2020.
2020-heden: "Gigaton," de coronapandemie en solowerk van Eddie Vedder.
Op 13 januari 2020 kondigde Pearl Jam het elfde studio-album Gigaton aan. Deze verscheen op 27 maart 2020 en werd ondersteund door de singles "Dance of the Clairvoyants", "Superblood Wolfmoon" en "Quick Escape". Voorafgaand aan de Europese concerten zou er een tournee in de Verenigde Staten zijn in maart en april 2020. De band stelde de geplande tour uit vanwege de coronapandemie. In september 2020 kondigde Pearl Jam de uitgave aan van het "MTV Unplugged" optreden in 1992. De uitvoering verscheen op 23 oktober 2020 op vinyl, CD en als digitale download. MTV Unplugged bereikte plek zeven in de Amerikaanse Billboard Album Top 200. Daarmee werd het de 14e uitgave van Pearl Jam die de top 10 bereikte van deze Amerikaanse albumlijst. Op "Record Store Day 2019" was er al een beperkte oplage van het concert op vinyl verschenen. In september 2020 bracht Vedder het instrumentale nummer "Cartography" uit. Deze is afkomstig van de soundtrack van de documentaire "Return To Mount Kennedy" uit 2019.
In december 2020 kwam Vedder met de EP "Matter of Time" waarop zes nummers staan. De nummers "Matter of Time" en "Say Hi" waren nog niet eerder uitgebracht. Van drie eerder verschenen nummers staan er akoestische versies op: "Just Breathe", "Future Days" en "Porch". Daarnaast bevat het een akoestische coverversie van een nummer van Bruce Springsteen: "Growin' Up". De nieuwe nummers werden door Vedder op 18 november 2020 gespeeld tijdens virtuele benefietactie "Ventures Into Cures" voor de non-profitorganisatie EB Research Partnership. Deze organisatie is mede opgericht door Vedder en zijn vrouw Jill Vedder en richt zich op het vinden van genezing van de huidziekte epidermolysis bullosa. Het nummer "Say Hi" is opgedragen aan het destijds zes-jarige patiëntje Eli Meyer.
Na het overlijden van Peter R. de Vries in juli 2021 kwam het nummer "Guaranteed" van Eddie Vedder veel in de belangstelling. De vermoorde journalist had de eerste woorden van dit nummer, "on bended knee is no way to be free", als tatoeage op zijn been en eerder aangegeven dat hij daarvoor de tekst van Vedder's nummer had gebruikt. Het nummer werd in die periode veel gedraaid (ook tijdens de begrafenis) en door Douwe Bob op RTL4 gecoverd.
In 2021 werd de soundtrack van de film "Flag Day" uitgegeven. Op dit album is door Vedder samengewerkt met onder meer zijn goede vriend Glen Hansard en zijn dochter Olivia Vedder.
In mei 2021 kondigde Pearl Jam de uitgave aan van een digitale collectie van 200 concerten uit de periode 2000-2013. De collectie van 5.404 nummers genaamd "Deep" is toegankelijk voor leden van de officiële Pearl Jam Ten Club.
Op 8 september 2021 kwam de aankondiging van Vedder's derde soloplaat: "Earthling". Deze werd op 11 februari 2022 uitgegeven. Als eerste single werd het nummer "Long Way" vrijgegeven gecombineerd met het nummer "The Haves" op een 7″ vinyl.
Op 18 september 2021 trad de band op het "Sea.Hear.Now Festival" in Asbury Park (in de Amerikaanse staat New Jersey) op voor 35.000 fans. Het was het eerste optreden van Pearl Jam sinds 4 september 2018 in Boston. De band speelde zes nummers van het album Gigaton en werd ondersteund door gitarist Josh Klinghoffer. In december 2021 kondigde Eddie Vedder een Amerikaanse tour voor februari 2022 aan ondersteund door backing band The Earthlings.
Op 3 mei 2022 startte de Amerikaanse tour van Pearl Jam in San Diego. Daarna volgden twee optredens in Los Angeles en een concert in Glendale (Arizona). Matt Cameron ontbrak tijdens het concert op 12 mei in Oakland vanwege Covid. Het was het eerste optreden in 24 jaar dat Cameron moest missen. Hij werd die avond vervangen door Josh Klinghoffer en Richard Stuverud. Zij speelden ook de avond erna in Oakland. De 18-jarige fan Kai Neukermans was de drummer die avond tijdens het nummer "Mind Your Manners". In Fresno op 16 mei 2022 waren Klinghoffer en Stuverud wederom de drummers. Zij kregen ditmaal ondersteuning van ex-Pearl Jam drummer Dave Krusen. Toen ook Jeff Ament een positieve Covid-test kreeg werden de resterende shows in Sacramento en Las Vegas afgelast.
Op 18 juni 2022 startte de Europese tour tijdens Pinkpop. Het laatste optreden was op 25 juli in de ZiggoDome. Optredens in Wenen en Praag werden afgelast vanwege stemproblemen van Eddie Vedder. Het concert van 24 juli in de ZiggoDome werd op het allerlaatste moment afgelast.
In september 2022 speelde de band vier concerten in Canada en acht in de Verenigde Staten.
Op 22 april 2023 werd het live album "Give Way" uitgegeven als onderdeel van Record Store Day 2023.
In april 2023 kondigde de band een vierde deel van de Gigaton Tour aan met focus op het Midwestern van de Verenigde Staten. De acht concerten werden gespeeld tussen 31 augustus en 19 september. De show in Noblesville, Indiana werd afgelast vanwege ziekte in de band.
2024: "Dark Matter".
Op 31 januari 2023 gaf de band een Listening Party in de Troubadour club in Los Angeles voor het nieuwe album. De titel, titelnummers en de releasedatum werden niet vrijgegeven. Producer Andrew Watt was verantwoordelijk voor het twaalfde album van de band. Eddie Vedder zei hierover: "Ik denk dat dit ons beste werk is". Het album was opgenomen in de beroemde studio Shangri-La in Malibu
Op 13 februari 2024 bracht Pearl Jam het nummer "Dark Matter" uit van het album dat dezelfde titel zou krijgen. Daarna volgden "Running" en "Wreckage". De releasedatum was 19 april 2024. Het album bereikte de tweede plek in de Nederlandse Album Top 100.
In juni 2024 werd het nummer Save It For Later van Eddie Vedder uitgebracht, Dit is een cover van het nummer van de English Beat en werd gebruikt voor de serie "The Bear".
Liveoptredens en bootlegs.
Pearl Jam staat bekend om de intense, gevarieerde en langdurende liveoptredens. Het tijdschrift "Lust for Life" schreef hierover in 2013: "...Ga maar eens naar een concert van de band. Je krijgt geen greatest hits show, maar een dwarsdoorsnede van bijna 25 jaar rockmuziek. En als je daarna nog een keer gaat, is de kans groot dat je een compleet andere setlist voor je kiezen krijgt...".
Tijdens een concert in Phoenix in 1995 kondigde Vedder aan dat het opnemen van de shows is toegestaan voor persoonlijk gebruik. Het initiatief uit 2000 om bootlegs van liveoptredens aan te bieden (via het toenmalig platenlabel Epic Records/Sony) is nog steeds van toepassing. De doelstelling is om goede opnamen aan te bieden tegen redelijke prijzen. Vanaf 2003 kwam de nadruk te liggen op cd-verkoop via de eigen website. Zes shows werden beschikbaar gesteld voor algemene verkoop. De recentste opnamen worden tegenwoordig, zonder tussenkomst van derden, door de band zelf aangeboden via de officiële bootlegwebsite. Met de opnamen van Europese concerten in 2000 vestigde Pearl Jam meteen een record: vijf albums debuteerden tegelijkertijd in de Amerikaanse Billboard Top 200.
In 2021 gaf de band 186 concerten vrij aan streamingdiensten. Ook lanceerde het de database "Deep" met concertinformatie.
Thematiek.
De nummers van het eerste Pearl Jam-album "Ten" gaan deels over jongeren met moeilijkheden; een thema dat goed aansloot bij de doelgroep van de grungehype, begin jaren 90. De "LA Times" schrijft in 1994 dat de muziek van Pearl Jam de eenzaamheid en verwarring van opgroeiende jongeren, wat vaak samengaat met fysiek en psychologisch misbruik, reflecteert.
Het nummer "Jeremy" is gebaseerd op de zelfmoord van een zestienjarige jongen, Jeremy Delle, in Richardson, Texas, die zich in een klaslokaal door het hoofd schoot na hevige pesterijen.
"Alive" is semi-autobiografisch en gaat over een jonge Vedder die erachter komt dat zijn vader niet zijn echte vader is, en dat zijn echte vader is overleden. Het nummer vormt een drieluik met "Once", waarin de jongen door het lint gaat, en "Footsteps" (dat niet op "Ten" staat) waarin hij wordt veroordeeld en zijn moeder de schuld geeft. Deze nummers staan ook wel bekend als de "Mamasan"-trilogie. Andere thema's op "Ten" zijn onder meer daklozen ("Even Flow"), drugsgebruik ("Why Go"), liefde ("Oceans" en "Black") en het verliezen van een dierbare ("Porch").
Vedder gebruikt vaker de techniek waarbij hij een nummer zingt in de ik-vorm, als ware hij iemand anders. Een voorbeeld is "Daughter" (van het album "Vs."), over een meisje dat dyslexie heeft, en over haar moeder die niet goed weet hoe daarmee om te gaan. Vedders teksten bevatten regelmatig autobiografische elementen, soms in een andere context geplaatst. Het nummer "Off He Goes" (van het album "No Code") is in de derde persoon, hoewel Eddie Vedder meerdere malen heeft aangegeven dat het nummer over hemzelf gaat.
Het tweede album van de band ("Vs.") bevat onder meer thema's als wapenbezit (Glorified G), politiek (Dissident), racisme (W.M.A.) en media (Blood). Het album "Vitalogy" is grauwer en gaat onder meer over de druk van het beroemd zijn, zelfmoord, abortus en verleiding.
Activisme en liefdadigheid.
Pearl Jam, en met name zanger Eddie Vedder, heeft zich vanaf het begin van de band beziggehouden met politieke en sociale kwesties. Het pro-abortusstandpunt van de band, het gevecht tegen het monopolie van Ticketmaster en de anti-Bush-houding zijn de bekendste hiervan. McCready, die aan de ziekte van Crohn lijdt, houdt zich bezig met het genereren van meer bekendheid over die ziekte. Vedder zet zich in voor de vrijlating van de West Memphis Three. Een van hen, Damien Echols, droeg bij aan het nummer "Army Reserve" van het album "Pearl Jam". De band ondersteunt diverse goede doelen via de eigen website.
Abortus.
Het pro-abortusstandpunt van de band komt naar voren in een artikel dat Vedder in 1992 voor het blad "Spin schrijft", getiteld 'Reclamation'. Hij omschrijft het probleem dat een groep mensen hun ideeën en opvattingen, gebaseerd op religie, anderen willen opleggen. Vedder schrijft dat hij uit ervaring spreekt, en dat zijn kind nu tien jaar oud zou zijn geweest. Tijdens het "MTV Unplugged"-concert in dat jaar schreef Vedder "PRO-CHOICE!" op zijn arm. Bandleden zijn lid van diverse organisaties als Choice USA en Voters for Choice. Tijdens het optreden in 1992 voor Saturday Night Live heeft Eddie Vedder een shirt aan met een kledinghanger erop getekend (een kledinghanger wordt vaak als 'doe-het-zelf' hulpstuk bij abortus gebruikt). Over zijn activisme zei Vedder: "You get a chance to say something on national TV, and I'm not gonna keep my mouth shut. I try to do it in a subtle enough way".
Politiek.
Tijdens de Amerikaanse presidentsverkiezingen in 2000 steunde Vedder de onafhankelijke presidentskandidaat Ralph Nader. In 2004 speelde Pearl Jam concerten ter ondersteuning van John Kerry van de Democratische Partij. Vedder noemde die periode "a time of crisis. We have to get a new administration in". Hiermee doelde hij op het presidentschap van George W. Bush (2001-2009). Tijdens optredens in de Verenigde Staten in 2003 gebruikte Vedder een rubberen masker van Bush tijdens het nummer "Bu$hleaguer". Vlak voor Amerikaanse presidentsverkiezingen 2008 gaf Pearl Jam via de eigen website een documentaire vrij getiteld "Vote for Change 2004".
Het nummer "World Wide Suicide" bekritiseert de oorlog in Irak en het buitenlands beleid van de Verenigde Staten. Tijdens Lollapalooza 2007 zong Vedder aan het eind van het nummer "Daughter" de tekst "George Bush leave this world alone/George Bush find yourself another home". Vedder was ook tegen George H.W. Bush (Amerikaans president van 1989-1993), de vader van George W. Bush. In 1992, tijdens het optreden van Saturday Night Live, staat er NO BUSH '92 op Vedders shirt geschreven.
Benefiet.
Pearl Jam speelt vaak tijdens benefietconcerten. De "Bridge School Benefit" (1992, 1994, 1996, 1999, 2001, 2003, 2006, 2014) is een terugkerend onderdeel. In 2001 was Pearl Jam de belangrijkste act tijdens een VN-concert tegen honger. De Chicago House of Blues werd aan de tournee van 2005 toegevoegd ter ondersteuning van de slachtoffers van orkaan Katrina.
De band ondersteunt de zelfverdedigingsorganisatie Home Alive uit Seattle. Deze organisatie werd opgericht na de verkrachting van en moord op zangeres Mia Zapata van punkband The Gits in 1993.
Pearl Jam heeft het nummer "Crazy Mary" van de Amerikaanse zangeres Victoria Williams gecoverd voor het album "Sweet Relief: A benefit for Victoria Williams". Williams bleek in 1993 aan multiple sclerose te lijden. Het nummer wordt regelmatig tijdens concerten van Pearl Jam gespeeld.
Dierenrechten.
Het album "In Defense of Animals: A Benefit Compilation" uit 1993 bevat het nummer "Porch" van Pearl Jam. Ook artiesten als Michael Stipe, Primus en Helmet hebben aan dat album bijgedragen.
Klimaatneutraal.
Gitarist Stone Gossard zette zich in voor milieu-aangelegenheden en was een pleitbezorger voor Pearl Jams klimaatneutrale beleid waarbij de milieu-impact van de band wordt gecompenseerd.
Pearl Jam in Nederland en België.
Pearl Jam heeft meermaals in Nederland opgetreden, vooral begin jaren 90. In België speelde Pearl Jam pas voor het eerst in 2006, hoewel al in 1995 de band (zonder zanger Eddie Vedder) Neil Young begeleidde op het Pukkelpopfestival.
In 1992 deed het relatief onbekende Pearl Jam kleinere zalen aan ter promotie van het album "Ten". Het album was al in 1991 uitgebracht, maar de tournee van Pearl Jam door de Verenigde Staten en Europa zorgde ervoor dat halverwege 1992 het album zeer hoge verkoopcijfers haalde. Het eerste optreden van Pearl Jam in Nederland was op 2 februari 1992 in de uitverkochte Melkweg in Amsterdam. Dit concert werd gedeeltelijk op de radio uitgezonden. Een maand later volgden optredens in Groningen (Vera), Den Haag (Paard van Troje), Utrecht (Tivoli), Eindhoven (Effenaar) en Rotterdam Nighttown; een optreden in Nijmegen (Doornroosje) werd afgelast. In 1992 staat Pearl Jam in een korte periode met drie reportages in "Muziekkrant OOR".
Het hoogtepunt van Pearl Jam in Nederland (en volgens luisteraars van 3FM en organisator Jan Smeets in de geschiedenis van het festival zelf) was het optreden op Pinkpop 1992. De band gaf een bevlogen optreden voor een uitzinnige menigte, waarbij zanger Eddie Vedder vanaf een camerakraan in het publiek dook. Eddie Vedder noemt het optreden "een high waar ik een week op gelopen heb". De zanger laat bij "Hanky Panky Tattoos" van Henk Schiffmacher in Amsterdam een tatoeage zetten van het symbool van de militante Amerikaanse milieubeweging Earth First!: een tomahawk gekruist met een moersleutel.
In juli 1993, enkele maanden voor de uitgave van "Vs", keerde Pearl Jam terug naar Nederland. De band speelde twee keer voor een uitverkocht Sportpaleis Ahoy en gaf een verrassingsoptreden in Paradiso in Amsterdam. Het grote podium en de matige geluidskwaliteit in Rotterdam speelt de band parten. Eddie Vedder gaf later aan in eerste instantie kwaad te zijn geweest om de grootte van de zaal, maar dit los te hebben gelaten omdat 10.000 mensen uit hun dak gingen. In Amsterdam haakt Eddie Vedder na drie kwartier af vanwege keelproblemen. De zanger noemt het optreden "pijnlijk".
Eddie Vedder speelde in november 1996 samen met The Fastbacks in Vera (Groningen) en een dag later met Pearl Jam voor een uitverkochte RAI Parkhal in Amsterdam. Hoewel het optreden zelf als positief werd ervaren, was de band zelf ontevreden met de locatie en zanger Eddie Vedder refereerde hier nogmaals aan tijdens het optreden in 2009 in Ahoy. Tussen deze optredens zaten slechts twee nieuwe concerten van Pearl Jam in Nederland en een nieuwe deelname aan Pinkpop (in 2000). De concerten vonden plaats in Arnhem (2006, Gelredome) en Nijmegen (2007, Goffertpark).
De concerten in Arnhem en Nijmegen werden door de band gecombineerd met de eerste optredens (als volledige band) in België: op 30 augustus 2006 in het Sportpaleis in Antwerpen en op 29 juni 2007 tijdens het festival Rock Werchter. Hierna speelt de band op 13 augustus 2009 in Ahoy te Rotterdam, op 27 juni 2010 is Pearl Jam de hoofdact tijdens Rockin' Park in Nijmegen en op zondag 4 juli is Pearl Jam de afsluitende act op Rock Werchter.
Op 30 september 2011 zond radiostadion Kink FM haar allerlaatste nummers uit. In de twee weken voorafgaand werden nummers van de Kink 1600 (de lijst uitgekozen door de Kink FM-luisteraars ter ere van het 16-jarige bestaan van de Messenger of Music) uitgezonden. Bovenaan de lijst, en daarmee het laatst door Kink FM uitgezonden nummer, stond "Black" van Pearl Jam.
In 2012 spelen ze op 26 en 27 juni, als eerste rockband, in de nieuwe Ziggo Dome in Amsterdam. Dit tweede concert is met name bijzonder omdat een Amerikaanse fan (Brian Farias) bijna de volledige setlist heeft mogen samenstellen. Er worden meerdere zeldzame nummers gespeeld. Op 29 juni 2012 en 5 juli 2014 was de band headliner op Rock Werchter. In 2014 speelt Pearl Jam opnieuw tweemaal in een uitverkochte Ziggo Dome, en speelt het in op de deelname van het Nederlands Elftal aan het WK 2014 met onder meer een oranje shirt. Op de achterkant staat het rugnummer "10" (verwijzend naar het album "Ten"). Op de voorkant staat bij de Nederlandse leeuw de cijfers 5 en 1 vermeld, verwijzend naar de 5-1 overwinning op Spanje (en al dan niet toevallig naar de titel Five Against One). Pearl Jam speelde op 12 en 13 juni 2018 in de Ziggo Dome en in dezelfde week op 15 juni 2018 als afsluiter van de eerste dag op Pinkpop 2018.
In 2019 zond de NPO de "Top 50 van 50 jaar Pinkpop" uit. Het concert van Pearl Jam stond op 1 in de lijst.
Temple of the Dog.
Chris Cornell, bekend als frontman van Soundgarden en Audioslave, was een voormalig kamergenoot van Mother Love Bone-zanger Andrew Wood. Om diens dood te verwerken besloot Cornell om nummers te schrijven. In de periode dat Eddie Vedder in Seattle landde om zich aan te sluiten bij wat Pearl Jam zou worden, waren Ament en Gossard samen met Cornell bezig aan het project Temple of the Dog. De naam komt voort uit het Mother Love Bone-nummer "Man of Golden Words". Vedder werd erbij geplaatst en zingt als achtergrondzanger bij "Say Hello 2 Heaven" en heeft een prominente rol bij het nummer "Hunger Strike", een klassieker onder fans van Pearl Jam. In april 1991 werd het gelijknamige album uitgebracht, enkele maanden voordat "Ten" werd uitgegeven. Het album (tot dan toe 70.000 keer in de Verenigde Staten verkocht) werd in de zomer van 1992 opnieuw uitgegeven, ditmaal met een sticker "Including members of Soundgarden and Pearl Jam" erop. Begeleid door een videoclip bij het nummer "Hunger Strike", werd het album meer dan één miljoen keer verkocht. PolyGram speelde ook in op de hype en bracht in september 1992 het album "Apple" (1990) van Mother Love Bone opnieuw uit, ditmaal als compilatiealbum. In 2016 werden er verschillende reissues van het album uitgegeven ter ere van het 25-jarig bestaan ervan. Daarnaast speelde de "supergroup" een tour in de Verenigde Staten met acht concerten (in Philadelphia, New York, San Francisco, Los Angeles en Seattle). Een half jaar later overleed Chris Cornell.
Imago en levensstijl.
Pearl Jam, en de fans, hadden begin jaren 90 een duidelijk imago: lang haar, geruite houthakkersoverhemden (flanellen shirts) of mouwloze shirts, kapotte spijkerbroeken, halflange broeken, een wollen muts en schoenen van het merk Converse (de zogenaamde ’Chuckies’ All Stars, laag model) of Dr. Martens. De kleding was vaak tweedehands. De titel van het nummer "Corduroy" refereert aan een goedkoop ribfluwelen jasje dat Eddie Vedder droeg dat hij had gekregen van Stone Gossard bij zijn aankomst in Seattle. Dat type jasje steeg enorm in prijs dankzij de beroemdheid van Pearl Jam. Het nummer "Corduroy" gaat over valse iconen die de media produceren.
Met het vertrek van Dave Abbruzzese in 1994 verdween ook het lange haar uit de band. Vedder had zijn haar sinds 1993 halflang, kort in 2001 en verscheen in 2002 met een mohawk-kapsel tijdens de opname van "The Ramones" in de "Rock-'n-Roll Hall of Fame". Sinds 2004 heeft Vedder weer halflang haar en is hij meestal ongeschoren.
De leden van Pearl Jam hebben tijdens het bestaan van de band niet de levensstijl gehanteerd zoals dat bijvoorbeeld het geval was bij Guns N'Roses, Nirvana, Alice in Chains en Mudhoney, waarvan de bandleden meer rebelleerden. Zanger Eddie Vedder heeft hierover gezegd: "To some people, a punk ethic would be just getting sloshed before, during and after a show, staying up all night fucking and shooting heroin. But to me it’s more punk to be in control, strong and able to do things with your body that you wouldn’t able to do if you were weak, or weak of spirit".
Gitarist Mike McCready leed begin jaren 90 aan een drugs- en alcoholverslaving. Hij zei hierover: "We had a lot of meetings where they would say, 'Hey Mike, you're getting way too fucked up.' But we're all really good friends and we love each other and I think they actually thought I was going to die, but they never took steps to kick me out of the band, which I can't believe because I fucked up so many times. I was drunk and making an ass out of myself and they were concerned about it...I'd clean up for a little while then I'd fall off the wagon, like addicts do...When everything blew up, everybody kind of lost their minds...I was clean for about a month...well, semi-clean; I can't bullshit about that...but I fell off the wagon after the Kurt Cobain thing. That fucked with everybody really hard. I mean, how do you get to that point of depression where suicide's the only way out?".
Tijdens opnamen voor het album "Binaural" (2000) raakte McCready aan pillen verslaafd in verband met zijn ziekte van Crohn. Hierover zei hij: "I was going through some personal problems. It was my own stuff I was dealing with. That was a tough time. I was out of it. That was due, at the time, I was taking prescription drugs. I got caught up in it, because of my pain". De persoonlijke problemen van McCready komen in het nummer "Inside Job" aan bod, dat op het album "Pearl Jam" (2006) staat. Het is het eerste nummer dat door de gitarist is geschreven.
Eddie Vedder gaf in 1994 aan zelden meer drugs te gebruiken. Ook de fles wijn die Vedder vaak tijdens een optreden vergezelde werd later minder tevoorschijn gehaald.
Prijzen.
Zes nummers van Pearl Jam zijn voor een Grammy Award in de categorie "Best Hard Rock Performance" voorgedragen. "Spin the Black Circle" won de prijs in 1996, waarop Eddie Vedder tijdens de ontvangst ervan zei: "I don't know what this means. I don't think it means anything" (Ik weet niet wat dat inhoudt. Ik denk dat het niks betekent). De genomineerde nummers waren: "Jeremy" (Grammy Awards 1993), "Go" (Grammy Awards 1995), "Do the Evolution" (Grammy Awards 1999) en "Grievance" (Grammy Awards 2001). Het nummer "The Fixer" was genomineerd voor "Best Rock Song" (Grammy Awards 2010). Het nummer "Daughter" was genomineerd voor "Best Rock Vocal Performance by a Duo or Group" (Grammy Awards 1995). In januari 2011 is "The Fixer" wederom een kandidaat om een Grammy te winnen, ditmaal als "Best Rock Song".
Het album "Vs." was genomineerd voor "Best Rock Album" (Grammy Awards 1995) en "Vitalogy" was in dezelfde categorie, en voor "Album of the Year", genomineerd voor de Grammy Awards 1996. "Yield" was tijdens de Grammy Awards 1999 genomineerd voor "Best Recording Package". De videoclip van "Do the Evolution" was voor "Best Music Video" genomineerd voor de Grammy Awards 1999.
Pearl Jam heeft vijf American Music Awards gewonnen en was daarnaast vier keer genomineerd. In 1993 werden de categorieën "Favorite New Heavy Metal/Hard Rock Artist" en "Favorite Pop/Rock New Artist" gewonnen. In 1994 was de band genomineerd voor "Favorite Heavy Metal/Hard Rock Artist" en "Favorite Pop/Rock Band/Duo/Group". In 1995 was de band genomineerd voor "Favorite Heavy Metal/Hard Rock Artist". In 1996 werd de categorie "Favorite Heavy Metal/Hard Rock Artist" gewonnen. In datzelfde jaar werd de categorie "Favorite Alternative Artist" gewonnen, net zoals dat in 1999 gebeurde. In 2006 was Pearl Jam in deze categorie genomineerd.
De videoclip van "Jeremy" werd in 1993 bekroond met vier "MTV Video Music Awards", waaronder "Best Video of the Year". De videoclip van "Alive" was genomineerd voor de 1992 MTV Video Music Awards in de categorie Best Alternative Video.
De lezers van "USA Today" riepen Pearl Jam in 2005 uit tot "The Greatest American Rock Band Ever". "Allmusic" noemt Pearl Jam "de populairste Amerikaanse rock-'n-rollband van de jaren 90". In 2006 werd de band door Esquire gekozen tot "Best Live Act", en beschreven als "the rare superstars who still play as though each show could be their last" (zeldzame supersterren die iedere show spelen alsof het hun laatste kan zijn). In 2009 stelde dit blad een lijst op met "9 Live Shows a Man Should See", met Pearl Jam bovenaan.
Pearl Jam en filmmuziek.
Pearl Jam heeft muzikaal bijgedragen aan meerdere films. Voor de soundtrack van de in 1992 uitgebrachte film "Singles" schreef de band de nummers "Breath" en "State of Love and Trust". Voor de in 1993 uitgebrachte film "Judgment Night" nam de band het nummer "Real Thing" op samen met Cypress Hill. Voor de in 1995 uitgebrachte film "The Basketball Diaries" werd het nummer "Catholic Boy" samen met Jim Carroll opgenomen. Het nummer "Hard to Imagine" staat op de soundtrack voor de in 1998 uitgebrachte film "Chicago Cab", hoewel het nummer al in 1993 was opgenomen. Het voor de film "Big Fish" uit 2003 geschreven nummer "Man of the Hour" werd genomineerd voor een Golden Globe Award. In de film "Love Reign o'er Me" uit 2007 van Mike Binder wordt het titelnummer van Pearl Jam als outtro bij de credits gebruikt. Dit nummer is een cover door Pearl Jam van het gelijknamige nummer van The Who van het dubbelalbum "Quadraphenia".
De eerste keer dat Vedder zonder Pearl Jam aan een film bijdroeg was voor het in 1995 uitgebrachte "Dead Man Walking". Dit betreft twee nummers samen met Nusrat Fateh Ali Khan: "Face of Love" en "Long Road". Voor de in 2001 uitgebrachte film "I Am Sam" nam Vedder een cover op van het Beatles-nummer "You've Got to Hide Your Love Away". De soundtrack van de surffilm "A Brokedown Melody" uit 2004 bevat het nummer "Goodbye" van Eddie Vedder. De zanger nam het nummer "Release" opnieuw op voor de film "Out of the Furnace". Het nummer is te horen tijdens de openingsscène en aftiteling.
In 2007 heeft Eddie Vedder de volledige soundtrack voor de film "Into the Wild" verzorgd. Het album debuteerde op nummer 11 in de U.S. Billboard 200 album chart. Het nummer "Guaranteed" won een Golden Globe Award in 2008 in de categorie 'Best Original Song - Motion Picture'. Tijdens de Grammy Awards van 2008 werd het nummer genomineerd voor 'Best Song Written for a Motion Picture, Television or Other Visual Media'. Het nummer "Hard Sun" bereikte nummer 13 in de Modern Rock hitlijst. Beide werden voorzien van een videoclip. Het nummer "Rise" werd tijdens de Grammy Awards van 2009 genomineerd voor 'Best Rock Vocal Performance, Solo'. Vedder zelf was tijdens de Golden Globe Awards van 2008 genomineerd voor zijn bijdrages aan de filmmuziek. In april en augustus 2008 speelde Vedder onder meer nummers van de soundtrack tijdens zijn solotournees.
De documentaire "Body of War" uit 2007 bevat het nummer "No More" van Eddie Vedder en Ben Harper. Daarnaast staat de Pearl Jam-cover van Bob Dylans "Masters of War" op de soundtrack. Ook de uit 2007 stammende film "I'm Not There" bevat het nummer "All Along the Watchtower" (een cover van Bob Dylan) van Eddie Vedder, dit keer samen met de 'supergroep' The Million Dollar Bashers.
Discografie.
Dvd's.
Onderstaande dvd's zijn officiële uitgaven:

</doc>
<doc id="31390" url="https://nl.wikipedia.org/wiki?curid=31390" title="Soundgarden">
Soundgarden

Soundgarden is een voormalige Amerikaanse rockband uit Seattle die in 1984 werd opgericht door zanger en drummer Chris Cornell, gitarist Kim Thayil en bassist Hiro Yamamoto. Matt Cameron werd de bands vaste drummer in 1986 en bassist Ben Shepherd werd in 1990 de definitieve vervanger van Yamamoto. Op 18 mei 2017 werd bekend dat zanger Chris Cornell op 52-jarige leeftijd in Detroit is overleden. Persbureau AP meldde dat het management het overlijden 'plotseling en onverwacht' heeft genoemd.
Soundgarden was een van de oorspronkelijke bands die 'grunge' creëerden, een vorm van alternatieve rock die ontstaan is in Seattle. Hoewel de band jaren eerder begon en vergeleken met hun tijdgenoten meer gelijkenissen heeft met bands als Black Sabbath en Led Zeppelin, wordt de band beschouwd als een van de grote vier grungebands van de jaren negentig, samen met Alice in Chains, Nirvana en Pearl Jam. Soundgarden was een van de vele grungebands die onder contract stonden bij het indie-label Sub Pop en was de eerste grungeband die tekende bij een grote platenmaatschappij (A&amp;M Records in 1988). De band werd echter pas commercieel succesvol nadat grunge aan het begin van de jaren negentig populair werd gemaakt door met name Nirvana en Pearl Jam.
Soundgardens grootste succes was het album "Superunknown" uit 1994, waarvan de singles "Black Hole Sun" en "Spoonman" beiden bekroond werden met een Grammy Award. In 1997 ging de groep uit elkaar vanwege artistieke meningsverschillen. De bandleden hielden zich enkele jaren met andere projecten bezig tot zij herenigden in 2010. Twee jaar later werd de reünie bezegeld met het uitbrengen van "King Animal", de bands zesde studioalbum.
Wereldwijd heeft Soundgarden meer dan twintig miljoen platen verkocht, waarvan zo'n acht miljoen in de Verenigde Staten.
Geschiedenis.
Oprichting en eerste platen (1984-1988).
Soundgardens roots liggen in een coverband genaamd de Shemps. Begin jaren tachtig traden bassist Hiro Yamamoto en zanger en drummer Chris Cornell met deze band op in Seattle en omstreken. Nadat Yamamoto de Shemps verliet sloot gitarist Kim Thayil zich als vervanger bij de band aan. Thayil was vanuit Park Forest naar Seattle verhuisd met Yamamoto en Bruce Pavitt, die later het indie-label Sub Pop zou oprichten. Cornell en Yamamoto waren kamergenoten toen de Shemps in 1984 uit elkaar gingen. Met het plan om een eigen band op te richten, kozen ze na enkele jamsessies met verschillende gitaristen voor Thayil als leadgitarist.
Soundgarden werd in 1984 opgericht door Cornell (zang en drums), Yamamoto (basgitaar) en Thayil (gitaar). De band vernoemde zich naar een kunstwerk in het Magnuson Park in Seattle getiteld "A Sound Garden". Cornell was aanvankelijk zowel zanger als drummer, maar in 1985 sloot drummer Scott Sundquist zich aan bij de band, zodat Cornell zich volledig op de zang kon focussen. De band deed een jaar lang verschillende optredens in deze formatie. Hun eerste opnames waren drie nummers die verschenen op een compilatiealbum voor C/Z Records getiteld "Deep Six" (1986), waarop ook Green River, Skin Yard, Malfunkshun, The U-Men en de Melvins te horen zijn. In 1986 verliet Sundquist de band om meer tijd met zijn familie door te kunnen brengen en werd vervangen door Matt Cameron, de drummer van Skin Yard.
Diskjockey Jonathan Poneman van radiozender KCMU was na een optreden zodanig onder de indruk van de band dat hij Soundgarden financieel wilde ondersteunen. Thayil bracht hem in contact met Bruce Pavitt, waarna Poneman 20.000 dollar doneerde aan Pavitts beginnend label Sub Pop, zodat Soundgarden hierop hun eerste single "Hunted Down" kon uitbrengen in 1987.
Soundgarden tekende een platencontract met Sub Pop en bracht de ep's "Screaming Life" (1987) en "Fopp" (1988) uit op het label. Een compilatie van beide kwam uit als "Screaming Life/Fopp" in 1990.
Debuutalbum, contract bij A&amp;M en botsing met achterban (1988-1990).
Hoewel Soundgarden de interesse had gewekt van grote platenmaatschappijen tekende de band in 1988 bij het kleine SST Records om op 31 oktober 1988 hun debuutalbum "Ultramega OK" uit te brengen. Het album is, volgens Steve Huey van Allmusic, een duistere plaat waarop Soundgarden hun 'Stooges/MC5-meets-Black Sabbath/Led Zeppelin-sound' demonstreert. De bands eerste videoclip "Flower" kende geregelde airplay op de Amerikaanse MTV. Ter ondersteuning van het album toerde de band door de VS in de lente van 1989 en stak het in mei van dat jaar voor het eerst de Atlantische Oceaan over voor een tournee in Europa. Soundgarden ontving een Grammy-nominatie voor "Ultramega OK" in 1990.
Na afloop van de tournee voor "Ultramega OK" tekende Soundgarden bij A&amp;M Records, waardoor de band in botsing kwam met hun fans. Kim Thayil zei hierover: "In het begin lag onze achterban binnen de punkrock-scene. Zij keerden ons de rug toe omdat ze vonden dat we onze punk-waarden verloochenden door te tekenen bij A&amp;M en te gaan toeren met Guns N' Roses. Er heersten bepaalde gewoontes en sociale waarden en men vond dat wij niet meer tot hun subcultuur behoorden." Soundgarden begon in december 1988 te werken aan hun eerste album bij A&amp;M. Door interne strubbelingen kwam er binnen de band een kentering in de manier van nummers schrijven. Volgens Chris Cornell had Hiro Yamamoto zichzelf sociaal buitengesloten voor de rest van de band en liep het muzikale proces niet bepaald gestroomlijnd, waardoor Cornell zelf de meeste nummers schreef. Op 5 september 1989 kwam Soundgardens tweede album "Louder Than Love" uit, waarop de band "een stortvloed laat horen van trage, geslepen en ontstemde Led Zeppelin-/Black Sabbath-riffs vermengd met de jengelende zang van Cornell".
Een maand voor aanvang van de tournee voor "Louder Than Love" verliet Yamamoto de band om zijn opleiding weer op te pakken. Zijn plek werd ingenomen door Jason Everman, voormalig gitarist van Nirvana. De band toerde tussen december 1989 en maart 1990 door Noord-Amerika met Voivod en Faith No More. Ook Europa werd door de band aangedaan. Aan de participatie van Everman kwam direct na afloop van de tournee een einde, midden 1990. "Jason bleek gewoon niet goed uit te pakken," aldus Kim Thayil. "Louder Than Love" bracht de ep "Loudest Love" en de video "Louder Than Live" voort, beiden uit 1990.
Permanente formatie en groeiende populariteit (1991-1993).
Bassist Ben Shepherd werd de vervanger van Jason Everman en in de nieuwe formatie maakte Soundgarden in 1991 hun derde album. Chris Cornell omschreef Shepherds werkwijze tijdens de opnames als "fris en creatief" en alle bandleden zeiden dat zijn muzikale kennis en capaciteiten als songwriter de band herdefinieerde. Het resultaat, "Badmotorfinger", kwam uit op 8 oktober 1991. Het album bestaat uit "zware, uitdagende hardrock en staat bol van beredeneerde sentimenten en complex samenspel". Hoewel "Badmotorfinger" overschaduwd werd door het onverwachte succes van Nirvana's "Nevermind", groeide Soundgardens bekendheid met dank aan de door "Nevermind" getrokken aandacht op de grunge-scene van Seattle. "Badmotorfinger" werd genomineerd voor een Grammy Award voor 'Best Metal Performance' in 1992 en werd Soundgardens eerste platina-album.
In navolging van "Badmotorfinger" begon de band eind 1991 door Noord-Amerika te toeren met Guns N' Roses. Soundgarden was door Guns N' Roses persoonlijk geselecteerd als openingsband. In februari 1992 diende de band als openingsact voor Skid Row. Hierna werd een maand als hoofdact in Europa getoerd met Monster Magnet en Swervedriver. In mei sloot Soundgarden zich wederom aan bij Guns N' Roses om samen met Faith No More het voorprogramma voor hun Europese tournee te verzorgen. Over hun tijd als opener voor Guns N' Roses zei Cornell: "Het was niet bepaald leuk om iedere dag maar 35 minuten op te mogen voor 40.000 mensen. De meesten kenden onze nummers niet eens en gaven er ook niks om. Het was een bizar gebeuren." Eenmaal terug uit Europa stond Soundgarden in juli '92 op Lollapalooza, evenals onder meer de Red Hot Chili Peppers, Pearl Jam en Ministry. Naar aanleiding van het optreden op Lollapalooza werd de ep "Satanoscillatemymetallicsonatas" uitgebracht. Later werd de video "Motorvision" uitgebracht in 1992. De band maakte haar opwachting in de 'grungefilm' "Singles" (1992) met het nummer "Birth Ritual", dat net als Cornells solo-nummer "Seasons" op de soundtrack van die film verscheen.
Doorbraak-album en mainstream-succes (1994-1995).
Na afloop van de tournee voor "Badmotorfinger" begon Soundgarden te werken aan hun vierde album. Volgens Chris Cornell gaven de bandleden elkaar meer vrijheid tijdens de opnames dan bij voorgaande albums. Kim Thayil liet optekenen dat de band vergeleken met eerdere platen veel meer tijd stak in de daadwerkelijke opnames. "Superunknown" kwam uit op 8 maart 1994. Het album betekende de doorbraak van de band, aangejaagd door de singles "Spoonman", "The Day I Tried to Live", "Black Hole Sun", "My Wave", en "Fell on Black Days". De nummers op "Superunknown" bezaten dezelfde creativiteit en intensiteit als de bands eerdere werken, terwijl de band tegelijkertijd hun nieuw ontwikkelde stijl introduceerde. Tekstmatig was het album nogal duister en mysterieus. Het album behandelt volgens velen thema's als drugsmisbruik, zelfmoord en depressiviteit. Volgens J.D. Considine van "Rolling Stone" vertoont Soundgarden op "Superunknown" "meer draagwijdte dan menig band in een hele carrière" en "biedt het een meer schrijnende uitbeelding van eenzaamheid en wanhoop dan heel "In Utero"". De videoclip van "Black Hole Sun" was een hit op MTV en won de MTV Video Music Award voor 'Best Metal/Hard Rock Video' in 1994. De band ontving in 1995 zowel een Grammy Award voor "Black Hole Sun" als voor "Spoonman". "Superunknown" werd tevens genomineerd voor de Grammy voor het beste rockalbum. Het album werd vijfmaal platina in de VS en is nog altijd Soundgardens meest succesvolle album.
De bands tournee begon in januari '94 in Oceanië en Japan, om in maart door te gaan in Europa en in mei door de VS te toeren. Eind 1994 stelden doktoren vast dat Cornell zijn stembanden ernstig geforceerd had, waardoor Soundgarden meerdere optredens moest afgelasten. Cornell: "Volgens mij hadden we het te bont gemaakt! We traden vijf, zes avonden per week op en dat heeft mijn stem nogal te verduren gehad. Richting het eind van de Amerikaanse tournee had ik het gevoel dat ik nog wel kon zingen, maar daarmee gaf ik de band niet echt een eerlijke kans. Je koopt geen kaartje om een of andere kerel twee uur lang te zien kwaken. Dat lijkt nogal op afzetterij." De band zou de afgelaste optredens in 1995 alsnog spelen. "Superunknown" bracht de ep "Songs from the Superunknown" en de cd-rom "Alive in the Superunknown" voort, beiden uit 1995.
Interne conflicten en uiteenvallen van de band (1996-1997).
In navolging van de wereldtournee voor "Superunknown" begon de band te werken aan wat hun laatste album zou zijn. De band had besloten de productie zelf in handen te nemen. Naar verluidt ontstonden er tijdens de opnames spanningen tussen de bandleden, waarbij met name Kim Thayil en Chris Cornell gesteggeld zouden hebben over Cornells verlangen om afstand te nemen van de zware gitaarriffs waar de band bekend om stond. De bands vijfde album "Down on the Upside" kwam uit op 21 mei 1996. Het album was grotendeels minder heavy dan de bands eerdere albums en kenmerkte de afstand die Soundgarden nam van haar grunge-roots. Soundgarden verklaarde toentertijd dat het wou experimenten met een andere sound, door onder andere het gebruik van meer akoestische instrumenten. De algemene stemming op het album is minder grauw dan op voorgaande albums, met enkele nummers die volgens Cornell "zelfbevestigend" zijn. Van het album verschenen meerdere singles, waaronder "Pretty Noose", "Burden in My Hand", en "Blow Up the Outside World." "Pretty Noose" werd in 1997 genomineerd voor de Grammy Award voor 'Best Hard Rock Performance'. Ondanks gunstige recensies wist het album de verkoopcijfers van "Superunknown" niet te evenaren.
De band stond in 1996 op Lollapalooza om hierna te beginnen aan een wereldtournee, waarbij de reeds bestaande spanningen tussen de bandleden verergerden. Op de vraag of de band een hekel heeft aan toeren antwoordde Cornell: "We genieten er echt van, totdat het op een zeker moment vervelend wordt, doordat het iteratief wordt. Je hebt het gevoel dat fans betalen en van je verwachten dat je je nummers speelt alsof het de eerste keer is. Dat is het moment waarop we een hekel aan toeren krijgen." De frustraties kwamen tot een kookpunt tijdens het laatste concert van de tournee, op 9 februari 1997 in Honolulu, toen Ben Shepherd na problemen met zijn basgitaar het instrument door de lucht smeet en van het podium afrende. Op 9 april 1997 maakten de bandleden bekend dat ze uit elkaar gingen. Hierover zei Thayil: "Gezien de algemene stemming van iedereen het afgelopen halfjaar was het vrij duidelijk dat er enige ontevredenheid was." Matt Cameron zei later dat Soundgarden was "opgegeten door de muziekindustrie". Het laatste wat Soundgarden uitbracht was het "greatest hits"-album "A-Sides" op 4 november 1997.
Na de splitsing (1998-2009).
Chris Cornell bracht in september 1999 een soloalbum uit getiteld "Euphoria Morning". In 2001 vormde hij met ex-leden van Rage Against the Machine de supergroep Audioslave, waarmee hij drie albums maakte: "Audioslave" (2002), "Out of Exile" (2005) en "Revelations" (2006). Begin 2007 verliet Cornell Audioslave waarmee een einde kwam aan die band. Zijn tweede soloalbum "Carry On" kwam uit in juni 2007 en zijn derde album "Scream" kwam uit in maart 2009.
Kim Thayil werkte samen met ex-Dead Kennedy's-zanger Jello Biafra, voormalig Nirvana-bassist Krist Novoselic en drummer Gina Mainwal voor een eenmalige show; ze traden op als No WTO Combo tijdens de protesten rond de WTO-ministerstop in Seattle op 1 december 1999. Later leverde Thayil enkele gitaartracks aan het album "999 Levels of Undo" van Steve Fisk en aan "Probot" (2004), een project van Dave Grohl. In 2006 droeg Thayil bij aan het album "Altar", de samenwerking tussen de bands Sunn O))) en Boris.
Matt Cameron ging zich aanvankelijk bezighouden met zijn band Wellwater Conspiracy, waaraan ook Ben Shepherd en Kim Thayil bijdrages leverden. Tevens werkte hij samen met de Smashing Pumpkins op hun album "Adore" uit 1998. Datzelfde jaar sloot hij zich aan bij de tournee van Pearl Jam om uiteindelijk de vaste drummer van die band te worden. Met Pearl Jam maakte hij vijf albums: "Binaural" (2000), "Riot Act" (2002), "Pearl Jam" (2006), "Backspacer" (2009) en "Lightning Bolt" (2016).
Ben Shepherd was zanger van Wellwater Conspiracy op hun debuutalbum "Declaration of Conformity" uit 1997, maar stapte in 1998 uit die band. Hij toerde met Mark Lanegan en fungeerde als bassist op twee van Lanegans albums: "I'll Take Care of You" (1999) en "Field Songs" (2001). Shepherd en Cameron hielpen Tony Iommi bij het maken van zijn album "IOMMI" (2000). Ook speelden Shepherd en Cameron in hun Soundgarden-tijd al samen in de band Hater, dat in 2005 hun tweede album getiteld "The 2nd" uitbracht.
Op 6 oktober 2009 waren alle leden van Soundgarden aanwezig op de derde avond van vier optredens van Pearl Jam in het Gibson Amphitheatre in Universal City. Tijdens de toegift speelden de leden voor het eerst sinds oktober 2003 weer in de formatie van Temple of the Dog. Na dit optreden, waarbij Chris Cornell samen met Eddie Vedder "Hunger Strike" zong, kwamen op internet de geruchten op gang dat Soundgarden weer bij elkaar zou komen.
Reünie en uitvloeisels (2010 en later).
Op 1 januari 2010 kondigde Chris Cornell via zijn Twitter-pagina aan dat een reünie van Soundgarden zou gaan plaatsvinden. Al gauw na dit bericht werd een officiële Soundgarden-website gelanceerd.
Op 5 april 2010 werd bevestigd dat de band op 8 augustus 2010 op het Lollapalooza-festival in Chicago zal staan.
Op 16 april 2010 trad de band voor het eerst sinds 1997 weer op. Onder de naam 'Nudedragons', een anagram van Soundgarden, speelde de band in Seattle een anderhalf uur lange setlist. Tickets voor het optreden waren binnen vijftien minuten uitverkocht.
Soundgardens nieuwste compilatiealbum "Telephantasm" kwam uit op 28 september 2010 en werd bijgeleverd met de game "". Het is voor het eerst dat een muziekalbum verkocht wordt in combinatie met een videogame. Het album werd vanaf 5 oktober apart verkrijgbaar in de winkel. Op het album en in de game verscheen het nooit eerder uitgebrachte "Black Rain", een nummer dat stamt uit de opname-periode van "Badmotorfinger" en nu de bands eerste single in dertien jaar is. Doordat "Telephantasm" samen met de "Guitar Hero"-game verkocht werd, ging het album op de eerste verkoopdag al meer dan een miljoen keer over de toonbanken en bereikte dus ook de platina-status. Een jaar later bracht de groep een livealbum uit met de titel "Live on I-5".
In november 2012 kwam "King Animal" uit; het eerste studioalbum dat Soundgarden produceerde sinds ze uit elkaar vielen in 1997. Van het album verschenen drie singles: "Been Away to Long", "By Crooked Steps" en "Halfway There".
Stijl en invloeden.
Soundgarden was een pionier van het grunge-genre, dat elementen van punkrock en heavy metal vermengde tot een zompige, troebele sound. Hun sound tijdens de beginjaren van de grunge-scene in Seattle wordt omschreven als "knoestig neo-ledzeppelinisme". De invloeden van Led Zeppelin waren overduidelijk. Soundgarden was volgens "Q Magazine" "in de ban van jaren zeventig-rock, maar stond minachtend tegenover het alom aanwezige seksisme en machogedrag binnen het genre". Volgens Sub Pop had de band "een hunk-achtige leadzanger en fuseerde het Led Zeppelin met de Butthole Surfers". De Butthole Surfers' mix van punk, heavy metal en noiserock was van grote invloed op Soundgardens eerste werken. Soundgarden was evenals de andere eerste grungebands beïnvloed door Britse postpunkbands als Gang of Four en Bauhaus. Soundgarden verbreedde haar muzikale horizon met hun latere werken. Op "Superunknown" uit 1994 liet de band meer pop en psychedelische invloeden toe in hun muziek. Als bandlid van Soundgarden werd Chris Cornell bekend om zijn enorm stembereik en zijn duistere, existentialistische songteksten.
Nalatenschap.
Soundgarden was een van de eerste bands van de muziek-scene van Seattle in de jaren tachtig en wordt beschouwd als een van de grondleggers van het genre grunge. De ontwikkeling van het onafhankelijke platenlabel Sub Pop is nauw verwant aan Soundgarden, gezien Sub Pops mede-oprichter Jonathan Poneman Soundgardens eerste uitgaves financierde en de successen van de band leidden tot de groei van Sub Pop tot volwaardig platenlabel. Nirvana-frontman Kurt Cobain was een fan van Soundgardens vroege werken en men zegt dat Soundgardens betrokkenheid bij Sub Pop voor Cobain een reden was om met Nirvana te tekenen bij het label. Soundgarden was de eerste grungeband die tekende bij een groot label toen de band een contract sloot met A&amp;M Records in 1989. Desondanks boekte Soundgarden geen aanvankelijke successen en wist de band enkel door telkens nieuwe albums uit te brengen hogere verkoopcijfers te realiseren en een breder publiek aan te spreken.
Over Soundgardens nalatenschap zei Chris Cornell in 2007:"Ik vind [...] dat Soundgarden de beste platen maakte in de scene. Ik vind dat wij het meest gewaagd en experimenteel waren en het genre het meest verrijkten en daar ben ik echt heel trots op. En dat is denk ik waarom ik enige angst heb voor een mogelijke reünie. Ik weet niet wat het zou betekenen. Ik heb denk ik gewoon een bepaald beeld van hoe we waren en ik had waarschijnlijk een boel angsten tijdens de Soundgarden-periode. Dat hadden we allemaal, want het was een verantwoordelijkheid en het was een belangrijke band, die we niet wilden verknallen. En dat is ons gelukt, wat ik een geweldige prestatie vind."
Soundgarden is geprezen voor hun technische muzikale capaciteiten en de verrijking van hun sound in de loop van hun bestaan. "Heavy maar hemels, krachtig maar altijd beheerst; Soundgardens muziek was een schets van tegenstellingen", zei Henry Wilson van "Hit Parader". Volgens Wilson is de bands muziek "een geniaal overzicht van technisch vermogen, dat getemperd werd door oprechte emoties". Soundgarden is een van de bands die het ontstaan van alternatieve metal wordt toegedicht. Volgens Stephen Thomas Erlewine van Allmusic "gaf Soundgarden heavy metal een plek binnen de alternatieve rock". Ben Ratliff van "Rolling Stone" omschreef Soundgarden als "stamvaders van de stonerrock" in de jaren negentig. De band beïnvloedde een groot aantal bands, variërend van The Dillinger Escape Plan tot Evanescence.

</doc>
<doc id="31391" url="https://nl.wikipedia.org/wiki?curid=31391" title="Zenitlijn">
Zenitlijn



</doc>
<doc id="31392" url="https://nl.wikipedia.org/wiki?curid=31392" title="Chris Cornell">
Chris Cornell

Christopher John (Chris) Cornell (geboortenaam Boyle; Seattle, 20 juli 1964 – Detroit, 18 mei 2017) was een Amerikaans rockmusicus. Hij was de leadzanger van de rockband Soundgarden en frontman van Audioslave. Als soloartiest heeft Cornell vier studioalbums uitgebracht. Ook was hij de initiator achter Temple of the Dog, een eerbetoon aan zijn overleden vriend en collega-zanger Andrew Wood.
Cornells zangstijl werd gekenmerkt door zijn stembereik van vier octaven en het gebruik van de zangtechniek 'belten'. Lezers van het Amerikaanse muziektijdschrift "Guitar World" riepen hem uit tot de grootste rockzanger ooit en hij werd gerangschikt als vierde in de lijst "Heavy Metal's All-Time Top 100 Vocalists" van "Hit Parader" en negende in de verkiezing voor beste leadzanger aller tijden van "Rolling Stone".
Biografie.
Jeugdjaren.
Cornell groeide op in zijn geboortestad Seattle in een gezin van zes kinderen; hij heeft twee oudere broers en drie jongere zussen. Zijn ouders zijn Ed Boyle (een apotheker van Ierse afkomst) en Karen Cornell (een accountant met een Joodse achtergrond).
Op zevenjarige leeftijd ging Cornell op pianoles en begon hij te luisteren naar platen van Lynyrd Skynyrd, de Beatles en Alice Cooper. Al gauw stopte hij met pianoles en ging hij drummen. Tussen zijn negende en elfde levensjaar heeft Cornell een periode gekend waarin hij leed aan een ernstige depressie. Hij kwam amper buitenshuis en luisterde continu naar Beatles-platen in de kelder van zijn huis. Cornell was als tiener een eenling, maar leerde dankzij de muziek om te gaan met zijn verlegenheid richting andere mensen. Zijn vader en moeder scheidden toen Cornell veertien jaar was. Alle kinderen namen de achternaam van hun moeder aan, zo ook Chris. Toen Cornell op vijftienjarige leeftijd voortijdig van "highschool" af moest ging hij werken als kelner en werkte zich op tot sous-chef.
Cornell begon met zingen in zijn eerste band die The Jones Street Band heette. Ze speelden covers van bands als Rush, AC/DC, de Sex Pistols en de Ramones. In 1982 sloot Cornell zich aanvankelijk als drummer aan bij de Shemps, waar Hiro Yamamoto basgitaar speelde. Nadat de Shemps zonder zanger kwamen te zitten ging Cornell die rol invullen. De bands repertoire bestond uit nummers van The Doors, Jimi Hendrix, Otis Redding en Buddy Holly. Cornell was inmiddels het huis uit en werd een kamergenoot van Yamamoto. Toen Yamamoto uit de Shemps stapte werd hij vervangen door Kim Thayil. In 1984, toen de Shemps opgeheven waren, waren Cornell en Yamamoto op zoek naar een gitarist om hun eigen band te kunnen vormen. (Cornell: "Ik was een drummer en hij was een bassist. Het was dus een soort wetmatigheid dat we een band moesten oprichten.") Uiteindelijk kwamen ze uit bij Thayil en noemden ze hun band Soundgarden.
1984-1997: Soundgarden.
Toen Soundgarden werd opgericht in 1984 vervulde Cornell in eerste instantie de rollen van zanger en drummer. Om Cornell zich te laten focussen op de zang, werd al gauw een nieuwe drummer bij de band gehaald. Kortstondig werd dit ingevuld door Scott Sundquist, die na een jaar permanent vervangen werd door Matt Cameron. Vanaf het ontstaan van Soundgarden nam Cornell zanglessen en breidde hij zijn muzikale vaardigheden uit door zichzelf gitaar en basgitaar te leren spelen.
Soundgarden groeide uit tot een van de grondleggers van grunge, een subgenre van alternatieve rock afkomstig uit Seattle. Evenals de Melvins was Soundgarden een van de eerste bands die punkrock wisten te combineren met heavy metal à la Black Sabbath. Na eerst enkele platen (waaronder hun debuutalbum "Ultramega OK" uit 1988) op de indie-platenlabels Sub Pop en SST Records te hebben uitgebracht, werd Soundgarden de eerste grungeband die tekende bij een groot label; hun tweede album "Louder Than Love" werd in 1989 uitgebracht door A&amp;M. Nadat de bands Nirvana en Pearl Jam grunge populair maakten bij het grote publiek werd ook Soundgarden bekend bij het mainstream-publiek en werd hun album "Badmotorfinger" uit 1991 "multi platinum". De band brak internationaal door met "Superunknown" (1994), dat de twee Grammy-winnende singles "Black Hole Sun" en "Spoonman" bevatte en uiteindelijk de bands grootste succes zou zijn. Soundgardens laatste album was "Down on the Upside" uit 1996, een album waarop de band afweek van hun grunge-stijl en experimenteerde met een andere sound. Wereldwijd verkocht de band meer dan twintig miljoen albums. Met ieder album dat Soundgarden maakte kwam de groei van Cornells vocale capaciteiten tot uiting en ontwikkelde hij zijn stem tot een van de beste in de hedendaagse rockmuziek. Vanwege muzikale meningsverschillen ging Soundgarden in april 1997 uit elkaar.
1998-2000: solocarrière.
Na het uitelkaargaan van Soundgarden begon Cornell in 1998 met Natasha Shneider en Alain Johannes van de band Eleven te werken aan een soloalbum. Het album heette "Euphoria Morning" en kwam uit op 21 september 1999. Hoewel het album door critici zeer goed ontvangen werd, staken de verkoopcijfers, met 343.000 verkochte exemplaren in de VS, schril af bij die van Cornells albums met Soundgarden. Op "Euphoria Morning" bewandelde Cornell een heel ander pad dan dat hij met Soundgarden deed en lag de nadruk vooral op zijn teksten en zangcapaciteiten. Het album ontving een Grammy-nominatie in de categorie 'Best Male Rock Performance', evenals de single "Can't Change Me" die meedong voor 'Best Male Rock Vocal Performance'. Het nummer "Wave Goodbye" nam hij op als eerbetoon aan zijn toen onlangs overleden vriend en collega-muzikant Jeff Buckley. Van het nummer "Mission" werd een remix gemaakt genaamd "Mission 2000", die gebruikt werd voor de soundtrack van de film "".
Kort na het uitkomen van het album begon Cornell met zijn eerste solo-tournee, waarin hij nummers uit alle periodes van zijn artiestenbestaan ten gehore bracht.
2001-2007: Audioslave.
Nadat Zack de la Rocha in 2000 afscheid nam van Rage Against the Machine, waren de resterende bandleden op zoek naar een nieuwe frontman. Hun producent Rick Rubin stelde voor om eens te jammen met Chris Cornell. Hoewel Cornell bezig was aan een tweede soloalbum ging hij in op het aanbod van Tim Commerford, Tom Morello en Brad Wilk. Al snel bleek de klik er te zijn tussen het viertal en besloten ze Audioslave te vormen. (Cornell: "Binnen tien minuten, waarin we gewoon wat dingen verzonnen en speelden, klonk het fantastisch. We klonken als een band die al heel lang samen was.")
De band bracht in november 2002 haar debuutalbum "Audioslave" uit. Ondanks matige recensies, werd het album meer dan drie miljoen keer verkocht. Tijdens de opnames van het album zat Cornell in een persoonlijke crisis, waarin hij twee maanden in een ontwenningskliniek doorbracht, scheidde van zijn eerste vrouw Susan Silver en zijn vriend Layne Staley verloor.
Audioslaves tweede album "Out of Exile" kwam uit in mei 2005 en werd ook platina. Cornell zei nog nooit eerder zoveel persoonlijke nummers te hebben geschreven voor een album als op "Out of Exile", wat te maken had met de positieve wending die zijn leven in die periode gekregen heeft. In mei 2006 werd Audioslave de eerste Amerikaanse band die speelde op Cuba. Datzelfde jaar kwam de bands laatste album "Revelations" uit. Het album kreeg gemengde recensies en ook de verkoopcijfers vielen tegen. Een mogelijke oorzaak hiervan was dat een aanvullende tournee voor het album werd uitgesteld, omdat Cornell zich wou focussen op zijn tweede soloalbum en ook gitarist Tom Morello bezig was met een solodebuut. Ook lagen er plannen op tafel voor een reünie van Rage Against the Machine. Op 15 februari 2007 bracht Cornell het statement naar buiten dat hij uit Audioslave stapte wegens 'onoverkomelijke persoonlijke conflicten en muzikale meningsverschillen'. Gezien de andere bandleden weer met Zack de la Rocha gingen spelen als Rage Against the Machine, betekende dit het einde van Audioslave.
2007-2017: rentree als soloartiest.
Cornell schreef in 2006 het nummer "You Know My Name" als soundtrack voor de James Bondfilm "Casino Royale" en werd hiermee de eerste Amerikaanse zanger die de titelsong van een Bondfilm verzorgde. Het nummer was de eerste opname voor zijn tweede soloalbum "Carry On" uit 2007. Het album kreeg gemengde beoordelingen van recensenten en werd wereldwijd zo'n 300.000 keer verkocht. Behalve "You Know My Name" staat er ook een cover van Michael Jacksons "Billie Jean" op het album.
In 2007 toerde Cornell met Aerosmith in hun Britse tournee en in 2008 met Linkin Parks Projekt Revolution-tour.
Cornell werkte met producent Timbaland aan zijn derde soloalbum "Scream", dat uitkwam op 10 maart 2009. De gitaarrock-stijl waar hij bekend om is ruilde Cornell op dit album in voor elementen uit elektronica en r&amp;b. Critici reageerden matig tot negatief op het album en ook commercieel viel het album tegen. "Part of Me" was de eerst uitgegeven Europese single van het album.
In augustus 2011 bracht Cornell de single "The Keeper" uit. Hij schreef dit nummer voor de speelfilm "Machine Gun Preacher" (2011). Drie maanden later verscheen het livealbum "Songbook" met uitvoeringen van nummers uit verschillende periodes van Cornells carrière alsmede een cover van "Thank You" van Led Zeppelin en "Imagine" van John Lennon. Het album vloeide voort uit akoestische soloshows die Cornell speelde tussen 2009 en 2013.
Op 18 september 2015 bracht Cornell "Higher Truth" uit, zijn vierde studioalbum als soloartiest. Dit album was matig tot goed ontvangen.
2010-2017: reünie Soundgarden.
Op 1 januari 2010 verklaarde Cornell via zijn Twitter-account dat Soundgarden weer bij elkaar zou komen. Hierna werd al gauw een officiële Soundgarden-website gelanceerd.
Op 5 april 2010 werd bevestigd dat de band op 8 augustus 2010 op het Lollapalooza-festival in Chicago zou staan.
Op 16 april 2010 trad de band voor het eerst sinds 1997 weer op. Onder de naam 'Nudedragons', een anagram van Soundgarden, speelde de band in Seattle een anderhalf uur lange setlist. Tickets voor het optreden waren binnen vijftien minuten uitverkocht.
Soundgarden bracht op 28 september 2010 het compilatiealbum "Telephantasm" uit, dat werd bijgeleverd met de game "". Op de eerste verkoopdag ging het album al meer dan een miljoen keer over de toonbanken en bereikte het de platina-status.
In november 2012 bracht Soundgarden "King Animal" uit, hun eerste studioalbum sinds 1996.
Nevenprojecten.
Temple of the Dog.
Toen Cornell in Soundgarden zat, heeft hij een album opgenomen met toekomstig leden van Pearl Jam. De band heette Temple of the Dog en was een eerbetoon aan Mother Love Bone-zanger Andrew Wood, een vriend van Cornell die op 19 maart 1990 was overleden aan een overdosis heroïne. Vlak na diens dood schreef Cornell de nummers "Say Hello 2 Heaven" en "Reach Down" voor Wood. Uiteindelijk benaderde hij Woods voormalig bandgenoten Stone Gossard en Jeff Ament om een album op te nemen als eerbetoon aan Wood. De line-up bestond uit Stone Gossard, Jeff Ament, Mike McCready, Matt Cameron, Eddie Vedder en Chris Cornell. Later zou uit deze formatie de band Pearl Jam ontstaan. Het gelijknamige album kwam uit in april 1991 en bereikte de platina-status, hoewel dat pas gebeurde na de doorbraak van Pearl Jam in 1992.
Samenwerkingsvormen.
Tussen 1986 en 1987 maakte Cornell deel uit van de satirische western swing-band Center for Disease Control Boys. Hij was producent en achtergrondzanger op het album "Uncle Anesthesia" (1991) van de Screaming Trees. Als onderdeel van Alice Mudgarden droeg hij bij aan het nummer "Right Turn" dat verscheen op het Alice in Chains-album "Sap" uit 1992. Ook zong hij op de door hemzelf geschreven nummers "Stolen Prayer" en "Unholy War" van Alice Cooper van zijn album "The Last Temptation" uit 1994. Onder de naam M.A.C.C. nam hij met Mike McCready, Jeff Ament en Matt Cameron de Jimi Hendrix-cover "Hey Baby (Land of the New Rising Sun)" op voor het tributealbum "Stone Free: A Tribute to Jimi Hendrix" (1993). Op het titelloze debuutalbum van Slash, dat uitkwam in april 2010, zong hij in het nummer "Promise".
Privéleven.
Cornell was tot 2004 getrouwd met Susan Silver, manager van Alice in Chains en Soundgarden, met wie hij een dochter had. Na de scheiding van zijn eerste vrouw hertrouwde hij met de Grieks-Amerikaanse publiciste Vicky Karayiannis. Met haar had hij twee kinderen. Cornell woonde in Los Angeles.
Hij exploiteerde een restaurant in Parijs genaamd 'Le. Bc Black Calvados'. Cornell hield van snowboarden en mountainbiken in zijn vrije tijd en was een fervent lezer van boeken over filosofie en Oosterse culturen. Sylvia Plath was een van zijn favoriete auteurs.
Chris Cornell overleed in de nacht van 17 op 18 mei 2017 op 52-jarige leeftijd in Detroit, nadat hij op de avond van 17 mei met Soundgarden een concert had gegeven in die stad. Uit de lijkschouwing bleek dat hij door ophanging een einde aan zijn leven had gemaakt. De band sloot het concert af met het nummer "Slaves &amp; Bulldozers", waarin ze delen hadden verwerkt van de gospelklassieker "In My Time of Dying", zoals die werd uitgevoerd door rockband Led Zeppelin. Cornells laatste concert verscheen later op YouTube.
Discografie.
Soundgarden.
Studioalbums.
"Voor een compleet overzicht zie discografie Soundgarden."
Audioslave.
Studioalbums.
"Voor een compleet overzicht zie discografie Audioslave."

</doc>
<doc id="31393" url="https://nl.wikipedia.org/wiki?curid=31393" title="Matt Cameron">
Matt Cameron

Matthew David (Matt) Cameron (San Diego, 28 november 1962) is een Amerikaans muzikant. Hij werd in 1998 drummer van Pearl Jam en in 2010 ook (weer) van Soundgarden.
Bands.
Na eerst gedrumd te hebben bij de uit Seattle afkomstige bands Bam Bam en Skin Yard, werd hij bekend als drummer van Soundgarden, waarin hij speelde van 1986 tot en met 1997. In 1998 werd Cameron uitgenodigd door Pearl Jam om mee te gaan op hun "Yield"-tournee ter vervanging van Jack Irons. Hij werd een permanent bandlid en al snel de langstzittende drummer van Pearl Jam. In 2010 kwam Soundgarden weer bij elkaar en maakte Cameron ook daar weer deel van uit. In 2017 bracht hij zijn soloplaat 'Cavedweller' uit.
Verder was Cameron drummer van Hater en Wellwater Conspiracy, twee bands die hij met Soundgarden-bassist Ben Shepherd vormde als nevenprojecten, waarin hij bij laatstgenoemde ook als zanger actief was.
Daarnaast speelt Cameron samen met Ben Shepherd in Ten Commandos. Alain Johannes (Queens Of The Stone Age) maakt tevens deel uit van deze band.
Biografie.
Cameron werd geboren en groeide op in San Diego waar hij begon te drummen toen hij negen jaar oud was. In 1978 deed hij onder het pseudoniem 'Foo Cameron' de zang in het nummer "Puberty Love", dat te horen is in de jaren zeventig cultfilm "Attack of the Killer Tomatoes".
In 1983 verhuisde hij naar Seattle, waar hij ging drummen in de bands "Bam Bam" en "feeDBack". In 1985 kwam hij bij de band Skin Yard, een band die gezien wordt als een van de pioniers van de grunge. Met Skin Yard bracht hij twee nummers uit op de "Deep Six"-compilatie en maakte hij het debuutalbum "Skin Yard" uit 1986.
Op de in 2019 door het tijdschrift "Rolling Stone" gepubliceerde ranglijst van 100 beste drummers in de geschiedenis van de popmuziek kreeg Matt Cameron de 52e plaats toegekend.
Soundgarden.
Cameron had zich dusdanig in de kijker gespeeld in de muziek-scene van Seattle dat Soundgarden hem in september 1986 als vervangend drummer koos voor Scott Sundquist. Soundgarden groeide uit tot een van de grondleggers van grunge, een subgenre van alternatieve rock afkomstig uit Seattle. Evenals Melvins was Soundgarden een van de eerste bands die punkrock wisten te combineren met heavy metal à la Black Sabbath.
Na eerst enkele platen (waaronder hun debuutalbum "Ultramega OK" uit 1988) op de indie-platenlabels Sub Pop en SST Records te hebben uitgebracht, werd Soundgarden de eerste grungeband die tekende bij een groot label. Hun tweede album "Louder Than Love" werd in 1989 uitgebracht door A&amp;M. Nadat de bands Nirvana en Pearl Jam grunge populair maakten bij het grote publiek werd ook Soundgarden bekend bij het mainstream-publiek en werd hun album "Badmotorfinger" uit 1991 "multi platinum". De band brak internationaal door met "Superunknown" uit 1994, dat de twee Grammy-winnende singles "Black Hole Sun" en "Spoonman" bevatte en uiteindelijk het grootste succes van de band zou zijn.
Soundgarden's laatste album uit de jaren'90 was "Down on the Upside" uit 1996, een album waarop de band afweek van hun grunge-stijl en experimenteerde met een andere sound. Wereldwijd verkocht de band meer dan twintig miljoen albums. Vanwege muzikale meningsverschillen ging de band in april 1997 uit elkaar. In 2010 kwamen de bandleden weer bij elkaar voor een reünie van de band en brachten ze in 2012 "King Animal" uit, hun eerste studioalbum sinds 1996.
Pearl Jam.
Meer dan een jaar na de uiteenval van Soundgarden in 1997 werd Cameron in de zomer van 1998 uitgenodigd door Pearl Jam om mee te gaan op hun "Yield"-tournee, nadat hun drummer Jack Irons de band verlaten had vanwege gezondheidsproblemen. Cameron had eerder met de leden van de band samengewerkt voor de gelegenheidsband Temple of the Dog. Toen Mike McCready en Stone Gossard in 1990 de eerste nummers voor (de later zo genoemde band) Pearl Jam schreven was Cameron bereid om af en toe mee te spelen.
Aanvankelijk werd Cameron in 1998 als tijdelijke vervanger bij de band gehaald, maar al tijdens de tour werd hem gevraagd om een permanent bandlid te worden. Cameron is sindsdien de langstzittende drummer van de band. Tot op heden maakte hij met Pearl Jam zes albums: "Binaural" (2000), "Riot Act" (2002), "Pearl Jam" (2006), "Backspacer" (2009), "Lightning Bolt" (2013) en "Gigaton" (2020).

</doc>
<doc id="31394" url="https://nl.wikipedia.org/wiki?curid=31394" title="Jacht">
Jacht



</doc>
<doc id="31395" url="https://nl.wikipedia.org/wiki?curid=31395" title="Eddie Vedder">
Eddie Vedder

Eddie Vedder, geboren als Edward Louis Severson III (Evanston (Illinois), 23 december 1964), is een Amerikaanse musicus en singer-songwriter. Hij is leadzanger en gitarist van de Amerikaanse grunge-band Pearl Jam. Vedder heeft een bariton-stem en wordt gezien als een icoon van de alternatieve rock.
Naast zijn activiteiten bij Pearl Jam is Vedder ook actief in andere muzikale projecten waaronder diverse soundtracks en bijdrages aan albums van andere artiesten. In 2007 bracht hij zijn eerste soloalbum uit dat diende als zeer succesvolle soundtrack voor de film "Into the Wild". Daarvan kwam het nummer "Hard Sun" als single uit. Zijn tweede soloalbum "Ukulele Songs" verscheen op 31 mei 2011. In februari 2022 kwam Earthling uit.
Jeugd.
Eddie Vedder is de zoon van Karen Lee Vedder en musicus Edward Louis Severson jr. De familie had in totaal zeven kinderen. Zijn ouders scheidden in 1965 toen Vedder een jaar oud was. Zijn moeder hertrouwde met advocaat Peter Mueller, waarna Vedder werd opgevoed met het idee dat Mueller zijn biologische vader was. Zijn aangenomen naam werd Edward Mueller.
Halverwege de jaren zeventig verhuisde een gedeelte van de familie, inclusief Eddie Vedder, naar San Diego County (Californië). Tijdens deze jaren ging Vedder zich voor muziek interesseren en bewonderde hij met name het album "Quadrophenia" van The Who uit 1973. Hij zei hierover: “Toen ik 15 of 16 jaar oud was… voelde ik me helemaal alleen… Ik was alleen, met uitzondering van muziek”. Zijn moeder en Peter Mueller scheidden een paar jaar later. Zijn moeder en broers verhuisden terug naar de staat Illinois, maar Vedder bleef met zijn stiefvader in Californië wonen zodat hij zijn middelbare school kon afmaken.
Pas na de scheiding hoorde Vedder dat Peter Mueller niet zijn biologische vader was. Vedder had zijn biologische vader als kind slechts een paar keer ontmoet, maar dacht dat Severson een oude vriend van zijn ouders was. Toen Vedder de waarheid ontdekte, was Severson al overleden aan multiple sclerose. Vedders slechte relatie met zijn stiefvader verslechterde hierna nog meer. Eind jaren tachtig schreef Vedder hierover het nummer "Better Man", dat na uitgave van het album Vitalogy in 1994 een van de bekendste nummers van Pearl Jam zou worden. Tijdens een optreden met Pearl Jam in de jaren negentig verkondigde Vedder dat het nummer ging over "... the bastard that married my mom". Een ander bekend nummer van Pearl Jam, "Alive", is gedeeltelijk te herleiden naar het verleden van Vedder zelf.
Jaren tachtig: eerste muzikale stappen.
Vedder ging tijdens zijn "senior year" aan de San Dieguito High School op zichzelf wonen en verdiende geld met bijbaantjes. Hij hield dit niet lang vol en nog tijdens zijn "senior year" keerde hij terug naar de rest van zijn familie in Chicago. In deze tijd veranderde hij zijn naam in Eddie Vedder. Hij ging als ober werken, verdiende zijn "high school GED" en zat kort op een community college bij Chicago.
In 1984 keerde Vedder terug naar San Diego met zijn vriendin Beth Liebling. Hij nam diverse demo tapes op en had meerdere baantjes. Vedder maakte deel uit van diverse bands, waaronder Indian Style waarin ook de toekomstige Rage Against the Machine- en Audioslave-drummer Brad Wilk zat. In 1988 werd Vedder de zanger van Bad Radio. Oorspronkelijk werd hun muziek beïnvloed door Duran Duran, maar na Vedders aantreden bewoog de band meer richting een alternatief rockgeluid beïnvloed door de Red Hot Chili Peppers.
Pearl Jam.
Via de bevriende Jack Irons (ex-Red Hot Chili Peppers) kwam er een demobandje met Vedders zang en teksten in Seattle terecht bij Stone Gossard en Jeff Ament uit het voormalige Mother Love Bone. Deze groep hield op te bestaan toen zanger Andrew Wood overleed aan een overdosis heroïne. Samen met Gossard, Ament en Mike McCready van (destijds) Mookie Blaylock en Chris Cornell en Matt Cameron van Soundgarden droeg Vedder bij aan Temple of the Dog. Dit was een eenmalig eerbetoon in albumvorm aan Wood. Vedder werd hierop aangenomen als zanger van Mookie Blaylock, dat in de loop van 1991 werd omgedoopt tot Pearl Jam. Pearl Jam zou uitgroeien tot een van de succesvolste bands die Seattle ooit gekend heeft en door de lezers van "USA Today" verkozen tot de beste Amerikaanse rockband aller tijden.
Vedder wordt over het algemeen gezien als de centrale figuur in de band. In de jaren negentig was hij, samen met Kurt Cobain, een idool voor een hele generatie. Met Vedder als centrale figuur in de videoclip van "Jeremy" won de band vier prijzen tijdens de MTV Video Music Awards 1993. Maar Pearl Jam, met Vedder op de voorgrond, zette zich steeds meer af tegen het mediacircus rondom de band. In 1995 kwam de groep tevergeefs in verzet tegen het monopolie van Ticketmaster. Mede op initiatief van Vedder weigerde de band jarenlang videoclips op te nemen.
Solocarrière.
In 2007 bracht Vedder zijn eerste soloalbum uit: de soundtrack voor de film "Into the Wild". Het nummer "Guaranteed" won in 2008 een Golden Globe en was genomineerd voor "Best Song Written for a Motion Picture, Television or Other Visual Media" tijdens de Grammy Awards van 2008. Tijdens de Grammy Awards van 2009 was het nummer "Rise" genomineerd voor "Best Rock Vocal Performance, Solo".
In 2008 en 2009 was Vedder op minitournee in de Verenigde Staten. Tijdens deze optredens verzorgde hij nummers van "Into the Wild", Pearl Jam en nummers van andere artiesten.
Op 31 mei 2011 kwam zijn tweede soloalbum uit genaamd "Ukulele Songs". Voor alle nummers op dit album, waaronder ook enkele covers, maakte Vedder gebruik van de ukelele. In datzelfde jaar toerde Vedder door Australië en de Verenigde Staten. In 2012 gaf hij vijf solo-optredens in Europa, waaronder twee in Carré, gevolgd door enkele optredens in de Verenigde Staten. 
In 2017 kwam Eddie Vedder terug naar Nederland. Hij trad op 27, 29 en 30 mei op in de AFAS Live te Amsterdam.
In 2021 werd de soundtrack van de film "Flag Day" uitgegeven. Op dit album wordt door Vedder samengewerkt met onder meer zijn goede vriend Glen Hansard en zijn dochter Olivia Vedder.
Op 8 september 2021 kwam de aankondiging van Vedders derde soloplaat: "Earthling". Als eerste single werd het nummer "Long Way" uitgegeven gecombineerd met het nummer "The Haves" op een 7″ vinyl. Op 14 januari 2022 werd de single "Brother the Cloud" uitgegeven.
Privéleven.
Vedder trouwde op 3 juni 1994 in Rome met zijn jeugdliefde Beth Liebling maar scheidde in september 2000 van haar na een relatie van 16 jaar. Op 18 september 2010 trouwde hij met model Jill McCormick. Het stel heeft twee kinderen: Olivia (2004) en Harper (2008).
Vedder staat bekend als een politiek geëngageerd persoon en was zelf onder meer actief voor presidentskandidaat Ralph Nader, milieubescherming en proabortuscampagnes. Tijdens het optreden van Pearl Jam in maart 1992 voor MTV Unplugged schreef hij de woorden 'Pro Choice' op zijn arm. Daarnaast brengt hij in het anti-Bush nummer Bu$hleaguer een 'ode' aan ex-president George W. Bush door een masker te dragen van diens beeltenis.

</doc>
<doc id="31396" url="https://nl.wikipedia.org/wiki?curid=31396" title="Johannes Post">
Johannes Post

Johannes Post (Hollandscheveld, 4 oktober 1906 - Overveen, 16 juli 1944) was een Nederlands gewapend-verzetsleider tijdens de Tweede Wereldoorlog die een hoofdrol speelde onder meer bij de Landelijke Knokploegen. Hij organiseerde samen met zijn onderduiker Arnold Douwes de Joodse onderduik in zijn dorp Nieuwlande. Voor zover bekend heeft Post zelf nooit iemand gedood. Ook zijn vier jaar oudere broer Marinus, die in Kampen woonde, heeft gewapende verzetsdaden gepleegd.
De gereformeerde Post is een van de bekendste Nederlandse verzetslieden, hij wordt in het standaardwerk "Het Koninkrijk der Nederlanden in de Tweede Wereldoorlog" op 34 plaatsen genoemd. In 1944 is hij door de Duitsers geëxecuteerd in de duinen bij Overveen. Hij ontving de onderscheiding "Rechtvaardige onder de Volkeren" uit Israël voor het redden van Joden. 
Voor 1940.
Johannes Post was het elfde en jongste kind van Jan-Wolters Post en Trijntje Tempen. Hij was landbouwer in Nieuwlande en wethouder in de gemeente Oosterhesselen voor de Anti-Revolutionaire Partij (ARP). Op 26 november 1929 trouwde Post met Dina Salomons (1903-1991). Ze kregen negen kinderen.
De eerste oorlogsjaren.
Het plan van Post om tijdens de meidagen van 1940 naar het westen van Nederland te gaan om tegen de Duitsers te vechten verviel door het snelle einde van de gevechtshandelingen en demotivering van een lokale predikant. Tot 1942 hield hij zich met 'kleinere' verzetsdaden bezig zoals het weigeren om vanwege de Duitse bezetting inkomstenbelasting te betalen en het rondbrengen van illegale lectuur.
De eerste onderduiker op de boerderij, in 1942, was Arnold Douwes. Deze inspireerde hem, ging samenwerken met Post en zou de oorlog overleven. Vanuit Hoogeveen kwam het tot de oprichting van een district van de LO, de Landelijke Organisatie van Hulp aan Onderduikers, waardoor het werk in Nieuwlande ook levensvatbaar werd, en waar Post in meedeed. In deze periode kwam Post in contact met Frits de Zwerver, vergaarde distributiebonnenvia het District Hoogeveen van de LO, was betrokken bij het vervalsen van persoonsbewijzen en bracht vele Joodse onderduikers onder in Drenthe. In Nieuwlande zelf waren volgens een opgave van de verzetsmensen zelf uit 1946 ruim 80 Joodse vluchtelingen ondergebracht. Begin 1943 had hij het Joodse meisje Lien Kuijper uit Amsterdam-Zuid opgehaald en in huis genomen. Celina Kuijper ging koerierswerk doen en werd met haar verloofde Ies Davids herenigd. Hij ging persoonsbewijzen bijwerken.
Gewapend verzet.
Van zijn broer Marinus kreeg Post een revolver. Dit was de eerste stap van Post in de richting van het gewapend verzet. Pogingen de Nederlandse verrader De Krol te liquideren mislukten. Dat werd uitgevoerd door Jan Naber en Albert Rozeman. Zij noemden zich 'de N.V.', wat daarna werd ingevuld als Nico en Victor. Wel werd door onder meer Post het WA-gebouw in Hollandscheveld in brand gestoken. De samenwerking met 'de N.V.' was van korte duur, omdat Naber en Rozeman en Post elkaar niet lagen. Post inspireerde een kleine KP-groep uit Nieuwlande en Geesbrug, die bekend werd doordat ze op 23 juni 1943 vijf Plaatselijke Bureau Houders overvielen, en daarmee de administratie rondom de voedselvoorziening en vrijstellingen voor Duitsland vernietigden. Het ging over de PBH's van Nieuweroord, Oosterhesselen, Sleen, Zweeloo en Hollandscheveld. Post hield zichzelf veelal op de achtergrond. Bij deze overvallen wees hij 1x de weg. 
Johannes Post, Celina Kuijper, Ies Davids, Jan Naber en Albert Rozeman hebben zich, toen de Duitsers verbeten naar verzetslieden op jacht gingen, een tijd in het bos aan de Kerkhofdijk te Hollandscheveld schuilgehouden.
Eerste arrestatie.
Post en Lien Kuijper, die voor Post werkte als koerierster, werden op 16 juli 1943 gearresteerd in een pension in Ugchelen door de Apeldoornse politiemannen Jan Lamberts en Jannes Doppenberg. Beiden werden in het politiebureau van Apeldoorn opgesloten. Post wist te ontsnappen maar werd meteen weer opgepakt. Op 18 juli 1943 werd hij alsnog door een Nederlandse rechercheur bevrijd. Een ontsnappingspoging van Kuijper mislukte en zij werd naar Kamp Westerbork overgebracht. Een poging om haar hier uit te bevrijden mislukte. Vanuit Westerbork is zij naar Polen vervoerd en direct na aankomst vergast.
In de zomer van 1943 nam de jacht van de Duitsers op het Drents verzet nog toe. Post, op wie na zijn ontsnapping heftig jacht gemaakt werd, ging verder onder de valse identiteit 'Hemke van der Zwaag'. Post ontsnapte bij een persoonsbewijzencontrole aan een nieuwe arrestatie. De 'N.V.' sloot zich aan bij de KP-Meppel en 'kraakte' het distributiekantoor van Staphorst. De Duitsers namen wraak op het verzet. In het najaar van 1943 werden in Meppel en Staphorst, zonder enige vorm van proces, drie mannen in de deuropening van hun woning of ergens langs de kant van de weg doodgeschoten. Dit waren de eerste slachtoffers van de Aktion Silbertanne.
Landelijke activiteiten.
Omdat de activiteiten van Post in Drenthe te bekend waren geworden verplaatste hij zijn werkzaamheden naar landelijk niveau. In de loop van 1944 werd hij lid van de top van de Landelijke Knokploegen (LKP). Samen met broer Marinus werkten hij onder meer vanuit Rijnsburg waar hun broer Henk Post predikant was.
In januari 1944 vestigde Johannes Post zich met zijn knokploeg in Breda aan de Nachtegaalstraat 12. Onder meer kantoren in Hardinxveld (mislukt) en Oegstgeest werden overvallen. Een poging om Van der Zande, een districtsleider van de LO, te bevrijden mislukte. Ook overvallen in Woerden, Spijkenisse en Rhoon mislukten. De pogingen in onder meer Leiderdorp (4 januari 1944), Poortugaal (12 januari 1944), Oud-Beijerland (20 januari 1944), Klundert (21 januari 1944), Heerjansdam (25 januari 1944), Boekel (4 februari 1944), Lisse (15 februari 1944), Katwijk (8 april 1944) en Maassluis (10 april 1944) slaagden wel. Tijdens een overval op een politiebureau aan de Archimedesstraat in Den Haag (19 februari 1944) werden vele revolvers en officiële documenten buitgemaakt. Na een overval in Zwijndrecht (21 februari 1944) op het in het gemeentehuis gevestigde distributiekantoor werd Post bijna opgepakt.
In maart 1944 werd Post uitgenodigd om toe te treden tot de Top-LKP en richtte hij zich weer op het Noorden. Hij werd uitgenodigd om naar Engeland te gaan om van daaruit het verzetswerk voort te zetten, maar sloeg dit af. Post was in mei 1944 betrokken bij de meest succesvolle overval op een drukkerij, die op drukkerij Hoitsema in Groningen.
In de laatste jaren van de oorlog werden vele kopstukken van het verzet gearresteerd. Een grote tegenslag was de arrestatie van Henk Dienske, provinciaal leider van de LO Noord-Holland en Amsterdam, geweest. Ook Leendert Valstar, beter bekend als 'Bertus', en later Izaak van der Horst werden gearresteerd. Post volgde Leendert Valstar op en droeg het leiderschap in het Noorden over aan Reint Dijkema. Hij werd bij zijn werkzaamheden vaak vergezeld door de Joodse Betty Trompetter, in verzetskringen beter bekend als 'Tineke van der Laan'. Zijn nieuwe uitvalbasis in Amsterdam werd de Witte de Withstraat bij de familie Van der Duin.
Overval distributiekantoor Haarlem 1944.
Op vrijdag 23 juni 1944, precies een jaar na de vier succesvolle overvallen op een dag, werd in opdracht van Post een overval op een distributiekantoor in Haarlem gepleegd die mislukte. Jan Wildschut, die op het allerlaatste moment aan de overvalploeg was toegevoegd, werd hierbij opgepakt en overgebracht naar het Huis van Bewaring Weteringschans in Amsterdam. Zijn verblijf in de Weteringschans, die van later gearresteerde Wim Hartsveld en de aanwezigheid van tientallen andere verzetsstrijders leidden tot het besluit van Post om deze gevangenen te bevrijden. Dit plan werd echter door Jan Boogaard verraden waardoor de overval mislukte en de betrokken verzetsstrijders werden gearresteerd.
Verhoren en dood.
De dag na de arrestaties begonnen de verhoren. Niemand liet echter een woord los. Tegen de middag werden zeven opgepakte deelnemers aan de overval bij elkaar gebracht: Johannes Post, Jan Niklaas Veldman, Willem Frederik Smit, Arie Stramrood, Jacques Stil, Hilbert van Dijk en Cor ten Hoope, beide laatstgenoemden op brancards. Guus Trestorff, die tijdens de schietpartij het zwaarst gewond was geraakt, was toen al in het Wilhelmina Gasthuis overleden. Aan deze groep werden acht verzetslieden toegevoegd die betrokken waren bij de aanslag op het bevolkingsregister in Amsterdam van ruim een jaar eerder. In een gesloten vrachtwagen werden zij naar de duinen bij Overveen gereden. Daar werd de gehele groep, inclusief de gewonden, gefusilleerd. Alle slachtoffers werden in een massagraf in de duinen begraven.
Op 25 juli 1945 werden de lichamen teruggevonden en later herbegraven op de Eerebegraafplaats Bloemendaal.
Kort na de bevrijding werd de verrader Boogaard gearresteerd en tegen zijn ondervragers gaf hij toe dat hij meteen na de eerste ontmoeting met de Amsterdamse Knokploeg zijn SD-bazen van het hele plan op de hoogte had gesteld. Boogaard werd op 19 juli 1946 door de rechtbank ter dood veroordeeld en het vonnis werd op 1 maart 1947 voltrokken. De meesten van zijn Duitse SD-bazen, inclusief Willy Lages, het hoofd van de Amsterdamse SD, een van de "Vier van Breda", zijn er met gevangenisstraffen vanaf gekomen.
Nagedachtenis.
In Havelte is een militaire kazerne naar Post vernoemd, de Johannes Postkazerne, in Rijsoord het Capitulatiemuseum en in Zwinderen en Leiden een brug. Een aantal scholen draagt zijn naam, onder andere in Sneek, Amstelveen en Hazerswoude-dorp. In ten minste 29 Nederlandse plaatsen is een straat naar Post vernoemd. In Assen bestaat de Johannes Post Groep, een scouting-vereniging.
Na de oorlog werd Post bij Koninklijk Besluit postuum het Verzetskruis 1940-1945 toegekend, ook werd hem later postuum het Verzetsherdenkingskruis toegekend. De Amerikaanse regering verleende hem de "Medal of Freedom with Silver Palm". Deze medaille werd op 8 april 1953 in 's-Gravenhage aan zijn familie uitgereikt. Johannes Post en het dorp Nieuwlande kregen de Yad Vashem-onderscheiding van de staat Israël als dank en erkenning vanwege de hulp aan Joden.
"De Levensroman van Johannes Post" uit 1948 door Anne de Vries is een bekende biografie van Post. Hij is, mede hierdoor, een van de bekendste verzetshelden uit de Tweede Wereldoorlog. Voordat het in boekvorm werd gepubliceerd verscheen het als feuilleton in het tijdschrift 'Ons Vrije Nederland'. In 1995 publiceerde G.C. Hovingh een biografie over de verzetsstrijder: "Johannes Post, exponent van het verzet".

</doc>
<doc id="31398" url="https://nl.wikipedia.org/wiki?curid=31398" title="Centraal Afrikaanse Republiek">
Centraal Afrikaanse Republiek



</doc>
<doc id="31403" url="https://nl.wikipedia.org/wiki?curid=31403" title="Zenit lijn">
Zenit lijn



</doc>
<doc id="31406" url="https://nl.wikipedia.org/wiki?curid=31406" title="Mongool">
Mongool



</doc>
<doc id="31407" url="https://nl.wikipedia.org/wiki?curid=31407" title="Gert en Hermien">
Gert en Hermien

Gert en Hermien Timmerman vormden lang een Nederlands artiestenduo. Ze werden vooral bekend door het nummer "Shalalie shalala (Alle duiven op de dam)".
Geschiedenis.
Gert Timmerman had al een carrière als zanger gemaakt (met "Ik heb eerbied voor jouw grijze haren" van auteur-componist Bobbejaan Schoepen) toen hij in 1963 een duo vormde met zangeres Hermien van der Weide, met wie hij dat jaar ook in het huwelijk trad. Het duo had in de jaren zestig veel succes. Vanaf de jaren zeventig, toen zij zich tot het christendom bekeerden, hebben ze jarenlang voornamelijk religieus getint repertoire uitgebracht. "Daarom ben ik blij" haalde een verkoop van meer dan 100.000 exemplaren en werd beloond met een gouden plaat. Het paar trad veelvuldig op voor de Evangelische Omroep en groeiden uit tot officieuze boegbeelden van deze omroep.
In 1993 beëindigden ze hun religieuze repertoire en deden een herintrede in de showbusiness, onder andere met een houseversie van "Duiven op de Dam". In 1997 kreeg Hermien een hartaanval tijdens een optreden en besloot zij te stoppen. In 1999 werd het huwelijk ontbonden. Hermien overleed op 23 mei 2003 op 59-jarige leeftijd aan een nierziekte.
In 2017 werd Gert gediagnosticeerd met alvleesklierkanker, waaraan hij op 28 oktober 2017 op 82-jarige leeftijd overleed.
In 2020 verscheen een documentaire over het duo, "De Gert &amp; Hermien Story."
Parodie.
Van Kooten en De Bie maakten een parodie op het duo Gert &amp; Hermien via het gospelduo De Positivo's.
Discografie.
Albums.
Overige albums:

</doc>
<doc id="31408" url="https://nl.wikipedia.org/wiki?curid=31408" title="Valom (Groningen)">
Valom (Groningen)

Valom (Gronings: "De Valom") is een buurtschap in de Groningse gemeente Het Hogeland, gelegen in de Uithuizerpolder ten noorden van Uithuizen en Uithuizermeeden. De buurtschap bestaat uit een rij boerderijen die vrijwel allemaal aan de noordkant van de weg liggen. De landerijen die bij die boerderijen horen strekken zich uit tot aan de zeedijk. Het zijn daardoor smalle, maar zeer lange kavels.
Valom is samen met het oostelijker gelegen Heuvelderij onofficieel de noordelijkste plaats van het vasteland van Nederland. De Y-coördinaat van Valom is 607,3 km. Omdat Valom en Heuvelderij officieel niet de status van dorp hebben, geldt het iets zuidelijker gelegen Oudeschip, dat die status wel heeft, als de noordelijkste plaats van het vasteland van Nederland.
Geschiedenis.
In 1827 ontstond door de aanleg van de Noorderdijk de Uithuizerpolder. Ten zuiden van deze dijk verrees de langgerekte buurtschap. In 1876 werd de Eemspolder ten noorden ervan bedijkt en in 1944 de Emmapolder ten noorden daarvan. Volgens overlevering verwijst de naam Valom naar drie huizen in aanbouw die tijdens de stormvloed van 1877 (zie ook Westpolder) 'omvielen'. De buurtschap werd daarop hiernaar vernoemd, later ook officieel.
In de loop der tijd breidde de kleine gemeenschap zich steeds verder uit. Naast boerenarbeiders kwamen er ook kleine middenstanders te wonen. In 1886 werd de bakkerij met de achtkante koren- en pelmolen "De Zwaluw" van Hendrik Boddé geopend, waarvan het materiaal voor de achtkant afkomstig was van de afgebroken watermolen uit het Friese Terwispel. Tussen 1907 en 1942 had Klaas Sikkema de molen, die op den duur naast molenaar en bakker ook kruidenier, caféhouder, handelaar in veevoeders, veehouder en varkensmester was, evenals zijn opvolger Jacob Start. Nadat verschillende roeden waren versleten draaide de molen vanaf 1943 nog maar met een roede. In 1950 werd de molen gesloopt door de zonen van Klaas Sikkema. Alleen het molenaarshuis resteert.
Na de totstandkoming van de Emmapolder in 1944 werd door de Provinciale Planologische Dienst in 1950 geadviseerd om Valom uit te breiden met tot 100 woningen om er naar schatting 600 mensen te kunnen huisvesten om de polder te bevolken. Door de enorme uitstoot van arbeidskrachten uit de landbouw in die tijd bleek deze planning echter al snel achterhaald en de huizen werden dan ook niet gebouwd.
Zie ook.
Er ligt tevens een plaats De Valom (Fries: "De Falom") in Friesland, gemeente Dantumadeel.

</doc>
<doc id="31409" url="https://nl.wikipedia.org/wiki?curid=31409" title="Heuvelderij">
Heuvelderij

Heuvelderij (gemeente Het Hogeland) bestaat uit een paar huisjes aan een doodlopende weg ten noorden van Roodeschool. De buurtschap is samen met het westelijker gelegen Valom de noordelijkste plaats op het vasteland van Nederland. De Y-coördinaat van Heuvelderij is 607,3 km.
De naam Heuvelderij komt van de familie Heuvel die hier heeft gewoond. Het is in ieder geval niet afkomstig van "heuvel" - de enige verhoging is de nabijgelegen slaperdijk, voor de rest is het land rondom volkomen vlak.
"Rij" staat voor een rij huizen.
Op de gemeentekaart van 1867 heeft de plaats de naam "Mosselderij".

</doc>
<doc id="31410" url="https://nl.wikipedia.org/wiki?curid=31410" title="Noordkaap">
Noordkaap



</doc>
<doc id="31411" url="https://nl.wikipedia.org/wiki?curid=31411" title="Burgerlijke rechtbanken">
Burgerlijke rechtbanken



</doc>
<doc id="31413" url="https://nl.wikipedia.org/wiki?curid=31413" title="Project">
Project

Een project is een, in de tijd en middelen begrensde, activiteit om iets te creëren. Het onderscheidt zich door zijn eenmalige karakter van een programma of proces. Een project wordt meestal in samenwerking met verschillende mensen en organisaties uitgevoerd. Het project wordt meestal vastgelegd in een projectplan en geregeld door projectmanagement. 
Algemeen.
De term "project" kan op verschillende wijze worden gedefinieerd:
Een project wordt geleid door een projectleider (ook wel "projectmanager" genoemd). Vaak worden mensen en materialen door verschillende organisatieonderdelen ter beschikking gesteld.
Er zijn verschillende methoden voor projectmanagement in gebruik voor de beheersing van projecten. Een voorbeeld hiervan is de hierboven genoemde PRINCE2 of specifiek voor een bouwproject de GOTIK-methode.
Projectfasen.
Algemeen wordt een project opgedeeld in een "vooronderzoek", een opstart-, een realisatie- en een eindfase. Nadat het project gerealiseerd is wordt ook wel de evaluatiefase uitgevoerd. 
Prince 2 kent ten minste 2 projectfasen: een initiatiefase en een of meer uitvoeringsfasen. Welke procesfasen gebruikt worden is afhankelijk van de Bedrijfstak, de soort en de grootte van het project. Vaak wordt er gewerkt met genormeerde processtappen. In PRINCE2, een projectmanagementmethode voor een project in een gecontroleerde projectomgeving, wordt uitgebreid hierop ingegaan. Onderstaand een opsomming van een mogelijk aantal projectfasen. Deze opsomming is louter illustratief.
Opstarten van een project.
Als dit allemaal klaar en goedgekeurd is kan de volgende fase gestart worden.

</doc>
<doc id="31414" url="https://nl.wikipedia.org/wiki?curid=31414" title="Projectmanagement">
Projectmanagement

Projectmanagement (ook wel projectbeheer) is het beheersen van projecten. Het is de manier waarop projecten georganiseerd, voorbereid, gepland, uitgevoerd en afgerond worden. Het doel van projectmanagement is ervoor zorgen dat alle projecten in een organisatie succesvol worden uitgevoerd. Afzonderlijke projecten kunnen eventueel deel uitmaken van een groter geheel, zoals een programma of een projectportefeuille. 
Projectmanagement is het werk van projectleiders en omvat vaak verscheidene deelprojecten met bijbehorende teams en teamleiders.
Stappen / Fases.
Bij projectmanagement worden in het algemeen de volgende stappen doorlopen:
Een vrij standaard fasering is:
Methoden.
Er bestaan verschillende projectmanagementmethoden en -modellen, waaronder:
Traditioneel gaan de meeste projectmanagement methodes van een "watervalbenadering"('waterfall') uit, dat wil zeggen dat projecten gefaseerd verlopen waarbij het niet de bedoeling is dat je terug gaat naar een eerdere fase of eerder genomen ontwerpbesluiten wijzigt. Eind jaren 90 is er daarnaast een benadering ontstaan waarbij men wel toestaat om het ontwerp van een projectresultaat tijdens het project aan te passen. Deze methodes worden "Agile" ('wendbaar') genoemd. In eerste instantie werden ze vooral toegepast bij softwareontwikkeling, tegenwoordig wordt Agile bij meer projecten toegepast.
Voorbeelden van Agile methodes zijn:
Bij het beheersen van projecten wordt er vaak gekeken naar de zogenaamde GOTIK factoren. De letters staan daarbij voor tijd, geld, kwaliteit, informatie en organisatie. Soms wordt hier ook nog de letter "R" voor Risico's aan toegevoegd.
De verschillende methodes zijn soms vrij beschikbaar voor iedereen, soms zijn ze gecertificeerd, wat inhoudt dat gebruikers een certificaat/diploma moeten halen om zichzelf 'gecertificeerd' projectleider te mogen noemen. De certificaten worden in de regel verkregen door (tegen betaling) een examen te doen bij een instituut dat de desbetreffende methode heeft uitgevonden. Dit certificaat moet in de regel om de zoveel jaar vernieuwd worden.

</doc>
<doc id="31416" url="https://nl.wikipedia.org/wiki?curid=31416" title="Aambeeld (gereedschap)">
Aambeeld (gereedschap)

Een aambeeld (of aanbeeld) is een zwaar uitgevoerd metalen (gietstaal, staal) blok op een voetstuk. Hierop slaat een smid stukken smeedijzer of andere metalen in de gewenste vorm.
Uitvoering.
Er zijn vele uitvoeringen van een aambeeld al naargelang de werkzaamheden waarvoor het gemaakt is. De edelsmid gebruikt meestal een zeer lichte uitvoering van hoogstens een paar kilo. De dorpssmid van vroeger had in zijn smidse een aambeeld dat vaak 200 tot 400 kilo woog om grotere werkstukken te kunnen bewerken.
Eeuwenlang heeft het aambeeld bestaan uit een samengesteld blok, gesmeed staal met een laag koolstofgehalte. Dit was zacht en vervormde snel. Later werd een geharde stalen 'baan' op het gesmede aambeeld aangebracht en werden aambeelden gegoten uit gietstaal. De ronde 'hoorn' wordt gebruikt om allerlei rondingen en buigingen te kunnen maken in het werkstuk. Vaak zitten er gaten in het aambeeld waar allerlei losse hulpstukken, "tassen" in vaktaal, in vastgezet kunnen worden. Deze zijn nodig om speciale vormen te kunnen aanbrengen aan het werkstuk. Op de foto op het blok naast het aambeeld.
Het aambeeld wordt geplaatst op een onderstel. In het verleden werd hiervoor een houten blok gebruikt, gemaakt van iep of eik.
Gebruik.
Belangrijk bij het werken is de juiste hoogte van de baan van het aambeeld. Te laag werken kan rugklachten veroorzaken en is zeer vermoeiend. In principe hangt de hoogte van het aambeeld af van de zwaarte van het werk. Bij het werken met een 'voorslager' en 'voorhamer' hoort een lager aambeeld.
Voor een rechtshandige smid wordt het aambeeld met de ronde hoorn naar links geplaatst. De zijde waar de smid dan voor staat noemt men de 'meesterzijde', de andere kant is de 'gezelszijde'.
Er zijn ook aambeelden met een vierkant 'stuikblok'. Dit bevindt zich tijdens het smeden aan de gezelszijde.
De klank voortgebracht tijdens het smeden op het aambeeld kan schadelijk zijn of minstens hinderlijk. Dit geluid kan worden gedempt door een ketting om het aambeeld te wikkelen, magneten aan de onderkant van het werkvlak van het aambeeld te bevestigen of een geluidsdempend materiaal tussen het aambeeld en het onderstel te plaatsen. Gesmede aambeelden maken minder geluid dan gegoten aambeelden.
Edelsmeden gebruiken op hun stavelij (werkbank) een soort miniatuur-aambeeld, de zogenoemde "staak".

</doc>
<doc id="31417" url="https://nl.wikipedia.org/wiki?curid=31417" title="Washington, DC">
Washington, DC



</doc>
<doc id="31418" url="https://nl.wikipedia.org/wiki?curid=31418" title="Handzaag">
Handzaag

Een handzaag is een zaag met een taps toelopend, veerkrachtig stalen zaagblad dat voorzien is van een handvat. Het blad is ongeveer 1 mm dik, 400 à 500 mm lang, en circa 100 mm breed.
De tanden van de zaag (met een lengte van circa 5 mm elk) zijn 'gezet', dat wil zeggen dat ze om beurten naar links en naar rechts zijn gebogen. De zetting bedraagt een derde van de bladdikte naar links en een derde naar rechts. Dit zorgt voor een bredere zaagsnede zodat het zaagblad niet in het hout klemt en vastloopt. Om gemakkelijk te kunnen zagen dienen de tanden niet alleen gezet, maar ook scherp te zijn.
Voor het zagen van hout in de lengterichting van de houtvezels (schulpen) dienen de tanden onder een andere hoek geslepen te zijn dan bij het afkorten, waarbij dwars op de lengterichting van de vezels wordt gezaagd. Bij zagen die geschikt zijn voor het schulpen zijn de tanden haaks geslepen, waardoor deze tijdens het zagen een krul vormen. Bij het afkorten dient de hoek van de tanden tussen de 65 en 75° te liggen. Deze werken dan als een soort mesjes en snijden de houtvezels dwars door. Met een universeel handzaag kan men afkorten én schulpen.
De zaag kan voorzien zijn van zowel geharde, als ongeharde vertanding. Niet geharde tanden zijn opnieuw te zetten en te scherpen met behulp van een zaagvijl en zaagklem.
In Vlaanderen noemt men de handzaag ook wel 'Sint-Jozefszaag', of afgekort 'jefzaag', een verwijzing naar Sint Jozef, de patroonheilige van schrijnwerkers en timmerlui.

</doc>
<doc id="31419" url="https://nl.wikipedia.org/wiki?curid=31419" title="Frans-Pruissische oorlog">
Frans-Pruissische oorlog



</doc>
<doc id="31421" url="https://nl.wikipedia.org/wiki?curid=31421" title="Ijzerzaag">
Ijzerzaag



</doc>
<doc id="31422" url="https://nl.wikipedia.org/wiki?curid=31422" title="IJzerzaag">
IJzerzaag



</doc>
<doc id="31423" url="https://nl.wikipedia.org/wiki?curid=31423" title="Booromslag">
Booromslag

De booromslag of slingerboor is een handboor zoals die voor de komst van de elektrische boormachine door de timmerman gebruikt werd om gaten te boren.
Toebehoren.
De booromslag is een stuk gereedschap waar in de houder voor de boor diverse boren met vierkante kolf kunnen worden geklemd, zoals slangeboren, centerboren, verzink- of soevereinboren en kwastenboren. Ook is het mogelijk om met een booromslag schroeven in en uit te draaien.
Gebruik.
De booromslag wordt gebruikt door met de ene hand op de ronde knop te drukken, terwijl de andere hand de booromslag aan de handgreep ronddraait. Het is ook mogelijk om druk op de knop uit te oefenen met de borst of de buik. Met de booromslag kan een grote kracht worden uitgeoefend. Bij sommige booromslagen draait de knop op een kogellager. Boren met alleen een ronde schacht zijn moeilijk goed vast te klemmen in de boorhouder, daarom hebben veel inzetstukken voor een goede grip een vierkant taps toelopend eind dat in de boorkop past.
Ratel.
Er zijn booromslagen met en zonder een ratel. De ratel heeft een tandwiel aan de as en twee pallen die ieder de boor één draairichting kunnen vastzetten. Met een stelring wordt de booromslag ofwel linksom ofwel rechtsom vastgezet, terwijl de as in tegengestelde richting vrij kan draaien. Hierdoor kan de boor ook draaien wanneer er onvoldoende ruimte is met de handgreep een volledige slag te maken, zoals in een hoek.
Boormachines.
De booromslag is in de praktijk verdrongen door elektrische en accu- schroefboormachines.

</doc>
<doc id="31424" url="https://nl.wikipedia.org/wiki?curid=31424" title="Figuurzaag">
Figuurzaag

Een figuurzaag is een stuk gereedschap waarmee plaatmateriaal en werkstukken van geringe omvang nauwkeurig kunnen worden gezaagd.
Bouw en werking.
Het hart van de figuurzaag bestaat uit een heel fijn zaagje, in de vorm van een draadvormig zaagblad (130 mm lang, tussen de 0,5 en 3 mm breed en tussen de 0,22 en 0,5 mm dik, met tanden van tussen 0,3 en 2 mm). De effectieve lengte van de vertanding is meestal ± 83 mm. Het wordt met de twee vlakke uiteinden middels vleugelmoeren of kartelmoeren gespannen in een U-vormige beugel en het bevindt zich in het verlengde van het handvat, dat bij het zagen doorgaans verticaal gehouden wordt. De tanden wijzen hierbij omlaag, zodat er gezaagd wordt bij het omlaag trekken van de beugel, maar er bestaan ook zaagjes met tanden die in beide richtingen wijzen. Daarmee kan het rafelen aan de onderzijde van bijvoorbeeld hout worden bestreden. Hoe smaller het zaagblad, hoe complexer de vormen en korter de bochten die hiermee kunnen worden uitgezaagd. De spanning in het zaagblad is bepalend voor het gemak en het resultaat van de bewerking, een te lage spanning bemoeilijkt een stabiele en doelgerichte gang door het materiaal en bij een te hoge spanning is het risico op een snelle breuk reëel.
Gebruikers.
Figuurzagen worden beroepshalve gebruikt door bijvoorbeeld goud- en zilversmeden bij het vormgeven van hun edelmetalen, door sieradenkunstenaars en door sommige bouwers van muziekinstrumenten (met name vioolbouwers) voor het bewerken van hout. Daarnaast wordt de figuurzaag door veel hobbyisten gebruikt voor het bewerken van zowel hout als metaal en kunststof.
Zaagbeugels.
De zaagbeugels worden uit staal en recenter ook uit geanodiseerd aluminium vervaardigd. De vorm en het materiaal van het geheel hebben grote invloed op de stabiliteit van het zaagblad tijdens het zagen en daarmee op het zaagresultaat. Onbedoelde bewegingen vergen bij langere en zwaardere beugels meer kracht en tijd om deze weer te compenseren. Sommige (professionele) zaagbeugels bestaan uit twee delen die onderling verstelbaar zijn. Daardoor is de afstand tussen de beide inklemmingen instelbaar, zodat de lengte van het zaagblad kan worden gevarieerd. Een kort zaagblad kan minder ver doorbuigen, waardoor nauwkeuriger zagen kan worden vergemakkelijkt. Tegelijkertijd wordt de slag korter, zodat er minder snel gezaagd kan worden. De zaagbladuiteinden worden vaak ingeklemd tussen twee stalen vlakken aan de uiteinden van de beugel, die door bouten op elkaar worden geklemd. 
De uiteinden van hobbybeugels uit buismateriaal worden daartoe vaak vlakgeperst en van een (vierkant) gat voorzien. In het gat wordt een slotbout gestoken, zodat de vierkante borging onder de kop verhindert dat de bout kan draaien. Vervolgens wordt een losse vlakke stalen plaat met een gat over het uiteinde van de bout gelegd, dan nog een ring en tot slot wordt er een moer op gedraaid. Deze platen worden tevens op een tweede plaats (bijvoorbeeld door een spie) aan de beugel gekoppeld, zodat ze niet rond de bout kunnen draaien. Aan de onderste plaat is vaak eveneens het handvat bevestigd. De platen kunnen ook als platte V-vorm uit verenstaal zijn uitgevoerd, zodat bij het losdraaien van de bout de spleet waartussen het zaagblad is geklemd beter wordt geopend. 
Modernere zaagbeugels hebben stalen of aluminium bussen met een langsgat waarin een klein stukje van het zaagbladuiteinde wordt gestoken. Op die plek bevindt zich een getapt dwarsgat waarin van beide zijden (inbus)bouten worden gedraaid. Tussen beide boutuiteinden wordt het zaagblad ingeklemd. Door deze constructie is de zaag voor zowel linkshandigen als rechtshandigen in te stellen. Bij dit ontwerp kan eveneens een snelspanmechanisme zijn toegevoegd. Met een hefboom wordt de bovenste bus tussen twee uitersten bewogen, in het ene is de zaag op spanning, in het andere geheel spanningsloos, zodat het blad kan worden vervangen. Aluminium beugels zijn lichter dan stalen, waardoor het zagen ook kan worden vergemakkelijkt. Voorwerpen die groter zijn dan de uitlading (de grootste afstand tussen de beugel en het zaagblad, tussen de 75 en 500 mm) moeten met het nodige overleg gezaagd worden. Soms kan het al helpen om het zaagje "met de tanden naar binnen" in te spannen. In het uiterste geval is het zagen met een speciaal rond zaagje de enige oplossing, daarmee kan namelijk in elke richting gezaagd worden. Hiermee in een rechte lijn zagen vereist echter veel vakmanschap.
Zaagjes.
De zaagjes zijn gemaakt van sterk staal en kunnen grote mechanische belastingen aan, maar door allerlei oorzaken kunnen ze breken. Hoe zachter het materiaal dat wordt gezaagd, hoe meer bewegingsvrijheid het zaagje heeft en hoe lager de kans dat een onverhoedse beweging het zaagje doet breken. Omgekeerd, hoe harder het materiaal, des te groter de kans op breuk. Met name het draaien van de beugel voor het wijzigen van de zaagrichting dient bij hardere materialen met zorg te gebeuren om breuk te voorkomen. Het kan helpen om de zaag vaker op- en neer te bewegen tijdens het ronden van de bocht. Ook een te grote voorwaartse druk kan breuk veroorzaken. Wie te snel wil zagen kan zo toch langer bezig zijn als een nieuw zaagje moet worden ingespannen. De spanning waarmee het zaagblad in de beugel is ingeklemd beïnvloedt eveneens de kans op breuk, algemeen geldt dat een hogere spanning die kans verhoogt. Bij een te lage spanning kan de doorbuiging te groot worden waarna breuk volgt. Na verloop van tijd zal elk zaagje bot worden en bij verder gebruik breken. Dit geeft een zeer karakteristiek hoog geluid, maar kan bovendien gevaarlijk zijn voor zowel het werkstuk als de figuurzager. De ingespannen resten zijn dun en scherp en kunnen krassen en snij- en steekwonden veroorzaken, mede door de ongeleide beweging die ontstaat als het zagen plotseling wordt afgebroken. Aan de binnenzijde van sommige zaagbeugels zijn rubber dopjes bevestigd om het werkstuk enigszins te beschermen. Het is dan ook aan te raden om bij een figuurzaag meteen meerdere losse zaagjes aan te schaffen, zodat een bot zaagje direct kan worden vervangen.
Materiaal.
Er zijn figuurzaagjes die uitsluitend geschikt zijn voor houten en kunststoffen voorwerpen en hiermee kunnen voorwerpen tot enkele millimeters dik worden gezaagd.
Speciale figuurzaagjes voor metaal zijn van een hardere staalsoort en hebben een fijnere vertanding, weergegeven in een schaal van 0 tot 5. Hiermee kan metaalplaat met een dikte tot wel 6 mm (aluminium, gietijzer, messing) en staal en RVS tot 2 mm gezaagd worden. Het gebruik van snijolie of snijvet (bijvoorbeeld stearine) is hierbij vereist.
Werkvolgorde.
Bij het figuurzagen van metalen plaat die gevormd moet worden is het van belang de volgorde van de bewerkingen van tevoren goed vast te leggen. Hoe groter de vervorming uiteindelijk is, hoe sterker de uitgezaagde openingen in de plaat vervormd zullen zijn. In het ergste geval kunnen smalle verbindingen tussen twee openingen scheuren of breken of deze kunnen te zwak worden voor de toepassing van het geheel. Op de foto is goed te zien hoe de oorspronkelijk vierkante openingen ruitachtig vervormd werden. 
Werkplek.
Met name de goudsmid gebruikt de vijlpen van zijn werkbank als ondersteuning bij het zagen, om die reden ook wel "zaagpen" genoemd. Deze taps toelopende rechthoekige houten pen is in het midden van een (bijna) halfronde uitsparing in het werkblad gemonteerd. Bij allerlei werkzaamheden, zoals zagen, vijlen en schuren kunnen beide armen op de zijkanten van de uitsparing steunen. Daardoor is een grotere stabiliteit te bereiken dan geheel uit de vrije hand te werken. De zaagpen wordt in een speciale metalen houder geklemd en kan gemakkelijk worden vernieuwd. Menig edelsmid zaagt hierin naar eigen inzicht een of meerdere uitsparingen waardoor de ondersteuning van het werkstuk wordt verbeterd. Er is een versie in de handel met twee delen die als een grote platte wasknijper, met een met dunne leren beschermlapjes beklede bek, die kleine werkstukken kan inklemmen. Onder de uitsparing wordt een schootsvel of "schootdoek" gehangen, een gladde doek uit runder- of schaapsleer of kunststof, waarmee het zaagsel of vijlsel (vandaar de benaming "vijlingdoek" of "-zak") wordt opgevangen. De doek ligt over de benen, in de schoot van de edelsmid, vandaar de naam. Deze doek dient glad te zijn om het zaagsel gemakkelijk te kunnen verzamelen en hittebestendig om ook soldeerresten zonder schade te kunnen opvangen. Tegenwoordig wordt voor het opvangen van zaagsel ook wel gebruikgemaakt van een (vijling-)lade die in de werktafel is geïntegreerd. In een hoek van deze lade kan een afvoergat zijn gemaakt waaronder een opvangpot hangt. Sommige edelsmeden gebruiken een kunststoffen bak voor dit doel. Het zaagsel wordt van de tafel in de doek of de lade geveegd met de "bankborstel" of "bankkwast", een kwastvormige borstel met een houten handvat. Afhankelijk van de hoeveelheid ingeleverd edelmetaal loont het de moeite om bijvoorbeeld goud, platina en zilver te scheiden. Een verwerkingsbedrijf kan veel gemengde metalen uitstekend van elkaar scheiden, maar dat levert de inleveraar wel extra kosten op.
Naast het gebruik van de professionele zaagpen wordt het werkstuk door voornamelijk hobbyisten op een speciaal gevormd houten plankje gelegd, zodat er rond de zaagsnede voldoende ondersteuning is voor de gesplitste delen. Dit plankje (zie foto) wordt met een metalen schroefklem aan een tafelblad bevestigd. De bovenarm van de klem is in het plankje ingelaten, zodat het werkstuk er geen last van heeft. Op deze traditionele vorm zijn enkele variaties te verkrijgen, het betreft dan extra uitsparingen aan de zijkanten van het plankje, waarin een bijbehorende zaagbeugel geklemd kan worden, waardoor het inspannen van een laagje wordt vergemakkelijkt, of een dikker en daarmee steviger exemplaar.
Merken.
Bekende merken van figuurzaagbladen voor de professionele gebruiker zijn Antilope, Penguin, Niqua Record, Golden Eye, Nashorn, Expert, Occupator (alle geproduceerd door Niqua in Beltheim, Duitsland); Herkules, Goldschnecke en Pebeco (geproduceerd door het Duitse Pulger Bonfigt &amp; Co in Schweppenhausen, dat vanaf 1991 voor Niqua fabriceert); Pégas, Prior, Panther, Iris, Lotus, Colibri, Flash, Pike en Vallorbe (alle geproduceerd door Scies Miniatures SA uit de Zwitserse plaats Vallorbe), Taifun, Goliath, Sprint Ultra, Blitz, Tornado, Gnom, Wera, Zarsa en Finis (alle geproduceerd door Josef Haunstetter in Augsburg, Duitsland) en Black Horse (Amerikaans). Deze sets worden meestal per gros (144 stuks, los in een koker of doosje, of per dozijn in dun messingdraad gewikkeld) verkocht. Voor de hobbyist zijn er sets, die al tientallen jaren vrijwel uitsluitend per dozijn (12 stuks, in dun messingdraad gewikkeld) worden verkocht, van bijvoorbeeld Lux, Skandia, Proton en Eberle. Enkele gegevens van deze hobbyzaagjes (maten in millimeters) staan in de tabellen hieronder:

</doc>
<doc id="31425" url="https://nl.wikipedia.org/wiki?curid=31425" title="Cirkelzaag">
Cirkelzaag

Een cirkelzaag (of radiaalzaag) is een zaag met een blad in de vorm van een stalen schijf, die met een motor tot een zeer hoog toerental wordt aangedreven. De schijf kan in een zaagtafel zijn gemonteerd waarover het te zagen materiaal wordt aangevoerd, of ingebouwd in een constructie samen met een elektromotor tot draagbare "handcirkelzaag". Deze heeft een minder krachtige motor en kan ook dunner materiaal zagen. 
Cirkelzaagbladen bestaan in soorten en maten, met allerlei verschillende vertandingen, en ook de diameter kan sterk verschillen (normaal is ca. 25 cm, maar industriële cirkelzagen met veel grotere bladen bestaan ook). De maximale zaagdiepte wordt bepaald door de straal van het cirkelzaagblad.
Een cirkelzaag die bedoeld is om latten, buizen, houten balken en dergelijke te zagen wordt ook wel een afkorter of afkortzaag genoemd.
Geschiedenis.
Er bestaan vele verhalen over het uitvinden van de cirkelzaag. Wat vast staat is dat de cirkelzaag in 1777 voor het eerst gepatenteerd werd door de Engelsman Samuel Miller. Door de omschrijving uit het patent vermoedt men dat de cirkelzaag al eerder bestond. Deze zaag werd door een windmolen aangedreven en er werden scheepskatrollen mee vervaardigd. In 1799 volgde een patent door de Fransman L.C.A. Albert en in 1805 werd door Marc Isambard Brunel een cirkelzaag ontworpen die op een scheepswerf te Portsmouth werd gebruikt, eveneens voor het vervaardigen van katrollen. Omstreeks 1850 was de cirkelzaag al in zwang in houtzagerijen en timmerfabrieken. In 1855 werd een cirkelzaagmachine getoond op de Wereldtentoonstelling te Parijs.
Cirkelzaag voor non-ferromaterialen.
Een cirkelzaag voor non-ferromaterialen wordt meestal gebruikt om hout mee te zagen. Op de tanden van de zaag wordt een stukje snelstaal gesoldeerd, waardoor de slijtage sterk afneemt. De belangrijkste veiligheidsvoorzieningen zijn het spouwmes en de kap. Het spouwmes zorgt ervoor dat de zaagsnede open gehouden wordt en voorkomt daardoor terugslag van het werkstuk. Het is gemonteerd achter het zaagblad, dus daar waar de tanden van de zaag omhoog gaan. De voorzijde, waar de tanden van de zaag naar beneden gaan, is waar het te zagen hout aangevoerd wordt.
Een paneelzaag is een tafelcirkelzaag, zoals op de afbeelding, waarvan de geleiding zowel in de breedte als in de lengte enkele meters groot is, om grote werkstukken te kunnen zagen. Hiervoor bestaat ook de formaatzaag. In een formaatzaag staat het te zagen paneel rechtop in een frame, aan dit frame is een geleiding gemonteerd waarlangs een handcirkelzaag over het paneel beweegt. Dit type wordt veel gebruikt in bouwmarkten.
Het woordgebruik is niet eenduidig, de benamingen paneelzaag en formaatzaag worden soms als synoniemen gebruikt.
Metaalcirkelzaag.
Bij cirkelzagen horen ook machines die metalen met lage toerentallen kunnen doorzagen. Vaak wordt het zaagblad dan hydraulisch door het werkstuk gedrukt. Hefboombediening komt ook vaak voor. Deze zagen hebben een hardstalen blad, dat tijdens het zagen gekoeld wordt met een koelmiddel. Dit koelmiddel stroomt langs het zaagblad, wordt opgevangen en vervolgens gezeefd en hergebruikt.
Een metaalafkortmachine kan ook met een doorslijpschijf werken.
Steencirkelzaag.
Voor het zagen van steen, beton en asfalt wordt gebruikgemaakt van een diamantcirkelzaag. Het zaagblad is voorzien van diamantslijpsel. Tijdens het zagen wordt veel water op de cirkelzaag gesproeid om verhitting en overmatige slijtage tegen te gaan. Diamantcirkelzaagmachines worden vaak pneumatisch aangedreven via een compressor.

</doc>
<doc id="31426" url="https://nl.wikipedia.org/wiki?curid=31426" title="Lintzaag">
Lintzaag

Een lintzaag of bandzaag is een zaag die bestaat uit een eindeloos lintvormig zaagblad van enkele meters lengte dat om twee wielen van de lintzaagmachine heen wordt gespannen. Het onderste wiel (in verticale opstelling) wordt zo aangedreven dat het zaaglint van boven naar beneden door de zaagsnede in het werkstuk beweegt, zodat dit op de zaagtafel wordt gedrukt. Vroeger werden meerdere lintzagen met een waterrad of met een windmolen aangedreven om boomstammen in planken te zagen. Tegenwoordig worden lintzagen aangedreven met behulp van een elektromotor. Het werkstuk wordt over een zaagtafel gevoerd, eventueel langs een geleideliniaal of -mal.
Een lintzaag is geschikt om zeer lange zaagsneden mee te maken, om materialen met een grote dikte te zagen en om zaagsneden met bochten te maken. Hoe smaller het lint, hoe kleiner de radius van deze bocht kan zijn. Er zijn machines die speciaal voor houtverspaning en voor kunststof (bijvoorbeeld matrassenschuim) bedoeld zijn, waarbij de wielen in het verticale vlak zijn opgesteld én machines met de horizontale opstelling, meestal bedoeld om metalen of kunststoffen af te korten. Bij de machines voor metaalbewerking is de zaagsnelheid betrekkelijk laag en dient het zaagblad door een koelvloeistof gekoeld te worden tijdens het zagen.
Boven de zaagtafel is doorgaans een instelbare zaagsteun gemonteerd, waarmee de zaaglengte boven de zaagtafel is af te stellen op de dikte van het te zagen materiaal. De afstand hiervan tot het materiaal dient tijdens het zagen zo klein mogelijk te zijn, men voorkomt hiermee het knikken van het zaaglint. De wielen zijn meestal voorzien van een rubberen rand ter bescherming van het zaagblad. Na vervanging van een zaaglint moet het bovenste wiel opnieuw worden gesteld: het wordt in hetzelfde vlak gebracht als het onderste wiel, zodat de zaag niet van het wiel afloopt en de zaagspanning optimaal is.
Bij grote lintzagen, bijvoorbeeld in een houtzagerij, worden de linten met de hand opnieuw geslepen. 
Als bij een normale lintzaag het lint eenmaal bot is moet het vervangen worden, anders is het gevaar dat het lint breekt te groot.

</doc>
<doc id="31427" url="https://nl.wikipedia.org/wiki?curid=31427" title="Decoupeerzaag">
Decoupeerzaag

Een decoupeerzaag is een kort zaagblad (5 à 10 cm lang, circa 1 cm breed) dat door middel van de elektromotor in een decoupeerzaagmachine op en neer bewogen wordt. De machine inclusief het zaagje wordt eveneens decoupeerzaag of ook wel wipzaag genoemd.
De zaag is geschikt om willekeurige vormen uit te kunnen zagen in plaatmateriaal tot enkele centimeters dik. Bij de meeste decoupeerzaagmachines is de voetplaat instelbaar tussen 45 en 90 graden, waardoor in verstek kan worden gezaagd. Bij sommige machines is het toerental regelbaar. Voor harde materialen wordt dan een laag toerental ingesteld om het warmlopen van het zaagblad te beperken. Met een decoupeerzaag kan niet dicht langs een obstakel, zoals een muur, worden gezaagd. Hier kan de ouderwetse schrobzaag of de reciprozaag uitkomst bieden.
Er zijn verschillende soorten zaagbladen te koop, voor verschillende toepassingen en materialen. Er zijn zaagjes voor hout, metaal, kunststof en steenachtige materialen zoals bijvoorbeeld wandtegels. Er is ook keuze mogelijk uit grove en fijne tanden aan de zaag. Meestal zijn de tanden van het zaagje zo geplaatst dat ze het materiaal alleen verspanen als ze zich naar de machine toe bewegen. Daardoor ontstaan bij het zagen van hout splinters aan de rand bovenaan de zaagsnede, wat soms erg hinderlijk is in verband met verdere afwerking. Door aan de onderkant van het materiaal te zagen worden de splinters aan de 'bovenkant' voorkomen. Men kan ook zaagjes kopen waarvan de tanden van de machine af zijn gericht zodat er aan de bovenkant geen splinters ontstaan. Bij het gebruik hiervan moet de machine wel stevig op het te zagen materiaal geduwd worden, anders gaat deze 'springen'.

</doc>
<doc id="31428" url="https://nl.wikipedia.org/wiki?curid=31428" title="Amersfoortcoördinaat">
Amersfoortcoördinaat



</doc>
<doc id="31429" url="https://nl.wikipedia.org/wiki?curid=31429" title="Verstekzaag">
Verstekzaag

Een verstekzaag is een (hand)zaag, vaak in combinatie met een verstekbak of houder, voor het zagen van een werkstuk onder een bepaalde hoek. (Verstek is een schuine samenvoeging van twee onderdelen, vaak onder een hoek van 45°.) 
Een verstekbak heeft alleen de mogelijkheid een werkstuk onder 45° of 90° af te zagen. Met een houder zoals op de foto hiernaast kan de hoek tussen het zaagblad en het voorwerp secuur worden ingesteld op een aantal verstekhoeken (bijvoorbeeld 30°, 45°, 60° en 90°). Het voordeel van dit type gereedschap is dat na veelvuldig gebruik de geleiding niet noemenswaard slijt.
Hoewel het niet echt een machine is, wordt dit gereedschap ook vaak "verstekzaagmachine" genoemd. Waarschijnlijk vanwege de verschillende stelmogelijkheden: hoekinstelling, afstelbare lengteaanslag e.d. Het zaagblad kan eenvoudig worden vervangen door een nieuwe als de tanden stomp zijn geworden.

</doc>
<doc id="31430" url="https://nl.wikipedia.org/wiki?curid=31430" title="Nederlands Lucht- en Ruimtevaartcentrum">
Nederlands Lucht- en Ruimtevaartcentrum

Koninklijk Nederlands Lucht- en Ruimtevaartcentrum (Koninklijke NLR) is het centrale instituut voor luchtvaart- en ruimtevaartonderzoek in Nederland. Sinds 1937 is het NLL (het latere NLR) een zelfstandige stichting zonder winstoogmerk, die technologische ondersteuning verschaft aan de lucht- en ruimtevaartsector. Die sector omvat industrieën, gebruikers van militaire en civiele vliegtuigen, beheerders van luchthavens, luchtverkeersleidingsorganisaties, overheidsinstanties en internationale organisaties.
Organisatie.
Koninklijke NLR voert nationale en internationale opdrachten uit op het gebied van de vliegtuigontwikkeling, het vliegtuiggebruik en de ruimtevaart, zowel zelfstandig als in samenwerking met andere instituten en industrieën. Het werk voor betaalde opdrachten omvat ongeveer 75 procent van de activiteiten van NLR. Het werk in het kader van het eigen programma voor basisonderzoek en de ontwikkeling van onderzoeksfaciliteiten, dat wordt gefinancierd uit overheidssubsidies, vertegenwoordigt ongeveer 25 procent.
De organisatie kent de divisies "Aerospace Systems", "Aerospace Operations" en "Aerospace Vehicles".
Vestigingen.
NLR heeft hoofdvestigingen in Amsterdam en Marknesse en twee satellietvestigingen in Noordwijk en op vliegveld Rotterdam The Hague Airport (RTHA). Van het personeel, bestaande uit circa 650 medewerkers, heeft ruim twee derde een opleiding op universitair of hbo-niveau. NLR beschikt over diverse onderzoeksfaciliteiten op het gebied van de lucht- en ruimtevaart. Tot de faciliteiten behoren verscheidene windtunnels, waaronder een lagesnelheidstunnel, een transsone en een supersone windtunnel. De exploitatie van deze windtunnels en van de windtunnels van de Duitse zusterorganisatie van het NLR geschiedt door de "Stichting Duits-Nederlandse Windtunnels", die tevens een grote faciliteit in de Noordoostpolder bezit en waarin Duitsland en Nederland ieder een aandeel van vijftig procent hebben.
Faciliteiten.
NLR heeft onder meer onderstaande faciliteiten.
Vliegtuig.
NLR beschikt samen met de TU Delft over een laboratoriumvliegtuig (met registratie PH-LAB), een Cessna Citation II. Voor het doen van onderzoek naar elektrisch vliegen beschikt NLR sinds 2018 over een Pipistrel Velis Electro (PH-NLX). Voor onderzoek om met een geschaald vliegtuig disruptieve technologieën voor vermindering van energieverbruik te ontwikkelen is in Europees verband de Scaled Flight Demonstrator (SFD, PH-1AZ) ontwikkeld, die op 30 maart 2022 de eerste vlucht heeft gemaakt.
Vluchtsimulatoren.
NLR heeft verscheidene vluchtnabootsers voor onderzoek aan vliegtuigen en helikopters tot zijn beschikking.
Verkeersleidingssimulatoren.
Met de NARSIM Radar en de NARSIM Tower verkeersleidingsimulatoren voert NLR onderzoek uit naar concepten voor het toekomstige management van het luchtverkeer en de verkeersleiding op luchthavens.
Testfaciliteiten.
NLR kan vliegtuigconstructies op volle schaal, componenten en proefstukken testen. Het kan constructiedelen van vliegtuigen en ruimtevoertuigen ontwikkelen, ook in composietmaterialen. Daarnaast beschikt het NLR over instrumentatie voor vliegproeven, en over diverse gespecialiseerde apparaten voor de ontwikkeling van avionica. Installaties voor het testen van antennes en voor het uitvoeren van zogenaamde omgevingstesten worden gebruikt voor diverse apparatuur. In de fijnmechanische werkplaats ontwikkelt en bouwt NLR modellen en instrumenten voor windtunnelproeven.
Rekenfaciliteiten.
Het computernetwerk van NLR bevat een supercomputer voor het uitvoeren van omvangrijke stromings- en constructieberekeningen.
Drone Centre.
Het NLR Drone Centre is gespecialiseerd in drone (Remotely Piloted Aircraft System of RPAS) onderzoek, testen, toepassingen en opleidingen. NLR is als eerste organisatie in Nederland door de Inspectie van Leefomgeving en Transport (ILT) erkend voor het geven van theorie- en praktijkopleidingen voor het RPA-L vliegbrevet aan zakelijke gebruikers.
NLR beschikt in Marknesse, Flevoland, over een eigen luchtruim met de benodigde beschikkingen en ontheffingen om deze activiteiten te faciliteren. Ontwikkelaars, fabrikanten en zakelijke gebruikers, zowel civiel als militair, hebben hier de mogelijkheid testvluchten uit te voeren.

</doc>
<doc id="31431" url="https://nl.wikipedia.org/wiki?curid=31431" title="Boomzaag">
Boomzaag

Een boomzaag is een houtzaag met een verwisselbaar, grofgetand zaagblad dat ingespannen is in een stalen beugel met een ovaalvormige doorsnede. De zaag wordt gebruikt bij het doorzagen van bomen en takken. Evenals de handzagen die gebruikt worden in metaalbewerking, is deze zaag algemeen verkrijgbaar onder de naam beugelzaag.
De zaag is er in verschillende afmetingen, afhankelijk van de afmeting heeft deze aan één, of aan beide zijden een handgreep, waardoor met twee personen gezaagd kan worden. Om dit soepel te laten verlopen dienen deze alleen aan de zaag te trekken en niet te duwen. Behalve zagen met een hoge beugel kan deze ook spits toelopen. Deze laatste wordt dikwijls toegepast bij snoeiwerk, waar vaak maar weinig plaats is.
De zaagbladen hebben een symmetrische vrij grove geharde (hardpoint) vertanding, en zijn onder meer verkrijgbaar met een lengte van 21, 24, 30 en 36 inch (530, 607, 759 en 912 mm). Er zijn bladen met rechte vertanding, geschikt voor het zagen van vers en droog hout, en bladen met groepsvertanding (Amerikaanse vertanding). Bij dit laatste type bevindt zich om de vier snijtanden een schaaftand, en is speciaal ontworpen voor het zagen van groen, nat hout. 
Met behulp van de spaninrichting zijn de bladen zonder gereedschap te wisselen, waardoor deze eenvoudig zijn te vervangen. Door de hefboom bij de handgreep naar beneden te klappen haalt men de spanning van het zaagblad af. Het oude blad kan nu worden uitgenomen, waarna het nieuwe blad wordt ingelegd. Door de hefboom omhoog te klappen wordt de zaag gespannen en is deze klaar voor gebruik. 

</doc>
<doc id="31433" url="https://nl.wikipedia.org/wiki?curid=31433" title="Schrobzaag">
Schrobzaag

Een schrobzaag is een zaag met een smal zaagblad naar het eind op een punt uitlopend. 
De zaag is geschikt om bochten en cirkels te zagen, ook vlak langs een obstakel (bijvoorbeeld een muur) waar de decoupeerzaag niet kan komen. Hij is vrijwel verdrongen door ander gereedschap dat beschikbaar is gekomen, zoals de decoupeerzaag en de reciprozaag.

</doc>
<doc id="31434" url="https://nl.wikipedia.org/wiki?curid=31434" title="Gatenzaag">
Gatenzaag

Een gatenzaag (ook wel een gatzaag of klokboor genoemd) is een hulpmiddel om grote gaten te maken, groter dan met een boor mogelijk is. Terwijl een boor alle materiaal uit het gat verspaant tot zaagsel, laat de gatenzaag een ronde schijf achter, met in het midden een gat. Doordat deze schijf niet geheel verspaand wordt, gaat het maken van een gat met een gatenzaag sneller en kost het veel minder energie dan bij gebruik van een boor van dezelfde diameter.
De gatenzaag is een zaag die cirkelvormig gebogen is en vastzit aan een schijf. In het midden daarvan is een centreerboor aangebracht die uitsteekt tot boven het oppervlak van de zaagtanden. De schacht van de boor, aan de andere kant, wordt in de boorhouder van een boormachine geplaatst. Vanwege de grote diameter moet een boormachine worden gebruikt met een laag toerental en een hoog koppel. Niet iedere boormachine is dan ook bruikbaar. 
Tijdens het gebruik zorgt de vooruitstekende centreerboor voor geleiding. Deze maakt een klein gat in het midden nog voordat de tanden aan de omtrek van de zaag in contact komen met het materiaal. Van belang is dat alle tanden gelijktijdig het materiaaloppervlak raken. Soms is het materiaal te dik om een volledig gat te zagen. De boor reikt echter dieper en heeft vaak wel al een doorgaand gat gemaakt. Hierdoor kan men kan vanaf de andere kant verdergaan. Deze werkwijze levert bovendien een netter gat op. 
Soms worden gatenzagen opzettelijk voorzien van tanden op ongelijke onderlinge afstand. Dat is gedaan om te voorkomen dat er in het werkstuk op regelmatige afstand kuiltjes ontstaan waarin dan alle tanden telkens tegelijk blijven steken, waardoor de machine kan blokkeren. Als de afstand tussen de tanden steeds iets anders is, gebeurt het zagen veel gelijkmatiger.
Als een gatenzaag wordt gebruikt in een machine die de zaag en het werkstuk goed op hun plaats kan houden, dan is de centreerboor niet per se nodig. Een gatenzaag waarbij die centreerboor ontbreekt, wordt een kernboor genoemd.
Verschillende typen.
Er bestaan grofweg drie verschillende typen gatenzagen:

</doc>
<doc id="31435" url="https://nl.wikipedia.org/wiki?curid=31435" title="Spanzaag">
Spanzaag

Een spanzaag is een bepaald type zaag waarvan het zaagblad in een houten frame gespannen is en gedraaid kan worden. 
Het houten frame van dit handgereedschap kent twee verticale spanzaagarmen en in het midden een horizontale spanregel. Het op de gewenste spanning zetten van het zaagblad gebeurt vaak door met een spanlat het spantouw op te draaien, waarna bij de gewenste spanning de spanlat achter de spanregel wordt geklemd. Het zaagblad is zeer dun en de tanden staan nagenoeg niet op stoot en zijn licht gezet. Met als gevolg dat de zaagsnede dun is en er weinig houtverlies optreedt. Met een smal blad is het mogelijk langs een gebogen lijn te zagen. De "spanzaag" is een variant van de trekzaag. De spanzaag is tegenwoordig wat in onbruik geraakt door de komst van de kettingzaag.

</doc>
<doc id="31438" url="https://nl.wikipedia.org/wiki?curid=31438" title="Prince2">
Prince2



</doc>
<doc id="31441" url="https://nl.wikipedia.org/wiki?curid=31441" title="Waterpas (bouwkunde)">
Waterpas (bouwkunde)

Een waterpas, ook bekend als "timmermanswaterpas," is een meetinstrument dat wordt gebruikt in de bouwkunde om te bepalen of een vlak of lijn zo precies mogelijk horizontaal ligt.
De waterpas bestaat uit een balk van metaal, hout of kunststof waarin een zogenaamde libel is bevestigd. De libel is het iets gekromde, doorzichtige buisje, gevuld met een lichtgekleurde vloeistof (meestal ethanol). In het midden van dit buisje zijn twee streepjes aangebracht met een tussenruimte gelijk aan de afmeting van de luchtbel. Het buisje is zodanig in de balk bevestigd dat wanneer de balk precies horizontaal is geplaatst op een oppervlak de luchtbel zich precies tussen de twee streepjes bevindt. Er is sprake van het meten van de richting van de zwaartekracht. Vloeistofoppervlakken in rust staan loodrecht op de richting van de zwaartekracht. Is het oppervlak niet precies horizontaal, dan ligt de luchtbel niet tussen de streepjes.
Een waterpas kan ook worden gebruikt om te bepalen of een object precies verticaal is, met een waterpas waarin de libel loodrecht op de lengterichting van de waterpas is bevestigd. Evenzo kan men een object onder een hoek van 45° meten wanneer de libel onder die hoek met de lengterichting is bevestigd.
De term waterpas is zowel onzijdig als mannelijk en kan dus met "het" of "de" worden aangeduid. Hoewel de benaming anders doet denken is het gebruik van water minder geschikt daar dit uitzet bij bevriezing en het glazen buisje kan doen barsten.
Gebruik.
Als de waterpas op het te controleren oppervlak wordt geplaatst en de bel in het buisje staat tussen de streepjes, dan is de stand waterpas. Of een waterpas correct meet wordt gecontroleerd door het waterpas op te stellen, af te lezen, een halve slag (180°) te draaien en opnieuw af te lezen. Geeft de waterpas in beide posities een gelijke stand (dat wil zeggen afwijking van de horizontaal) dan is het waterpas goed. Zijn de twee standen niet gelijk, dan kan de fout van de waterpas hersteld worden door met de stelschroefjes naast de libel het halve verschil weg te regelen.
De waterpas wordt veelvuldig gebruikt in de bouw voor het stellen van deuren, kozijnen, muren etc. Voor de grotere objecten gebruikt men dan een zogenaamde "stelwaterpas", een waterpas van grotere lengte (bijvoorbeeld 180 cm). Ook in de installatietechniek gebruikt men het waterpas voor het opstellen van toestellen en de aanleg van leidingen.
Een minder nauwkeurig soort waterpas is het doosniveau. Het bepaalt het horizontale vlak in alle richtingen tegelijk.
Geschiedenis.
Loodrei.
Een voorloper van de waterpas is de "loodrei", een gelijkzijdige of rechthoekige gelijkbenige driehoek, met de basis uitgevoerd als nauwkeurige rei en vanuit de tophoek een schietlood. Een merkteken in het midden van de basis markeert de positie van het lood waarbij de basis horizontaal is. Een andere uitvoering is in de vorm van een omgekeerde T.
Waterpas met libel.
De waterpas met libel is uitgevonden door de Franse natuurkundige en schrijver Melchisédec of Melchisédech Thévenot. Hij was rijk en had goede connecties. Later kwam hij in dienst van Lodewijk XIV. Uit zijn correspondentie met Christiaan Huygens blijkt dat hij zijn uitvinding deed enige tijd voor 2 februari 1661.
Waterpasinstrumenten voor grotere afstanden.
Voor grotere afstanden zijn andere typen instrumenten geschikter, zoals laserwaterpassen. Landmeters gebruiken een waterpasinstrument, een soort verrekijker met een libel. Hiermee wordt het hoogteverschil tussen twee meetpunten gemeten door een op die punten verticaal opgestelde baak (een soort meetlat) af te lezen.
Een makkelijk zelf te maken soort waterpas is de slang- of flesjeswaterpas. Dit bestaat uit een gewone tuinslang gevuld met water. Een doorzichtige slang met troebel water maakt het aflezen eenvoudiger. De werking berust op de wet van de communicerende vaten. Dat is ook het geval met de flesjes-uitvoering. Daarbij zit aan beide uiteinden een glaasje met een afleesmogelijkheid. Een dergelijk waterpas is bijzonder handig om over grotere afstanden nauwkeurig twee objecten op dezelfde hoogte aan te brengen of te stellen, mits alle lucht uit de tuinslang is. Grote uitvoeringen hiervan zijn gebruikt voor het bepalen van hoogteverschillen tussen bijvoorbeeld de Waddeneilanden en het Nederlandse vaste land. Dit wordt ook wel hydrostatisch waterpassen genoemd. De zogenaamde ijswaterpassing berust op hetzelfde principe van communicerende vaten, maar dan zonder slang.

</doc>
<doc id="31442" url="https://nl.wikipedia.org/wiki?curid=31442" title="Km2">
Km2



</doc>
<doc id="31443" url="https://nl.wikipedia.org/wiki?curid=31443" title="Alexine Tinne">
Alexine Tinne

Alexandrine "Alexine" Pieternella Françoise Tinne (Den Haag, 17 oktober 1835 – nabij Ghat (Libië), 1 augustus 1869) was een Nederlandse ontdekkingsreizigster die in 1862 en 1863 als eerste westerse vrouw naar Centraal-Afrika reisde en vervolgens in 1868 en 1869 ook als eerste westerse vrouw ver in de Sahara reisde. Ook was ze Nederlands eerste belangrijke fotografe. Van locaties in Den Haag en het interieur van haar huis aan het Lange Voorhout maakte ze in de zomer 1860 en winter 1860/61 een veertigtal foto's van groot formaat. 
In het World Museum te Liverpool wordt een belangrijke verzameling etnografische voorwerpen uit Centraal- en Noord-Afrika van haar bewaard.
Levensloop.
Toen Alexine Tinne geboren werd, woonden haar welgestelde ouders op de Herengracht 17 in Den Haag. Ze was de dochter van Philippe Frédéric Tinne (1772-1844) en zijn tweede echtgenote jkvr. Henriette Marie Louise van Capellen (1796-1863), oudste dochter van viceadmiraal jhr. Theodorus Frederik van Capellen (1761-1824). Ze had twee halfbroers uit haar vaders eerste huwelijk. De familie van Alexine was rijk geworden van de West-Indische suiker, maar het leven aan de Lange Voorhout 32 in Den Haag vond ze te benauwend. "God dank ben ik tenminste vrij", verzuchtte ze in een van haar reisbrieven.
Reizen.
Al snel na de dood van haar vader ging Alexine grote reizen ondernemen, samen met haar moeder Henriëtte. Eerst in Europa, maar in 1855 vertrokken ze voor het eerst naar Egypte. Ze bleven twee jaar weg en bezochten ook Libanon, Syrië en Palestina. Daarna keerden ze terug naar Den Haag, maar maakte zij nog wel reizen naar Engeland, Duitsland en Rusland. Om vervolgens weer naar Egypte terug te gaan. 
In 1862 vertrok zij samen met haar moeder met enkele boten uit Caïro om de bovenloop van de Nijl te verkennen. Ook Adrienne Steengracht (zuster van Henriette) en vier bediendes reisden mee. Bij deze tocht verkende ze de Nijl tot in Zuid-Soedan. Op 4 april 1862 arriveerde de groep in Khartoum. Een maand later trokken zij verder zuidwaarts. Henriette en Alexine maakten de tocht daarna nog een keer, toen voegde de Duitse ontdekkingsreiziger Theodor von Heuglin zich bij het uitgebreide reisgezelschap. Adrienne bleef ruim veertien maanden in Khartoum achter. Nadat moeder en dochter terug waren, overleed Henriette. Ze verlieten Khartoum in juli 1864 en keerden naar Caïro terug om een volgende reis voor te bereiden. 
Tijdens deze expeditie waren zij de eerste westerse vrouwen die doordrongen tot in Centraal-Afrika. Alexine geldt tevens als de eerste westerse vrouw die diep de Sahara introk. Zij namen de nodige zaken mee op hun reis. De karavaan van hun expeditie bestond bijvoorbeeld uit 102 kamelen, met alleen al 32 koffers met meubels die waren meegenomen uit Den Haag, waaronder spiegels, ijzeren ledikanten, gravures, kandelaren en de vijf honden van Alexine, die in speciale manden aan de kamelen hingen. Alexine had een draagbaar bed met baldakijn en haar moeder een comfortabele stoel. Ieder beschikte over twaalf bedienden om hen in ploegen van vier te dragen. Zoals zij het beschreef in een brief voor het vertrek in 1862: "Op het moment van vertrek, dat met niets te vergelijken valt behalve dan de exodus van de kinderen Israels, wil ik je even een afscheidswoordje schrijven voor men de laatste tafel weghaalt." 
De ornitholoog Theodor von Heuglin zei zich mateloos te ergeren aan het ritme van de vrouwen: ze weigerden vroeg op te staan en hun immense bagage zorgde voortdurend voor oponthoud. 
Hoewel Alexine de nodige bedienden had en de oorspronkelijke bewoners van Afrika als 'wilden' aanduidde, was zij uitgesproken tegen de slavenhandel en de systematische gruwelijkheden die zij tegenkwam. Zij schreef: "Want als er iets is wat nog zondiger is dan de wilden in dit land, dan zijn het wel de Europeanen en de handelaren die hier wonen. Als zij eenmaal op de Nijl zijn, beschouwen zij zich als buiten iedere goddelijke en menselijke wet staande. Zij roven, doden en doen wat er in hun hoofd opkomt." Zij kocht een aantal slaven vrij en was verontwaardigd dat zij later zelf werd beschuldigd van slavernij. 
In 1869 vertrok ze vanuit Algiers voor een reis door de Sahara. Haar karavaan werd door Toearegs aangevallen, die werden geholpen (en waarschijnlijk ingeschakeld) door Arabieren uit Tinnes eigen gezelschap. Tinne werd vermoord door twee houwen met een zwaard en een geweerschot. Ze stierf op 33-jarige leeftijd door bloedverlies.
Nalatenschap.
Van 11 december 2021 tot en met 12 juni 2022 was in het Haags Historisch Museum de tentoonstelling "Alexine Tinne, fotograaf - haar wereldbeeld" te zien. Het was de eerste tentoonstelling ooit die volledig aan Alexine's werk is gewijd. De bijbehorende driedelige podcastserie "Alexine Tinne, een drieluik" werd ingesproken door Jennifer Hoffman (als verteller), Anna Drijver (als Alexine) en Jacqueline Blom (als Alexine's moeder Henriëtte). Deel 1 gaat over Alexine's vroege jaren, deel 2 over haar reizen en dood, deel 3 over haar fotografie en nalatenschap.
In 2024 verwierf de Universiteitsbibliotheek Leiden achttien foto's die Alexine Tinne in 1862 maakte in Gondokoro. Deze behoren tot de oudste foto's die in het hart van het Afrikaanse continent zijn gemaakt.

</doc>
<doc id="31444" url="https://nl.wikipedia.org/wiki?curid=31444" title="Nederlandse kabinetten sinds 1945">
Nederlandse kabinetten sinds 1945



</doc>
<doc id="31445" url="https://nl.wikipedia.org/wiki?curid=31445" title="Adriaen Block">
Adriaen Block

Adriaen Courtsen Block (Amsterdam, 1567 – Amsterdam, 27 april 1627) was een Nederlandse ontdekkingsreiziger, die in 1613 door Amsterdamse kooplieden werd uitgezonden om handel te drijven in het gebied dat door Henry Hudson was ontdekt. Zij waren geïnteresseerd in het bont van de Noord-Amerikaanse pelsdieren.
Nadat zijn schip in brand was gevlogen, bouwde hij een nieuw. Na overwinterd te hebben in het gebied van het huidige Albany, zeilde Block de rivier de Connecticut op. Hij was de eerste Europeaan die het Lange Eiland (Long Island) en Manhattan als aparte eilanden tekende. Deze kaart is bewaard gebleven. Ook gebruikte hij de term Nieuw-Nederland voor het eerst op een kaart.
Block Island, een eiland voor de kust van de staat Rhode Island, is naar Adriaen Block vernoemd. Hij bezocht het eiland in 1614. Block bleef tot zijn dood in 1627 varen. Hij is begraven in de Oude Kerk in Amsterdam.

</doc>
<doc id="31446" url="https://nl.wikipedia.org/wiki?curid=31446" title="Amman (stad)">
Amman (stad)

Amman, (عمان; IPA: [ɑːˈmɑːn]; in de oudheid: "Philadelphia"), is de hoofdstad van Jordanië. In 2022 telde de stad 4.300.000 inwoners.
Amman is een moderne wereldstad. Nog steeds stijgt het aantal inwoners sterk. Economisch gaat het zo goed in Amman dat veel buitenlandse ondernemingen zich er vestigen. De effectenbeurs van Amman heet de Amman Stock Exchange. Belangrijke middelen van vervoer zijn de bus, de taxi, en de gedeelde taxi. Binnen het Jordaanse transportsysteem is Amman het voornaamste knooppunt.
Geografie.
De stad ligt in het noordwesten van het land, slechts enkele tientallen kilometers verwijderd van de Westelijke Jordaanoever en de Dode Zee. De stad is ontstaan in een dal, maar door de bevolkingstoename werden later ook de omliggende heuvels bebouwd.
Geschiedenis.
In de buurt van Amman zijn archeologische vondsten gedaan uit de neolithische tijd. In de Romeinse periode maakte Amman, toen "Philadelphia", deel uit van de steden van de Dekapolis. Uit de Grieks-Romeinse periode zijn resten van de stadsmuren, een tempel gewijd aan Zeus-Ammon, een odeon en een amfitheater bewaard gebleven.
Het moderne Amman werd gesticht in 1878, toen het Ottomaanse Rijk hier een groep Tsjerkessische immigranten huisvestte. Zij vormden tot halverwege de twintigste eeuw de meerderheid van de bevolking. Het was onder andere door een omvangrijke immigratie van Palestijnen, die vanwege het Arabisch-Israëlisch conflict vanaf 1948 naar Jordanië vluchtten, dat de stad een grote groei doormaakte. Vooral na 1967 was er een zeer sterke immigratie. Het gewapend conflict van Zwarte September werd uitgevochten in Amman.
Bezienswaardigheden in Amman.
Op en rond de citadel van Amman:
Elders in de stad:

</doc>
<doc id="31447" url="https://nl.wikipedia.org/wiki?curid=31447" title="William Baffin">
William Baffin

William Baffin (Londen, 1584? – Qishm, Perzië, 23 januari 1622) was een Britse zeevaarder en cartograaf, bekend geworden door twee ontdekkingsreizen naar Noord-Canada, op zoek naar de Noordwestelijke Doorvaart.
Levensloop.
Vrijwel niets is bekend over Baffins leven tot 1612. In dat jaar nam hij deel aan een ontdekkingsreis, geleid door James Hall, naar de westkust van Groenland. In de volgende drie jaren voer hij ieder jaar naar Spitsbergen in verband met de opkomende walvisvaart naar deze streken. Hij bereikt de noordwestpunt van Spitsbergen en stelde vast dat er tussen Spitsbergen en Groenland geen land lag.
In 1615 nam hij deel aan een reis onder leiding van Robert Bylot op zoek naar de Noordwestelijke Doorvaart. Ze kwamen langs Groenland en het huidige Baffineiland, voeren door de Straat Hudson, en onderzochten het Foxe Channel op zoek naar een doorvaart naar het Noordwesten. Baffin maakte metingen van de lengtegraad met gebruik van metingen aan de maan, volgens principes die weliswaar eerder ontwikkeld waren, maar nog niet daadwerkelijk toegepast. De nauwkeurigheid van Baffins lengtegraadmetingen en metingen aan het getij waren voor William Parry 200 jaar later reden het Baffineiland naar hem te noemen.
In 1616 maakten Bylot en Baffin een tweede reis. Dit keer voeren ze langs de westkust van Groenland noordwaarts, en bereikten de later naar hem genoemde Baffinbaai. Hun noordelijkste punt was 78°NB, waarna ze via de westkust van Baffinbaai en Straat Davis weer terugkeerden. Uit deze reis werd geconcludeerd dat Straat Davis geen hoop bood op een Noordwestelijke Doorvaart.
Samuel Purchas, die de resultaten van deze reis publiceerde, vond het echter te kostbaar ook Baffins kaart te publiceren, en ook het verslag werd flink door de mangel gehaald, waardoor Baffins ongetwijfeld waardevolle wetenschappelijke waarnemingen niet voor het nageslacht behouden bleven. Op de kaart van Luke Foxe uit 1632 staat de Baffinbaai aangegeven, maar latere kaartenmakers hielden het bij een vage omtrek, of lieten het gebied zelfs helemaal open. Pas toen John Ross in 1818 Baffinbaai opnieuw onderzocht, werd vastgesteld dat Baffins waarnemingen opvallend nauwkeurig geweest waren.
Nadien trad Baffin in dienst van de Britse Oost-Indische Compagnie. In 1617-1619 maakte hij een reis naar Surat, en bracht de Perzische Golf en de Rode Zee in kaart. In 1621 keerde hij terug naar het gebied, en stierf bij een gezamenlijke Brits-Perzische militaire actie om het fort op het eiland Qishm in de Perzische Golf, bezet door Portugezen, in te nemen.

</doc>
<doc id="31449" url="https://nl.wikipedia.org/wiki?curid=31449" title="Reisziekte">
Reisziekte

Reisziekte (of "kinetosis"), ook wel visueel geïnduceerde bewegingsziekte genoemd, is geen echte ziekte maar een symptoom dat optreedt tijdens het zien van beweging. Het is een reactie van het menselijk lichaam op iets abnormaals, met name een afwijking tussen wat het lichaam verwacht en wat er werkelijk gebeurt.
Vormen.
Er zijn verschillende vormen; de bekendste zijn wagenziekte en zeeziekte. De schommelbeweging tijdens het vervoer met bijvoorbeeld een auto, een boot of een vliegtuig is de oorzaak. Zeeziekte komt bijvoorbeeld voor wanneer een schip over de lengte- en breedte-as beweegt bij ruwe zee. De signalen van het evenwichtsorgaan en de waargenomen horizon komen niet meer met elkaar overeen. Wagenziekte kan voorkomen als men een lange auto- of busreis moet maken, bijvoorbeeld om naar een verre vakantiebestemming te gaan. Ook als men bijvoorbeeld een boek leest in een auto kan wagenziekte optreden.
Wie er gevoelig voor is kan met elk vervoermiddel dat schommelt ziek worden, dus ook tijdens het berijden van dieren of tijdens een ritje in een bewegende attractie zoals theekopjes of achtbaan. Bewegingsziekte kan ook optreden door te kijken naar films die zijn opgenomen met een niet-stilstaande camera of bij het spelen van sommige videospellen.
Mechanisme.
Bewegingsziekte ontstaat door een visueel-vestibulair conflict, met name door een tegenstrijdige input van de zintuigen. De hersenen krijgen informatie over beweging en positie van drie systemen: het evenwichtsorgaan in het binnenoor, de ogen en de proprioceptieve zintuigen (de informatie van spieren en gewrichten in vergelijking met de positie van het eigen lichaam). Met die informatie maakt ons brein een interne voorstelling van wat er aan de gang is, zoals in de auto rijden of op een boot varen. Bij bewegingsziekte komen de signalen van het evenwichtsorgaan en de waargenomen horizon komen niet meer met elkaar overeen.
Tips.
Over het algemeen hebben kinderen vaker last van reisziekte dan volwassenen: men kan eroverheen groeien.
Dieren.
Ook dieren kunnen last van reisziekte hebben. Golven kunnen het evenwichtsorgaan van koeien, schapen, honden of varkens net zo goed ontregelen als dat van mensen. Niet alle dieren reageren echter hetzelfde bij reisziekte. Honden kunnen tijdens een autorit erg misselijk worden. Dit gaat meestal gepaard met braken, speekselen, rusteloosheid en opgewondenheid. Pony’s en paarden daarentegen kunnen niet overgeven vanwege de sterke sluitspier tussen slokdarm en maag. Ook ratten, konijnen en andere knaagdieren braken nooit.

</doc>
<doc id="31451" url="https://nl.wikipedia.org/wiki?curid=31451" title="Vesting (verdedigingswerk)">
Vesting (verdedigingswerk)

Een vesting, ook wel fortificatie, vest, veste, versterking of verdedigingswerk genoemd, is een middel om een stad, een kasteel of zelfs een land te verdedigen tegen vijandelijke invallen. Onderscheiden worden forten, kastelen en vestingsteden. Met een vesting wordt vaak een vestingstad bedoeld. De wetenschap die zich bezighoudt met vestingen wordt "vestingbouwkunde" genoemd. In tegenstelling tot een fort woonden in een vesting niet alleen militairen maar ook burgers.
Definitie.
Een vesting kan veel vormen hebben, doordat de krijgskunde in de loop van de eeuwen sterk veranderd is. Wat onder een vesting verstaan wordt, kan variëren van een stadswal met stenen muren en torens, een omwalling van aarde met bastions en ravelijnen tot zelfs een complex van betonnen bunkers en tankgrachten.
Is een stad voorzien van verdedigingswerken, dan is het nog geen vesting of vestingstad, enkel steden die op een strategisch belangrijk punt lagen en belangrijk waren voor de landsverdediging, kan men als echte vestingstad beschouwen. Het zijn ook deze steden waarbij de vestingwallen steeds werden gemoderniseerd en onderhouden, en waarvan in sommige gevallen nu nog de imposante verdedigingswerken te zien zijn. Veel andere versterkte steden hadden wel verdedigingswerken, maar deze fungeerden enkel ter verdediging van de eigen stad en dan vooral tegen roversbenden en ander gespuis. Zij konden zich maar zeer zelden verdedigen tegen georganiseerde legers. De wallen van deze steden bestonden niet zelden enkel uit de oude middeleeuwse muren, eventueel aangeaard. Denk hierbij aan steden als Vianen, Brielle, Lier, Leerdam of Culemborg.
Een voorbeeld van een stad die in beide categorieën past, is Sittard. Deze stad was lange tijd een belangrijke en imposante vesting. Na door de Fransen in de 17e eeuw te zijn veroverd en nagenoeg verwoest, werd de stad gedwongen haar vestingwerken af te breken. Wel bleef de oude middeleeuwse muur grotendeels staan om de stad te kunnen verdedigen tegen muitende troepen en roversbenden. Grote delen van deze muur zijn nu nog te zien.
Hetzelfde geldt voor kastelen. Kastelen die een rol bleven vervullen in de landsverdediging, bijvoorbeeld als "reduit" van een fort, en die een strikt militaire rol vervulden, waren vestingen (bijvoorbeeld het Muiderslot en Slot Loevestein). Een kasteel dat een residentiële functie had en enkel verdedigingswerken had ter bescherming van de inwonenden, was geen vesting (bijvoorbeeld Kasteel Duurstede, Kasteel Hoensbroek en Kasteel Doorwerth).
Vestingbouw.
Net als andere takken van wetenschap en techniek, is er een eigen terminologie voor de vestingbouw.
Een bekende vestingbouwer was de Vauban 1633-1707, die onder Lodewijk XIV in Frankrijk een groot aantal vestingen bouwde en steden ombouwde tot vestingstad.
Nederlandse en Belgische vestingbouwers waren:

</doc>
<doc id="31452" url="https://nl.wikipedia.org/wiki?curid=31452" title="Vitus Bering">
Vitus Bering

Vitus Jonassen Bering (ook Behring; Russisch: Витус Ионассен Беринг of Иван Иванович Беринг, "Ivan Ivanovitsj Bering") (Horsens (Jutland), 12 augustus 1681 – Avatsja, 19 december 1741) was een Deense ontdekkingsreiziger, die in Russische dienst de Beringstraat ontdekte.
Bering werd geboren in Horsens, in Jutland, maar kwam in dienst van de Nederlandse marine. Toen in 1704 Peter de Grote de Russische marine stichtte, stapte hij over naar Rusland, voer in de Zwarte Zee en de Zee van Azov en maakte zich tijdens de Grote Noordse Oorlog verdienstelijk in de strijd tegen Zweden in de Oostzee.
Eerste Kamtsjatka-expeditie.
In januari 1725 kreeg Bering van Peter de Grote de opdracht om een expeditie naar het uiterste oosten van Siberië te leiden. Hij moest in Kamtsjatka de bouw van een of twee schepen leiden en deze gebruiken om noordwaarts te varen naar de plaats waar volgens geruchten Azië en Amerika met elkaar verbonden zouden zijn. Peter stierf twee dagen later, maar Berings orders werden bevestigd door tsarina Catharina I, de vrouw van Peter, die hem opvolgde.
Op 24 januari verliet Bering Sint-Petersburg. Belangrijke andere leden van de expeditie waren Martin Spanberg en Aleksej Tsjirikov. Het zou echter tot de lente van 1728 duren voor de oversteek van Siberië, de zee van Ochotsk en Kamtsjatka naar Nizjnekamtsjatsk voltooid was. In juli en augustus van dat jaar voer hij noordwaarts vanuit Kamtsjatka, en bereikte uiteindelijk 67°18'NB. Hoewel hij door de Beringstraat voer, heeft hij Alaska op deze reis niet gezien; wel stelde hij vast dat Azië en Amerika niet door land verbonden waren. In maart 1730 was hij in Sint-Petersburg terug.
Tweede Kamtsjatka-expeditie.
In 1733 kreeg Bering de leiding over een nieuwe expeditie, die als de "Grote Noordelijke Expeditie" bekendstaat. Ook Tsjirikov en Spanberg waren opnieuw actief. De plannen groeiden uiteindelijk uit tot een grootscheepse expeditie, met diverse onderdelen. Als onderdeel van deze expeditie trokken naturalisten door Siberië, werd de volledige noordkust van Siberië verkend en werden schepen uitgestuurd naar Japan.
In 1741 werd uiteindelijk het hoogtepunt van de expeditie bereikt. Twee schepen, de "Sv. Pjotr" (Heilige Petrus) onder Bering en de "Sv. Pavel" (Heilige Paulus) onder Tsjirikov, voeren zuidoost, dan noordoost vanuit Kamtsjatka, op zoek naar (niet-bestaande) landen in de noordelijke Grote Oceaan en het Amerikaanse continent. Onderweg verloren beide schepen elkaar in een storm uit het oog. Bering bereikte de Golf van Alaska en zag het Sint-Eliasgebergte. Hij landde op Kayakeiland en voer langs het schiereiland Kenai en het eiland Kodiak. Gedeeltelijk de Aleoeten volgend, voer het schip terug naar Kamtsjatka, en landde uiteindelijk op Beringeiland (Avatsja-eiland). Bering stierf hier aan scheurbuik.
In augustus 1991 werden de graven van Bering en vijf andere zeelieden ontdekt. De overblijfselen werden naar Moskou vervoerd, waar ze werden onderzocht door de forensische artsen. In 1992 werden Bering en de andere zeelieden opnieuw begraven op het Beringeiland.
Zijn naam leeft voort in de Beringstraat, de Beringzee, het Beringeiland, de Beringgletsjer, het Vitusmeer en de Beringlandbrug.

</doc>
<doc id="31453" url="https://nl.wikipedia.org/wiki?curid=31453" title="Driehoeksmeting">
Driehoeksmeting

Een driehoeksmeting of triangulatie is een meetmethode die gebruikmaakt van het feit dat een driehoek volledig bepaald is als één zijde (de basis) en de aanliggende hoeken bekend zijn. De methode werd voor het eerst beschreven door de Nederlandse wiskundige Gemma Frisius (1508-1555). De cartograaf Jacob van Deventer (1505-1575) was de eerste die het in de praktijk omzette. Bij de driehoeksmeting wordt gebruikgemaakt van formules uit de goniometrie, met name de sinusregel.
In de landmeetkunde wordt de term driehoeksmeting vooral gebruikt voor het meten van een netwerk van vele driehoeken waarbij zo veel mogelijk hoeken gemeten worden en slechts één (of enkele) lengte van een driehoekszijde. De eerste die deze techniek beschreef en in praktijk bracht was Snellius (Willebrord Snel van Royen, 1580–1626). De methode werd in de 19e eeuw verfijnd door Carl Friedrich Gauss die een overbepaald stelsel van waarnemingsvergelijkingen met de kleinste-kwadratenmethode oploste.
Andere betekenis.
Triangulatie wordt als term ook gebruikt voor het verdelen van een veelvlak of een ander oppervlak in meerdere driehoeken. Dit principe wordt bijzonder veel gebruikt in de grafische industrie en geo-informatie om 3D modellen op een computer eenvoudig te kunnen verwerken voor computerspelletjes, animatiefilms en geografische informatiesystemen.
Basisprincipe.
De triangulatiemethode maakt gebruik van de wiskundige eigenschap van een driehoek dat haar vorm vastgesteld kan worden zonder dat al haar kenmerken bekend zijn. Een driehoek heeft 3 zijden (Z) en 3 hoeken (H), in totaal 6 kenmerken. Met drie van de zes kenmerken kan de driehoek al bepaald worden. Bijvoorbeeld: indien twee zijden ervan bekend zijn en de tussenliggende hoek (combinatie ZHZ), kan de rest uitgerekend worden. Er bestaan vijf combinaties waarvoor dit principe opgaat, alsmede één uitzondering: met de combinatie van 3 hoeken (HHH) is de schaal niet te bepalen.
Driehoeksmeting in een enkele driehoek: combinatie HZH.
Dit voorbeeld betreft een boot (B) die wordt waargenomen vanaf twee punten A en C op het strand. De onderlinge afstand b is bekend, of kan worden berekend uit de coördinaten van A en C, en zij vormt de basis van een driehoek met de boot als derde punt. De waarnemers in A en C meten elk de hoek die de zichtlijn naar de boot maakt met de basislijn. Met deze drie gegevens kan de positie van de boot in de driehoek worden berekend. De waarnemers kunnen nu ook de lengtes van de twee andere zijden uitrekenen en dus de afstand van elk punt tot de boot.
Dit wordt '(in)snijding' genoemd. Insnijding kan op twee manieren:
Een netwerk van driehoeken: combinatie HZH.
In de landmeting wordt ook gebruikgemaakt van bovenstaande combinatie HZH, die in dit geval inhoudt: 
Daartoe wordt door landmeters één lengte handmatig en zeer nauwkeurig opgemeten, in de afbeelding hiernaast de lijn AB . Vervolgens wordt een afgelegen punt C gekozen, dat van beide uiteinden van deze lijn waargenomen kan worden. Met een theodoliet meet men dan de hoeken die de basislijn maakt met de zichtlijnen naar punt C. Daarna kunnen de lengten van die zichtlijnen (AC en BC) berekend worden. Omdat de lengten van die twee zichtlijnen daarmee bekend zijn, kunnen deze zelf weer als basislijn dienen voor een aan de eerste driehoek te koppelen tweede en derde driehoek (op de afbeelding naar de punten D, respectievelijk E). Door herhaling van deze methode kan op basis van slechts één daadwerkelijk gemeten lijn een keten of netwerk van driehoeken over grote afstanden berekend worden.
Ter controle van de uitkomsten kunnen op gezette plaatsen in deze keten berekende lijnstukken handmatig nagemeten worden. In het geval dat er extra lange zichtlijnen zijn, is het mogelijk controledriehoeken uit te zetten, die meerdere berekende driehoeken doorkruisen (de blauwe lijnen op de afbeelding).
Corrigeren voor hoogte.
Bovenstaande metingen werken perfect - in een plat vlak. Zelfs in een relatief plat land als Nederland worden soms meetpunten dicht bij de bodem gekoppeld aan kerktorens, zodat voor hoogteverschillen gecompenseerd moet worden om afstanden in een rechte lijn te kunnen berekenen. De hoogte van waargenomen punten kan eveneens met driehoeksmeting worden vastgesteld, met behulp van de combinatie van kenmerken: één bekende zijde, een aanliggende hoek en de tegenoverliggende hoek (HHZ).
In nevenstaande afbeelding wordt eerst een driehoek opgemeten (blauw), met de lijn formula_1 als basis, via de hoeken formula_2 en formula_3 (HZH). Van de rechter stippellijn is nu de lengte formula_4 bekend en de denkbeeldige voortzetting van de basislijn maakt een rechte hoek (90°) met de verticale lijn formula_5, de gevraagde hoogte formula_6, die eenvoudig berekend kan worden als:
Hierbij moet worden aangetekend dat op de afbeelding de gemeten basislijn geacht wordt zich horizontaal (waterpas) en op zeeniveau te bevinden. De omstandigheden in het veld zijn doorgaans niet zo ideaal, hetgeen steeds complexere berekeningen vereist.
Rijksdriehoeksmeting.
Met behulp van driehoeksmeting zijn de coördinaten van de originele punten van het Nederlandse stelsel van rijksdriehoeksmeting (RD) bepaald. Op deze wijze zijn veel landen voor het eerst opgemeten. Vanwege hun zichtbaarheid werden in Nederland vooral kerktorens gebruikt als referentiepunten bij de driehoeksmetingen in plaats van heuveltoppen. Deze punten vervullen de rol van hoekpunt in een of meerdere driehoeken. De eerste landsdekkende driehoeksmeting in Nederland maakte gebruik van een basis in Duitsland in de buurt van Bonn, de meting Vrouwenheide (Ubachsberg) - Klifsberg (gemeente Herkenbosch) vormde de aansluiting met de rest van Nederland. In 1913 is in Stroe een basis gemeten ter controle van het doorgerekende driehoeksnet en de gemeten afwijking bleek verwaarloosbaar.

</doc>
<doc id="31454" url="https://nl.wikipedia.org/wiki?curid=31454" title="Gorkum">
Gorkum



</doc>
<doc id="31455" url="https://nl.wikipedia.org/wiki?curid=31455" title="Bluetooth">
Bluetooth

Bluetooth is een open standaard voor draadloze verbindingen tussen apparaten op korte afstand. Dankzij bluetooth kunnen bijvoorbeeld adresgegevens tussen mobiele telefoons worden uitgewisseld, kan snel vanaf een handheld computer worden geprint, of kan een mobiele telefoon worden uitgerust met een draadloze "headset". De techniek is ontwikkeld door het Zweedse Ericsson.
Geschiedenis.
De geschiedenis van bluetooth begon in 1994, toen Ericsson zocht naar een goedkope manier om via een radioverbinding communicatie tot stand te brengen tussen mobiele telefoons en andere apparaten. Men had zich ten doel gesteld om allerlei kabels tussen mobiele telefoons en pc-cards, koptelefoons, desktopapparaten et cetera overbodig te maken. Naarmate het onderzoek vorderde, werd het de onderzoekers duidelijk dat de toepassingsmogelijkheden voor een dergelijke korte-afstandsradioverbinding legio waren.
De techniek zelf is ontwikkeld door de Nederlander Jaap Haartsen die aan de Nieuw-Amsterdamsestraat in Emmen bij het Zweedse Ericsson in dienst was. De naam "bluetooth" verwijst naar de Vikingenkoning Harald Blauwtand, die het christendom in Scandinavië introduceerde.
Voor de ontwikkeling en het 'in de markt zetten' van de bluetooth-techniek is in 1998 besloten tot het oprichten van de 'Bluetooth Special Interest Group' (SIG), waarbij zich al gauw vrijwel alle grote elektronicabedrijven, software-ontwikkelaars en telecombedrijven aansloten (onder meer Palm, Ericsson, IBM, Intel, Lucent Technologies, Apple, Microsoft, Motorola, Nokia en Toshiba). Bluetooth moest vrij van royalty's worden en geheel 'open'.
Voor bluetooth is een frequentie uitgezocht die ook wereldwijd beschikbaar is. De 2,4GHz-band was met name voor Spanje, Japan en Frankrijk aanvankelijk een probleem, in Frankrijk was deze al in gebruik voor militaire toepassingen, maar sinds 1 januari 2001 staat ook daar deze frequentie voor bluetooth ter beschikking. De frequentie is vrij en wordt ook gebruikt voor babyfoons, afstandsbedieningen van garagedeuren, draadloze telefoons, magnetrons en wifi-toepassingen. Bluetooth valt onder de regeling voor Short Range Devices, waarvoor geen zendmachtiging benodigd is. De eerste versie (versie 1.0) had nog last van "kinderziektes" (hij was storingsgevoelig), in de decennia daarna kwamen er regelmatig nieuwe versies met vele verbeteringen.
Naam en logo.
De naam bluetooth is afkomstig van een Deense Vikingleider, Harald I van Denemarken, ook wel Harald Blauwtand genoemd. Omdat hij verbindingen maakte tussen Scandinavië en het vasteland van Europa, werd aan hem gedacht bij de naamgeving van het communicatieprotocol. Het was oorspronkelijk de werknaam van het project, maar bij gebrek aan een betere naam is het ook de definitieve naam geworden. Het logo is een samenvoeging van de initialen H en B uit het runenschrift.
Techniek.
Bluetooth is een radioverbinding (in de 2,4GHz-band, dit is in het frequentiegebied van UHF) voor spraak en data op korte afstand. Het werkt 'point to multipoint', hetgeen inhoudt dat een enkele bron meer 'ontvangers' kan bedienen. Wanneer twee bluetoothapparaten een verbinding hebben opgebouwd, dan ontstaat een zogenoemd piconet(werk). Er kunnen op dezelfde plek meerdere van dergelijke piconets naast elkaar bestaan, in wat men een scatternet noemt. Binnen een piconet ondersteunt bluetooth maximaal acht actieve verschillende apparaten, terwijl er in totaal 127 apparaten een verbinding kunnen houden (deze zijn tijdelijk 'geparkeerd').
Normaal gesproken zal het binnen een straal van 1 tot 10 meter functioneren, maar wanneer het zendvermogen wordt opgevoerd, kan de 100 meter worden gehaald. Een zogenoemde 'zichtverbinding' (elkaar kunnen zien) is niet nodig; dankzij de GHz-radioverbinding dringt het bluetoothsignaal ook door vaste materialen (zolang het geen metaal is). Bij een zichtverbinding kunnen er echter grotere afstanden overbrugd worden.
De communicatie van digitale spraak behoort tot de standaardmogelijkheden van bluetooth. Bluetooth ondersteunt binnen een piconet tot drie gelijktijdige full-duplex-gesprekken.
Omdat bluetooth een vervanger is voor de (korte) kabels, kan het worden gebruikt om allerlei apparaten met elkaar te laten communiceren. De ontwerpers hebben met opzet gebruikgemaakt van een goedkope radiotechniek, zodat bluetooth zonder veel bezwaar in ieder apparaat kan worden ingebouwd. Omdat bluetooth normaal gesproken ook weinig stroom verbruikt (30 microampère in 'hold mode' en 8-30 milliampère bij een actieve verbinding), kan het ook worden toegepast in mobiele apparaten die afhankelijk zijn van batterijen.
Vanaf versie 1.2 gebruikt bluetooth frequency hopping, of Adaptive Frequency Hopping (AFH).
Bluetoothapparatuur is verdeeld in 3 verschillende klassen:
Er bestaan ook verschillende bluetoothversies:
Toepassingen.
Belangrijke toepassingen zijn het verzenden van bestanden tussen apparaten zoals computers en mobiele telefoons, het zenden van een document of afbeelding van een computer naar een printer, het zenden van toetsaanslagen van een toetsenbord naar een computer, het zenden van een afbeelding van een scanner naar een computer, het zenden van geluid naar een draadloze koptelefoon, bluetooth-speaker of autoradio enzovoort. Tevens wordt bluetooth gebruikt om verkeersinformatie mee in te winnen door middel van het bluetooth-meetsysteem.
Beveiliging.
Omdat de radiosignalen kunnen worden opgevangen door alle ontvangers die zich in de buurt van de bluetoothapparaten bevinden, ondersteunt bluetooth in het basisprotocol authenticatie en encryptie. Authenticatie vindt plaats middels een geheime sleutel, die zich op beide apparaten moet bevinden. Het protocol staat het wel toe dat het ene apparaat het andere authenticeert. Na authenticatie is het mogelijk om de verbinding te versleutelen (encryptie).
Als het bluetoothapparaat niet voldoende beveiligd wordt, kan door middel van bluejacking informatie verzonden worden naar het apparaat. Het ongevraagd en dus illegaal lezen van de documenten via bluetooth wordt dan bluesnarfing genoemd. Verder kan een apparaat onbruikbaar worden gemaakt door middel van bluesmacking. Dit is een denial-of-serviceaanval middels bluetooth. Bluesniffing is het afluisteren van bluetooth-verkeer.
Bluetooth versus IrDA.
Bluetooth is net als de infrarode verbinding (IrDA), een communicatiemiddel voor de korte afstand. Beide verbindingsmogelijkheden concurreren dus met elkaar. Met name bij het uitwisselen van data, zoals het 'synchroniseren' van een handheld computer met een pc, mikken de beide technieken ook op dezelfde functionaliteit. Zij maken hiervoor zelfs gebruik van hetzelfde 'upper layer' protocol (OBEX) en beide streven ernaar om gebruik te kunnen maken van dezelfde applicatie.
Toch hebben bluetooth en IrDA specifieke eigenschappen, waardoor zij in verschillende situaties de voorkeur verdienen. In een ruimte met veel apparaten op de bluetooth-frequentie (veel mobiele telefoons, bijvoorbeeld), is het eenvoudiger om gegevens uit te wisselen via IrDA; het is dan mogelijk om beide apparaten op elkaar te 'richten', zonder dat andere tussenbeide kunnen komen. Met bluetooth is het wat lastig 'mikken' en daardoor duurt het even voordat bluetooth alle soortgenoten in de buurt heeft ontdekt. Vervolgens kan er nog tijd overheen gaan, voordat uit de naburige apparaten het juiste is geïdentificeerd, waarvoor extra informatie nodig kan zijn. Ook het beveiligingsmechanisme in bluetooth vraagt tijd.
In andere gevallen verdient bluetooth weer de voorkeur. Zo kan met mobiele apparatuur worden gecommuniceerd, zonder dat deze tevoorschijn hoeft te worden gehaald; de mobiele telefoon kan in de tas blijven tijdens het synchroniseren. Bovendien mag, in tegenstelling tot bij IrDA, een apparaat worden bewogen tijdens de communicatie, waardoor het apparaat ook klaar is om te ontvangen wanneer het 'op het lichaam' wordt gedragen. Hierdoor kan de gebruiker van een mobiele telefoon met bluetooth zijn telefoon gewoon in zijn zak laten zitten wanneer hij via een laptop een 'dial up'-verbinding met het internet maakt. De telefoon hoeft niet, zoals bij infrarood, naast de laptop te liggen. Bluetooth kan ook grotere afstanden overbruggen (ongeveer 15 tot 20 meter) terwijl IrDA (infrarood) al na enkele meters geen goede verbinding meer kan maken. Het verbinden met bluetooth is erg makkelijk omdat je bij de meeste bluetoothapparaten een lijst kan opvragen via je pda, mobiele telefoon of laptop welke andere bluetoothapparaten er in de buurt zijn, vervolgens kun je ze makkelijk koppelen. Dankzij het 'multi-point'-karakter van bluetooth is het ook mogelijk om meerdere van bluetooth voorziene apparaten, via een enkel LAN Access Point in een ruimte, toegang te geven tot een (bekabeld) netwerk. Hier kan echter wel de beperkte snelheid van bluetooth een rol spelen. Bluetooth kan maar communiceren met 1 Mb/s (bij IrDA is dat tot 4 Mb/s, respectievelijk 16 Mb/s voor modernere varianten).
Verder is bluetooth niet merkgebonden wat als voordeel heeft dat men bijvoorbeeld in een auto met een bluetooth-car-kit kan aanmelden met elke mobiele telefoon uitgerust met dit systeem. Hoewel niet elk bluetoothapparaat compatibel is met elk ander bluetoothapparaat. Zo moet het apparaat dat aan bijvoorbeeld een car-kit wordt gekoppeld beschikken over het handsfree profiel. Daarnaast hoeft dan ook niet elke functie te werken met elk toestel. De fabrikanten van de apparaten hebben hier meer informatie over.
Bluetooth concurreert niet met het draadloze LAN 802.11 (wifi). Bluetooth biedt een lager bereik en een lagere bandbreedte, maar is veel goedkoper en energiezuiniger en daardoor beter op grote schaal toe te passen in (mobiele) apparatuur.
Doordringend vermogen van microgolven.
Microgolven kunnen onze huid doordringen en de cellen van inwendige weefsels bereiken. Net als bij de magnetron veroorzaakt dit opwarming, maar vanwege het zeer geringe vermogen en de dispersie is de door bluetooth-apparatuur veroorzaakte temperatuurstijging onmeetbaar klein: negatieve effecten voor de gezondheid zijn derhalve heel onwaarschijnlijk. Er is echter uitsluitend onderzoek gedaan naar de opwarming, niet naar mogelijk andere effecten van de straling.
Bluetoothfrequenties zullen in de toekomst mogelijk hoger komen te liggen. Fabrikanten ijveren daar al jaren voor.

</doc>
<doc id="31456" url="https://nl.wikipedia.org/wiki?curid=31456" title="Infrarood licht">
Infrarood licht



</doc>
<doc id="31457" url="https://nl.wikipedia.org/wiki?curid=31457" title="IrDA">
IrDA

Bekend van de afstandsbediening van de tv, zien we de infrarode verbinding (IrDA) ook bij de pc's. Vooral draagbare pc's (laptops) worden vaak met infrarode poorten uitgerust. Het grote voordeel van een infrarode verbinding is dat er geen kabel nodig is. Twee apparaten hoeven elkaar alleen maar te 'zien' om te kunnen communiceren. Maar wat een voordeel is, kan ook een nadeel zijn; soms kan de verbinding wegvallen omdat er een argeloze hand of een boek tussen de apparaten wordt geschoven.
De infrarode poort is gebaseerd op een standaard die is vastgesteld door de Infrared Data Association (IrDA), een groep van meer dan 150 bedrijven. 

</doc>
<doc id="31458" url="https://nl.wikipedia.org/wiki?curid=31458" title="Königsberg">
Königsberg



</doc>
<doc id="31461" url="https://nl.wikipedia.org/wiki?curid=31461" title="Koningsbergen">
Koningsbergen

Koningsbergen (Duits: Königsberg, officieel tot 1936 "Königsberg in Preußen" en daarna tot 1946 "Königsberg (Preußen)", later Kaliningrad) was een Duitse stad in Oost-Pruisen. Koningsbergen werd gesticht in 1255 en was van 1457 tot 1945 hoofdstad en zowel cultureel als economisch centrum van het oosten van Pruisen. Het was de meest oostelijk en noordelijk gelegen grote stad van het Duitse Rijk (1871–1945). De stad ligt in Samland, dicht bij de Oostzeekust tussen het Wislahaf (Frisches Haff) en het Koerse Haf (Kurisches Haff). 
De stad is van groot belang geweest in de Duitse geschiedenis en werd, nadat Oost-Pruisen na de Eerste Wereldoorlog van Duitsland gescheiden was, een van de economisch meest vooruitstrevende steden van Europa. Tevens was de stad een Hanzestad. Aan het eind van de Tweede Wereldoorlog werd de stad vrijwel volledig verwoest. Daarna werd ze geannexeerd door de Sovjet-Unie en herbouwd onder de nieuwe naam Kaliningrad. 
Overzicht.
Koningsbergen werd gesticht als een burcht van de ridders van de Duitse Orde op de plek van het Oud-Pruisische dorpje Twangste in januari 1255. Het eerste fort was van hout, maar werd al in 1257 vervangen door een stenen burcht. De burcht werd vernoemd naar de Boheemse koning Ottokar II, die een bondgenoot in de onderneming was en de bouw van het eerste fort gefinancierd had.
Nadat het Slot Mariënburg in 1457 door de Polen was veroverd, werd het hoofdkwartier van de Duitse Orde verplaatst naar Koningsbergen. Vanaf 1525 behoorde de stad toe aan het hertogdom Pruisen. In 1701 kroonde keurvorst Frederik I van Brandenburg zich tot "koning in Pruisen" in het Slot van Koningsbergen. Vanaf 1773 was Koningsbergen de hoofdstad van de provincie Oost-Pruisen van het koninkrijk Pruisen. In 1861 werd er voor het laatst een koning gekroond in de stad, Wilhelm I, die later ook keizer van Duitsland zou worden.
Na het Verdrag van Versailles werd Oost-Pruisen door de Poolse Corridor afgescheiden van de rest van Duitsland. Door de oostelijke ligging werd Koningsbergen lang gespaard tijdens de Tweede Wereldoorlog. Eind augustus 1944 echter bombardeerde de Royal Air Force de stad. Na twee nachtelijke luchtaanvallen brandde de stad dagenlang. Van 6 tot 9 april 1945 werd de resterende bebouwing bijna volledig verwoest in de Slag om Koningsbergen. Van de 150.000 inwoners die begin april 1945 nog in de stad waren, kwamen de meesten om door honger, ziektes of aanvallen van het Rode Leger tijdens de verovering van de stad.
In december 1945 waren er nog zo’n 20.000 Duitsers in de stad. In oktober 1947 beval Stalin de deportatie van de laatste Duitsers.
In het Russisch heette de stad Кёнигсберг (Kjonigsberg) (jo = ë) en in 1946 werd de naam van de stad gewijzigd in Kaliningrad. Er bestaat enige discussie om de naam van de stad terug in Königsberg te wijzigen omdat Kalinin helemaal niets met de stad te maken had.
Geschiedenis.
Middeleeuwen.
Reeds in de 10e eeuw was er een omwalde burcht aan de monding van de Pregel die de naam Twangste droeg. Bij de burcht hoorde een dorpje en een haven als ontmoetingsplaats tussen Vikingen (Deense Vikingen zowel als de Vikingen uit Rusland) en handelslieden uit Noord-Duitse handelsplaatsen zoals met name Lübeck. Toen de Duitse Orde in 1230 begon met de verovering van Pruisen, planden de Lübeckers een dochterstad, al lukte hen dat niet meteen.
Twangste werd bezet door de Duitse Orde in 1255, als slotakte van de kerstening en verovering van het land van de heidense Pruzzen, een aan de Litouwers verwant volk. Een burcht werd opgericht en het latere stadsdeel Altstadt werd daarnaast in 1256 aangelegd, maar in 1263 tijdens een opstand van de Pruzzen weer verwoest en later herbouwd. De Duitse Orde gebruikte Koningsbergen als basis voor verdere veroveringen in Samland en voor haar campagnes tegen het grootvorstendom Litouwen. In de jaren die volgden, vestigden zich Duitse kolonisten in het gebied die zich vermengden met de oorspronkelijke Pruisische bevolking. De laatsten assimileerden en namen eerst de Nederduitse en later na de reformatie de Hoogduitse taal over. Het Oudpruisisch, net als Lets en Litouws een Baltische taal, leefde als plattelandstaal voort in de omgeving maar stierf in de 17e eeuw langzaam uit.
In 1286 kreeg de Altstadt stadsrechten en hoewel de groei van de stad al snel beperkt werd door zijn eigen stadsmuren, verrezen er in het ommeland al snel andere nederzettingen. In 1300 kreeg ook het nabijgelegen Löbenicht stadsrechten. Hoewel beide steden in principe onafhankelijk waren, vormden zij in de praktijk één nederzetting en de naam Koningsbergen werd al gauw voor beide steden gezamenlijk gebruikt. In 1327 kreeg een derde nederzetting (Kneiphof) ook stadsrechten, zodat het nu een soort drielingstad was geworden, met drie raadhuizen en drie burgemeesters. Deze merkwaardige toestand zou tot 1724 in stand blijven. Op het eiland Kneiphof werd tussen 1330 en 1380 de dom gebouwd. In 1340 trad de stad toe tot het Hanzeverbond. De bisschop van Samland had in de stad zijn residentie.
Na de Dertienjarige Oorlog werd Pruisen in 1466 bij de Tweede Vrede van Thorn gesplitst. Koningsbergen bleef onder gezag van de Duitse Orde in Pruisen. Na het verlies van het bestuurlijk centrum, de burcht Mariënburg, gelegen in West-Pruisen, werd het hoofdkwartier van de grootmeester (Hochmeister) in 1457 verplaatst naar Koningsbergen.
Hertogdom Pruisen.
Na de secularisering van de Duitse Orde in de begintijd van de reformatie werd de stad in 1525 residentie van het Hertogdom Pruisen. Albrecht van Brandenburg-Ansbach, de laatste grootmeester van de Orde, werd de eerste hertog. Omdat het hertogdom enkel het oostelijk deel van Pruisen (Oost-Pruisen) omvatte werd de titel Hertog "in" Pruisen en niet Hertog "van" Pruisen. De Poolse koning had sinds 1466 de positie van soeverein en leenheer verworven maar zijn invloed bleef betrekkelijk. Bij een koninklijk bezoek aan de stad ontzegde de streng lutherse gemeenteraad de Poolse vorst de toegang tot de Domkerk. Hertog Albrecht Frederik streefde tegenover de stadsregering naar versterking van zijn eigen gezag, onder dekmantel van het koninklijke gezag. Daarom liet hij in 1612 een katholieke kerk bouwen op zijn eigen grond, want de stadsregering was er fel op tegen. Zijn persoonlijke affiniteit lag overigens bij het calvinisme en in 1613 werd hij hervormd, wat het conflict met de stadsregering nog meer deed oplaaien, maar tegelijk waren deze conflicten en hun oplossing een uitdrukking van een voor die tijd bijzondere religieuze pluriformiteit. Deze bleef een kenmerk van het tolerante klimaat in de stad. In 1680 mochten joden hun eerste synagoge bouwen. Na 1685 kregen uit Frankrijk gevluchte hugenoten toegang, na 1733 uit Salzkammergut gevluchte lutheranen.
In 1544 stichtte hertog Albrecht de tweede lutherse universiteit van Europa, die de naam "Collegium Albertinum" of kortweg Albertina kreeg. De ontdekking, in de astronomie, van de "Pruisische tabellen" door Erasmus Reinhold werd deels gefinancierd door de hertog.
Albrecht Frederik werd de tweede hertog van Pruisen. Reeds op 18-jarige leeftijd leed hij aan een depressie, waardoor er vanaf 1577 regenten over het hertogdom regeerden. Doordat Albrecht Frederik geen mannelijke nakomelingen had, werd zijn schoonzoon Johan Sigismund van Brandenburg, die sinds 1603 regent was, de volgende hertog in 1618. Hierdoor werd Pruisen nu in personele unie geregeerd samen met de Mark Brandenburg. De hertogen moesten wel de Poolse koning als hun leenheer blijven erkennen. Nadat, in hun eeuwenlange rivaliteit, Polen door Zweden definitief was verslagen en zijn macht zag wegzinken, legde de Zweedse koning in 1657 zijn soevereiniteit op aan hertog Frederik Willem I. Bij de Vrede van Oliva zou de hertog, in 1660, zelf soeverein worden en dat legde de basis voor een koningschap. Hij bewees zijn onafhankelijk staatsmanschap door de Zweden in 1679, toen zij opnieuw binnenvielen, te verdrijven. Het koninkrijk Pruisen zou dan in 1701 opgericht worden met de kroning in Koningsbergen van hertog-keurvorst Frederik III van Brandenburg, vanaf nu koning in Pruisen.
Koninkrijk Pruisen.
In 1701 werd het hertogdom verheven tot een koninkrijk. De Poolse koning had zijn invloed definitief verloren en hertog-keurvorst Frederik III liet zich in de slotkerk kronen tot koning Frederik I. De stadsregering verzette zich tevergeefs tegen deze soevereine pretentie en stond de kroning niet in de Domkerk toe. De titel was koning in Pruisen en niet koning van Pruisen omdat Koninklijk Pruisen, het westelijke deel van Pruisen (West-Pruisen) nog steeds onder gezag stond van de Poolse kroon. De titel koning van Pruisen zou als een territoriale claim op dit Poolse gebied kunnen worden opgevat. Door de verheffing tot koninkrijk werd de naam Pruisen sindsdien ook gebruikt voor het Brandenburgse hertogelijke gebied met Berlijn als centrum. In 1772 kwam West-Pruisen weer onder Pruisisch gezag wat de titel koning 'van' Pruisen zou gaan rechtvaardigen. In 1945 werd Pruisen als staatkundig begrip opgeheven, de Pools-Russische annexatie zowel als de opname in de DDR deden de naam van de landkaarten verdwijnen en na 1990 zou Brandenburg als Duitse deelstaat onder die naam gerestaureerd worden.
Van 1708 tot 1710 verloor Oost-Pruisen een groot deel van zijn bevolking aan de pest. Deze verliezen werden weer aangevuld door 'soldatenkoning' Frederik Willem I, met het aantrekken van kolonisten uit het midden van Duitsland, en van vluchtelingen, in totaal 40.000 nieuwe bewoners, waaronder de genoemde 14.000 lutherse Salzburgse emigranten, die door de vorst-bisschop van Salzburg gedwongen werden zich te bekeren tot het katholicisme of anders te vertrekken. De meesten kregen plaats op het oostelijke platteland, maar en aanzienlijk deel ook in de stad. Daarnaast kregen ook veel Litouwers van even over de grens in het oosten een plaats in ontvolkte dorpen en op verlaten boerderijen. Geschat wordt dat minstens een vierde van de bevolking van Oost-Pruisen en dus ook van Koningsbergen afstamde van de 18e-eeuwse immigranten.
In 1724 werden de drie steden die Koningsbergen vormden en vele eromheen gegroeide dorpen uiteindelijk verenigd tot één bestuurlijk geheel. Deze verenigde stad is de stad die de filosoof Immanuel Kant (1724–1804) zijn thuis zou noemen. Hij was hoogleraar aan de befaamde Albertina, de in 1544 opgerichte universiteit. De wereldberoemd geworden filosoof zou de stad zijn hele leven maar zelden verlaten; hij ligt naar verluidt begraven naast de Dom van Koningsbergen, in een speciaal mausoleum, dat echter in de Tweede Wereldoorlog leeggeroofd is. In 1730 werd in Koningsbergen Johann Georg Hamann geboren, ook hij zou een bekend filosoof worden.
Na de Eerste Poolse Deling in 1772 lijfde Pruisen West-Pruisen in, waarmee het hele gebied van de middeleeuwse Ordensstaat binnen het moderne koninkrijk Pruisen was gekomen. Frederik II werd nu koning van Pruisen genoemd en niet langer koning in Pruisen. Rond 1800 was Koningsbergen met 60.000 inwoners een van de grootste Duitse steden na Berlijn met 170.000, en voor Keulen en Frankfurt am Main beide met 50.000 en München met 30.000. De welvaart en groei van de stad was niet aan het onmiddellijke achterland van de provincie Oost-Pruisen te danken maar aan het feit dat de handel in landbouwproducten, hout en bont uit Polen en Rusland voor een aanzienlijk deel via Koningsbergen verliep. De stad was weliswaar Pruisisch en Duits, maar haar culturele functies bleven daartoe niet beperkt. De opleiding van predikanten en de uitgave van Poolse en Litouwse religieuze werken, verbonden aan de luthers-theologische faculteit, was van grote invloed op de Pools- en Litouwssprekende bevolking in het zuiden en oosten van Oost-Pruisen en vandaar tot over de grenzen heen. Overigens zouden deze culturele minderheden, na een lange periode van Pruisische tolerantie, sinds het einde van de 19e eeuw grotendeels verduitst worden door het afgedwongen nationale conformisme in het Duitse keizerrijk.
Tijdens de napoleontische oorlogen was Koningsbergen een belangrijke vestingstad. De stad en de omgeving werden de tijdelijke regeringszetel van Pruisen nadat Berlijn door de Fransen was bezet, en een vluchtplaats voor het Pruisische leger dat verslagen werd in de slag bij Jena. Daarna moest de stad enorme bedragen gaan betalen aan de inkwartiering van het bezettende Franse, en vervolgens aan die van het bevrijdende Russische leger. Na de terugtrekking van Napoleon uit Rusland en zijn uiteindelijke nederlaag bij Waterloo kon in het financieel failliete Koningsbergen een bestuurlijke hervorming van het Pruisische koninkrijk beginnen.
Langzaam kwam de stad weer in economisch gunstig vaarwater. In 1848 beschikten de reders van de stad over 38 handelsschepen. In november 1852 kreeg de stad een eigen gasverlichting. In 1860 werd het spoorwegennetwerk in Oost-Pruisen voltooid. Van Eydtkuhnen over Koningsbergen ging het spoornetwerk tot in Berlijn en Koningsbergen werd een van de Noord-Europese knooppunten op gebied van treinverkeer. In 1861 liet Wilhelm I zich in Koningsbergen kronen tot koning. Het was de laatste keer dat Koningsbergen die eer te beurt zou vallen.
Duitse Rijk.
De in 1834 opgerichte Deutsche Zollverein en de in 1867 opgerichte Noord-Duitse Bond omvatte in tegenstelling tot het Heilige Roomse Rijk en de Duitse Bond ook Oost-Pruisen. In 1871 werden de Duitse staten verenigd in het Duitse Keizerrijk waartoe ook Oost-Pruisen behoorde. Vanaf deze tijd beleefde de stad een economische opleving. Bestuurlijk werd haar functie beperkt tot de in 1878 nieuw opgerichte, anders gezegd herstelde, provincie Oost-Pruisen.
Door het Verdrag van Versailles werd Oost-Pruisen afgesneden van de rest van het Duitse Rijk. Het nieuwe Polen kreeg met West-Pruisen de Poolse Corridor naar de Oostzee. De scheiding zorgde voor economische problemen. Deze werden bewust door het nieuwe Polen bevorderd, in de hoop dat de exclave geworden provincie zich op den duur met dat land zou moeten gaan verbinden. Vanuit Berlijn kwamen, om dat te verhinderen, juist aanzienlijke investeringskapitalen ter beschikking. Burgemeester Hans Lohmeyer en Carl Friedrich Goerdeler richtten een bedrijf op, een vroege vorm van een beheersmaatschappij genaamd het Königsberger System. De stad richtte een GmbH op, die eigendom van de stad bleef en de aandeelhouders bestonden uit politieke vertegenwoordigers. Zo werden de bedrijven "Königsberger Werke GmbH", "Straßenbahn GmbH", "Stiftung für gemeinnützigen Wohnungsbau GmbH" en "Königsberger Hafengesellschaft mbH" opgericht. Dit principe was een mijlpaal voor de stad en een voorbeeld voor andere steden.
De infrastructuur van de stad werd doelgericht veranderd. Er kwam een groene gordel met verschillende parken die 602 hectare omvatte. Omliggende gemeenten fuseerden met Koningsbergen zodat de stad nog groter werd. De Seedienst Ostpreußen werd in het leven geroepen ter bevordering van de scheepvaart en de verbinding over zee met de rest van Duitsland, nu de Poolse corridor verbinding over land belemmerde. In 1919 was al de Luchthaven Koningsbergen-Devau in gebruik genomen, het was de eerste burgerluchthaven in Duitsland. In 1926 werd de nieuwe Reichsbahnbrücke geopend, wat gezien werd als een technisch wonder. In 1929 werd het nieuwe Hauptbahnhof aan de zuidelijke stadsrand geopend en een jaar later het Nordbahnhof aan de Hansaplatz. Het havenbekken werd verbreed en het toegangskanaal dieper gemaakt. De grootste silo van Europa werd er gebouwd. IJsbrekers zorgden ervoor dat de haven ook in de winter bereikbaar was. In 1920 opende Rijkspresident Friedrich Ebert de eerste Ostmesse, een grote beurs die tot 1941 regelmatig gehouden zou worden. Op de plaats van de beurs werd ook het Huis van de Techniek gebouwd. In 1930 werd voor de vele handelslieden aan de slotvijver het Parkhotel gebouwd. In het kader van de Ostmesse werd ook de Ostmarken Rundfunk AG opgericht, zij vonden onderdak in het door Hanns Hopp gebouwde Neue Funkhaus op de Hansaplatz. Koningsbergen bereikte een dynamiek die bij geen andere Duitse stad voorkwam en haar bevolking groeide tot bijna 400.000 inwoners.
Tijdens de tijd van het nationaalsocialisme was Koningsbergen het hoofdkwartier van Gauleiter Erich Koch. Het Fort Quednau werd tussen maart en juni 1933 gebruikt als voorlopige gevangenis voor tegenstanders van het nieuwe regime. Het fort was een soort voorloper van de concentratiekampen. Oost-Pruisen was net als de andere voormalige oostgebieden een van de meest pro naziprovincies van het rijk. Meer dan 55% van de bevolking stemde al voor de nazi’s bij de verkiezingen van maart 1933. In de stad woonde een derde van de joden in Oost-Pruisen. Hun aantal slonk van 3.200 in 1933 tot 2.100 in 1938. De Nieuwe Synagoge die in 1896 gebouwd werd, werd verwoest tijdens de Kristallnacht in 1938. 500 joden vluchtten weg uit de stad. Na de Wannseeconferentie van 20 januari 1942 werden de overgebleven joden gedeporteerd naar concentratiekampen.
In de Tweede Wereldoorlog kwam het na het begin van de Grote Vaderlandse Oorlog met de Sovjet-Unie al tot een eerste bombardement op de stad op 23 juni 1941. De opmars van de Duitse Wehrmacht zorgde ervoor dat de Russen al snel bezweken. Door het feit dat de stad zo afgelegen lag in het Duitse Rijk bleef de stad lange tijd gespaard van andere aanvallen. Grote luchtaanvallen op Koningsbergen door de Royal Air Force volgden echter in de nacht van 26 op 27 augustus 1944 en vooral van 29 op 30 augustus. Vooral de 480 brandbommen in die tweede nacht zorgden voor grote verwoesting. Vele delen van de stad brandden dagenlang. De historische stadsdelen Altstadt, Kneiphof en Löbenicht werden verwoest. De helft, zo’n 200.000, van de inwoners van de stad werd dakloos. Vooral de dom, het slot, vele kerken van de binnenstad, de nieuwe en oude universiteit werden getroffen. Tot 1945 herbergde het slot de legendarische barnsteenkamer, die sindsdien spoorloos is.
In 1945 werd de stad tot vesting uitgeroepen in het Oost-Pruisenoffensief. De evacuatie van de burgerij, om aan het oorlogsgeweld te ontkomen, werd verboden en op overtreding stond de doodstraf. De bevolking zat in de val en velen kwamen om tijdens de drie maanden dat Koningsbergen werd verdedigd door de Wehrmacht, Waffen-SS en Volkssturm. In de Slag om Koningsbergen namen de Sovjettroepen de stad uiteindelijk in en capituleerde generaal Otto Lasch op 9 april. Op dit tijdstip bevonden de eerste Sovjeteenheden zich al op de Paradeplatz, waar ook de bunker van Lasch lag. De burgerbevolking van de stad ging grotendeels te gronde aan de massale verkrachtingen en moordpartijen van de Sovjetmilitairen.
Sovjet-Unie.
Op de Conferentie van Potsdam werd het − al tijdens eerdere oorlogsconferenties genomen − besluit uitgevoerd om Oost-Pruisen in tweeën te verdelen. Het zuiden kwam toe aan Polen en het noorden met de stad Koningsbergen werd geannexeerd door de Sovjet-Unie. Op 7 april 1946 werd het gebied opgenomen in de Russische SFR als "Kjonigsbergskaja Oblast". Nadat de stad de naam Kaliningrad gekregen had, heette het "Kaliningradskaja Oblast". De nieuwe naam had de stad te danken aan de revolutionair Michail Kalinin die in juli 1946 overleed. De naamswijziging van de overige dorpen en steden in het gebied rond Koningsbergen begon in de herfst van 1947 en was afgerond in de zomer van 1950.
Bij een volkstelling in augustus 1945 woonden er nog zo’n 100.000 Duitse burgers in de stad, voornamelijk vrouwen, kinderen en ouderen. Zij werden als dwangarbeiders ingezet. In oktober 1947 werd hun reisverbod opgeheven en mochten ze gedeporteerd worden naar Duitsland, maar tegen die tijd waren er nog slechts 20.000 in leven. De overigen waren slachtoffer geworden van ziektes, hongersnood of executies. De stad en omgeving werden herbevolkt door voornamelijk Russen en kleinere groepen van meestal Wit-Russen en Oekraïners.
Slechts enkele oude inwoners bleven in de stad. Pas na de val van de Sovjet-Unie in 1990 was het voor deze minderheid of hun afstammelingen mogelijk om als Duitse minderheid in de openbaarheid te treden. Er zou nu ongeveer 0,6% van de bevolking een Duitse afstamming hebben, waarvan een groot deel niet oorspronkelijk uit Koningsbergen komt maar hierheen verhuisde uit andere voormalige Sovjetgebieden, namelijk die waarheen na 1945 Duitse minderheden − zogenaamde Volksduitsers, in dit geval Rusland-Duitsers − waren gedeporteerd, zoals met name uit Kazachstan.
Teruggave aan Duitsland?
Volgens een bericht in "Der Spiegel" (2010) zou de Sovjet-Unie in 1990 aangeboden hebben Noordoost-Pruisen met Kaliningrad over te dragen aan Duitsland in ruil voor miljarden DM omdat Rusland toen in grote financiële problemen verkeerde. Maar vanwege de te verwachten problemen met vooral buurland Polen, en waarschijnlijk ook met de bijna 100% Russische bevolking van de exclave, en daarbovenop nog de enorme kosten voor een wederopbouw van het totaal verarmde gebied, zag de Duitse regering ervan af. Bovendien zou de aanstaande integratie van de voormalige DDR in Duitsland, wat toen de eerste prioriteit had, naar verwachting al genoeg problemen geven en ook handenvol geld gaan kosten.
Politiek.
Koningsbergen was de hoofdstad van Oost-Pruisen. De belangrijkste instituten aanwezig in de stad waren de Oberpostdirektion, de Reichsbahndirektion, de rijksbelastingdienst, hoofddouanekantoor, hoofdbureau van de politie, een rechtbank.
Wapenschild.
Het historische stadswapen toont de drie voormalige wapenschilden van Altstadt, Löbenicht en Kneiphof, verenigd onder de Pruisische Adelaar. Het wapen werd door koning Frederik Willem I eerst als zegel gebruikt in 1724 en werd in 1906 tot stadswapen uitgeroepen. De adelaar heeft de initialen FRW (Frederik Willem Rex) op de borst met daarboven de hertogelijke kroon van Pruisen en boven op de kop de koningskroon.
In het midden staat het wapen van Altstadt, boven een rode kroon op zilveren achtergrond en onder een zilveren kruis op rode achtergrond. Rechts het wapen van Löbenicht, een kroon tussen twee sterren en links het wapen van Kneiphof, een hand die uit de golven omhoog komt met een gouden kroon langs beide kanten begeleid door een hoorn.
Militair.
Koningsbergen was een belangrijke garnizoensstad. Al in 1360 coördineerde Henning Schindekopf vanuit Koningsbergen de veldslagen van de Duitse Orde tegen de heidenen van Litouwen. De stad bleef het centrum voor verdediging van Oost-Pruisen en had een eigen commandantuur als verdediging van de stad.
Ook na het Verdrag van Versailles bleef de stad een belangrijke vesting en had het grootste garnizoen van het land.
Daarvoor was de stad al eens eerder tijdens de Zevenjarige Oorlog door de Russen veroverd, terwijl Napoleon er een deel van zijn troepen voor de tocht naar Rusland had gelegerd.
Bevolking.
Parallel met de politieke en economische ontwikkeling van de stad steeg ook het inwonersaantal. Rond 1400 telde de stad ongeveer 10.000 inwoners. Nadat het inwonertal verdubbeld was, stierven in 1601/02 12.000 inwoners aan een pestepidemie. In 1813 telde Koningsbergen 50.000 inwoners en was een van de grootste steden van het Duitstalige gebied met meer inwoners dan Frankfurt am Main, Stuttgart en München. In de daaropvolgende tijd echter bleef de groei achter op de steden uit het midden of westen van Duitsland door de industriële ontwikkeling die daar plaatsvond. Oost-Pruisen bleef een voornamelijk agrarisch gebied. Toen de stad uiteindelijk aangesloten werd op het zich uitbreidende spoorwegnet, begon ook in Koningsbergen meer industriële activiteit te groeien die zorgde dat meer mensen zich hier vestigden. In 1864 overschreed de stad voor het eerst de grens van 100.000 inwoners. Doordat talrijke dorpen in de onmiddellijke omgeving een deelgemeente werden van Koningsbergen, steeg het bewonersaantal in 1910 tot 264.000. Na de Eerste Wereldoorlog werd Oost-Pruisen een exclave buiten het Duitse Rijk waardoor een verdere groei verhinderd werd. In 1925 telde de stad 287.000 inwoners en nadat er opnieuw enkele dorpen deel van de stad geworden waren, steeg het aantal in 1933 tot 316.000. Kort voor het uitbreken van de Tweede Wereldoorlog telde de stad 385.000 inwoners, mede door nieuwe annexaties van omliggende dorpen.
Uit de volkstelling van het jaar 1925 blijkt de geloofsovertuiging van de inwoners: 92% was luthers (evangelisch), 5% katholiek, 1% joods en 2% had een andere overtuiging.
In 1722 werd een doperse mennonietengemeente gesticht. Een na 1685 door Franse vluchtelingen onderhouden Hugenotengemeente hield haar diensten lange tijd in het Frans. Voor de kooplieden uit Groot-Brittannië bestond er een Engelse kerk. De Jüdische Gemeinde Königsberg werd definitief opgeheven in 1948, maar al in 1941 waren vrijwel alle Joden gedeporteerd of gevlucht.
Cultuur en bezienswaardigheden.
Media.
Op 2 februari 1924 werd in een kleine barak op de site van de beurs de Ostmarken Rundfunk AG (ORAG) opgericht. De stad was mede-eigenaar van de radiozender en was de eerste stad in Duitsland die een eigen radiostation had. In 1933 ging de ORAG op in de Reichssender Königsberg. De laatste uitzending was op 7 april 1945.
De belangrijkste kranten waren de "Hartungsche Zeitung" (1640), de "Ostpreußische Zeitung" (1848), het "Königsberger Tageblatt" (1897), de "Königsberger Volkszeitung" (1901), de "Königsbergische Avisen" en de "Echo des Ostens". Sinds 1992 verschijnt de "Königsberger Express".
Musea.
Het belangrijkste museum was het Ostpreußisches Provinzialmuseum in het Slot van Koningsbergen. Ook in het slot was het Prussia-Museum met de beroemde Prussia-Sammlung. Er was een rijke verzameling van land- en volkskunde zoals de geschiedenis van het gebied. De Moskowitersaal diende als vertegenwoordiging van de oorlogs- en militaire geschiedenis. In de kunstgalerij van het slot werden vele schilderijen tentoongesteld, onder andere van schilders als Lucas van Leyden, Michael Willmann, Anton Möller en Lovis Corinth. In het barnsteenmuseum werden bekers, kisten en kunstwerken uit barnsteen tentoongesteld.
Opera en theater.
Het Stadttheater Königsberg was een gerenommeerd theaterhuis en na de bouw van het Neues Schauspielhaus werd het als operagebouw gebruikt. In het Neues Schauspielhaus zag men onder leiding van directeur Leopold Jessner acteurs zoals Agnes Straub, Emil Jannings en Paul Wegener, het theater evolueerde tot een van de modernste van Duitsland.
De opera carmen was een groot succes in oktober 1876, veel groter dan in Parijs waar de opera aanvankelijk niet aansloeg. Onder leiding van Hans Schüle was het operahuis van 1928 tot 1932 de meest avant-gardistische opera van Duitsland: Igor Stravinski, Paul Hindemith en Ferruccio Busoni stonden op het programma. In het operahuis werkten operacomponisten zoals Otto Nicolai en Hermann Goetz, componisten zoals Herbert Brust, Erich Börschel, Fritz Ilhau en dirigenten zoals Wilhelm Furtwängler, Hans Knappertsbusch, Karl Böhm en Hermann Abendroth. De stad had twee grote orkesten: het "Städtische Orchester Königsberg" en het "Orchester am Reichssender Königsberg" dat door Hermann Schercher opgebouwd werd.
De werken van vele beeldende kunstenaars is met de stad verbonden: onder andere Lovis Corinth, Käthe Kollwitz, Hermann Brachert en Fritz Burmann en intelligentisa als Simon Dach, Johann Gottfried Herder, E. T. A. Hoffmann, Ernst Wiechert en Agnes Miegel. De stad had een Kunst- und Gewerkschule en ook een Kunstacademie. Tijdens het Derde Rijk vluchtten vele kunstenaars naar Memelland dat voor de annexatie, door Litouwen in 1923, bij Oost-Pruisen hoorde. Het gebied was overwegend Duitstalig en hier stonden de kunstenaars niet onder censuur of controle van de overheid.
Bouwwerken.
De belangrijkste bouwwerken in de stad waren de dom van Koningsbergen en het slot van Koningsbergen. Het slot was van grote kunsthistorische waarde. Wat er nog van restte na de luchtbombardementen door de Britten en de artilleriebeschietingen door het Rode Leger tijdens de Tweede Wereldoorlog, werd eind jaren zestig ondanks protesten opgeblazen.
Monumenten.
De stad Koningsbergen liet voor 7.300 daalders een standbeeld maken voor Immanuel Kant door de Berlijnse beeldhouwer Christian Daniel Rauch. Het standbeeld ging verloren in de oorlog. De Sovjets plaatsten op de sokkel tijdelijk een buste van communist Ernst Thälmann. Begin jaren negentig stelde gravin Marion Dönhoff een nieuw standbeeld voor dat in de Gipsformerei gemaakt werd en na restauratie van de oude sokkel op 27 juni 1992 opnieuw voor de universiteit kwam te staan. Er waren nog talloze andere monumenten in de stad waarvan er slechts enkele bewaard zijn gebleven.
Sport.
Zoals overal in Europa was voetbal de belangrijkste sport in Oost-Pruisen. Verder werd er voornamelijk aan hockey, roeien, zeilen en paardensport gedaan.
Het voetbal kwam door de afgelegen ligging van Koningsbergen pas later naar deze stad. In 1900 werd FC 1900 Königsberg opgericht, dat later VfB Königsberg zou heten. Samen met SV Prussia-Samland Königsberg zou dit de succesvolste club van de stad worden. In 1904 werd de Königsbergse voetbalbond opgericht die tot 1908 zou bestaan toen deze opging in de Baltische voetbalbond. Andere clubs uit de stad waren Rasensport-Preußen Königsberg, Reichsbahn SG Königsberg, SpVgg ASCO Königsberg, SV Concordia Königsberg, Königsberger TSV en MTV Ponarth. Deze clubs speelden voornamelijk in de stadscompetitie. De kampioen daarvan nam deel aan het Oost-Pruisisch voetbalkampioenschap dat elk jaar door een club uit Koningsbergen gewonnen werd, op 1933 na toen SV Hindenburg Allenstein kampioen werd. De Oost-Pruisische kampioen ging nog verder naar de Baltische eindronde waaraan ook clubs uit West-Pruisen en Pommeren deelnamen. Ook hier waren VfB en Prussia-Samland de grote winnaars die samen respectievelijk elf en vijf titels behaalden. Op nationaal vlak bleken de clubs echter niet opgewassen tegen de clubs uit westelijker landsdelen en in de nationale eindronde werden zij uitgeschakeld.
Nadat de NSDAP in 1933 aan de macht gekomen was, werd de competitie grondig geherstructureerd. Er kwam nu een Gauliga Ostpreußen. Door concurrentie van Preußen Danzig, Yorck Boyen Insterburg en Hindenburg Allenstein slaagde VfB er pas in 1940 in om kampioen te worden en ze won dan ook vijf titels op rij, maar opnieuw zonder enig daaropvolgend nationaal succes. Door de mobilisatie verdwenen de meeste spelers naar het front. 
Na de oorlog bestonden de clubs feitelijk niet meer en richtten de Sovjetautoriteiten nieuwe clubs op.
Infrastructuur en economie.
Verkeer.
Wegen.
De eerste moderne verkeersweg werd in 1828 voltooid, de rijksweg naar Berlijn, de latere Reichsstraße 1. In de volgende decennia werd het stratennetwerk verder verlengd naar Tilsit (1832), Gumbinnen (1835) en Labiau (1853). Op 3 december 1938 werd de autobaan Elbing-Koningsbergen geopend.
Spoorwegen.
De eerste trein in Oost-Pruisen reed op 2 augustus 1853 van Koningsbergen naar Braunsberg. Vanaf 1857 had de Preußische Ostbahn verbindingen tot in Berlijn. Op 1 oktober 1867 werd het eerste spoor naar Sint-Petersburg geopend. In 1868 werd de door privé-investeerders de Ostpreußische Südbahn geopend met verbindingen naar Lyck en Prostken, die op Russisch grondgebied verder spoorde naar Odessa aan de Zwarte Zee. Deze onderneming werd in 1903 genationaliseerd en ondergebracht bij de Reichsbahndirektion Königsberg.
Op 19 september 1929 werd het nieuwe Hauptbahnhof geopend. Een jaar later werd het Nordbahnhof gebouwd op de Hansaplatz, het grootste privéstation van het Duitse Rijk. Dit station werd voornamelijk gebruikt voor het verkeer in Samland en werd uitgebaat door de Samlandbahn. Koningsbergen was ook het hoofdkwartier van de Ostdeutsche Eisenbahn-Gesellschaft. Op 22 januari 1945 verliet de laatste trein de stad richting Berlijn voor de capitulatie van de Wehrmacht.
Openbaar vervoer.
Op 26 mei 1881 vertrok de eerste normaalsporige paardentram. Door de technische vooruitgang volgde het meterspoor in 1895. In 1943 volgde de eerste trolleybuslijn.
Scheepvaart.
Als Hanzestad was zeehandel van het grootste belang voor de stad. In andere Hanzesteden vindt men nog steeds verwijzingen op pakhuisgevels met de naam Koningsbergen. Er was naast koopvaardij ook een visserijvloot, die viste met zeilboten, voornamelijk op het Frisches Haff. Op 7 februari 1855 werd de eerste Duitse zeilclub opgericht, de SC RHE.
De "Verein für die Rettung Schiffbrüchiger" (vereniging voor de redding van schipbreukelingen) werd in 1866 opgericht door professor K. Burow en R. Kleyenstuber. Het in Pillau gestationeerde reddingsschip heette "Konsul Kleyenstuber".
Nadat Oost-Pruisen conform het Verdrag van Versailles van de rest van Duitsland was gescheiden, was ook voor een rechtstreekse verbinding zonder douanehindernissen de uitbreiding van de zeehaven nodig. Er kwamen drie havenbekkens, een voor industrie, een voor handel en een voor hout. De haven en luchtvaart waren van groot belang tijdens de isolatie van het gebied.
Luchtvaart.
Na de Eerste Wereldoorlog werd de reeds bestaande militaire luchthaven in 1919 verbouwd tot burgerluchthaven Devau, waar verbindingen met Berlijn, Stockholm en Moskou onderhouden werden. De luchthaven was een van de oudste burgerluchthavens ter wereld en Devau onderstreepte de functie van Koningsbergen als draaischijf tussen oost en west.
Economie.
De geografische ligging van Koningsbergen als knooppunt van de handel met Oost-Europa vormde het economische leven van de stad. Het begon al met de verlening van markt- en stadsrechten aan de drie nederzettingen 700 jaar eerder in de hanzetijd. De gilde, de invoering van maatregelen zoals het stapelrecht en de vereniging van de drie steden in 1724 waren de basis van een welvarende ontwikkeling. Ook de industriële revolutie en de daarmee gepaard gaande moderne verkeersontwikkeling waren een positieve factor voor de stad. Deze voorwaarden droegen ertoe bij dat Koningsbergen het economische centrum werd van het Baltische gebied en concurrerende steden als Danzig en Riga op de tweede en derde plaats hield.
Haven.
De haven was al landelijk bekend in de middeleeuwen. Een eerste vermelding was er al in 1339. De Pregel werd in 1440 al voor de eerste keer verdiept. In 1730 voeren 872 schepen de stad binnen. In 1828 voer de eerste stoomboot, de Copernicus de haven binnen. Vanaf 1840 waren er regelmatige stoombootverbindingen naar Pillau en Danzig. In 1872 ontlaadden 3741 schepen hun vracht in de haven. Het Königsberger Seekanal werd in 1901 in gebruik genomen en drie jaar later werden er meerdere hangars gebouwd.
In 1924 werd een nieuw zeehavenbekken aangelegd. Door de isolatie van Oost-Pruisen na de Eerste Wereldoorlog groeide de haven aan de Pregel uit van rivierhaven tot een van de modernste zeehavens van de Oostzee. Er ontstonden drie moderne havenbekkens naast de lagergelegen en moderne laadinstallaties. Eén bekken diende met zijn magazijnen voor stukgoederen en kreeg in 1939/40 ook een graanschuur (de grootste van Europa). Een ander bekken was enkel voor de graanhandel en het derde bekken voor de houthandel. De nieuwe haven telde bijna 8 kilometer kaaimuren, 160.000 m² opslagruimten, een koelhuis, tankinstallaties, 30 mechanische kranen en een havenstation. Door een nieuwe verdieping van acht meter van het zeekanaal in 1930 werd de haven nog beter bereikbaar. Het vaarwater bleef zelfs in de strengste winters bevaarbaar door de inzet van ijsbrekers. In de jaren dertig was de haven de modernste van de Oostzee en telde in 1938 4210 vrachtschepen die hun lading kwamen lossen. Door de verdieping van de Pregel was de binnenstad zelfs bereikbaar voor grotere schepen.
Deutsche Ostmesse Königsberg.
De eerste Deutsche Ostmesse werd in 1920 geopend door rijkspresident Friedrich Ebert. Aanvankelijk ging de beurs voornamelijk om landbouwinvesterings- en consumptiegoederen, maar de beurs groeide al snel uit tot de tweede grootste van Duitsland, na die van Leipzig. Naast de groothandel was er ook handel in koloniale producten, ijzer, ijzerproducten, linnen, hennep, huiden, leder, bouwmaterialen, kolen, textielproducten, hout en brandstof. In 1925 werd het Huis van de Techniek gebouwd. De Ostmesse versterkte de economische relaties van de exclave Oost-Pruisen met de rest van het Rijk en effende ook het pad voor de Duitse economie met de Oost-Europese markten. In 1930 had de beurs 120.000 bezoekers, waarvan 2500 buitenlanders. In 1937 kwamen er 204.000 bezoekers. De laatste beurs vond plaats in 1941.
Industrie.
Hoewel handel en vervoer belangrijker waren in de stad ontwikkelden zich ook enkele belangrijke industrietakken. De houtindustrie was altijd van groot belang voor de stad. Hierdoor ontstonden er twee grote celstoffabrieken in de stad. Ook landbouwindustrie, scheepswerven, baksteenindustrie, wagonbouw, machine- en textielindustrie waren belangrijk voor de stad. De stad produceerde twee producten die wereldwijd bekend werden: barnsteen en marsepein. Het Königsberger Marzipan maakte de stad wereldwijd bekend. De Union Gießerei Königsberg was de belangrijkste machinebouwonderneming van de stad. Konigsbergen was ook de hoofdzetel van de Oost-Pruisische barnsteenfabrieken.
Dienstverleningssector.
Ver buiten de stad bekend was de boekhandel Gräfe und Unzer, gesticht in 1722 als Buchhandlung Gottfried Eckart en na groei van het bedrijf werd het in de 19e eeuw Gräfe und Unzer. Otto Paetsch, die in 1902 partner werd en in 1927 eigenaar maakte het bedrijf tot een van de grootste en modernste boekhandels. De gebouwen werden niet volledig verwoest bij de bombardementen in 1944.
Er waren ook verschillende banken in de stad. De Hypothekenbank van de Ostpreußische Landschaft. In 1871 werd de Königsberger Vereinsbank opgericht en in 1885 de Norddeutsche Creditanstalt. De stad was ook de hoofdzetel van de Nordstern-Versicherungen.
Telecommunicatie.
Het telefoonnet van Koningsbergen startte in 1883 met 25 lijnen. In 1891 waren er dat al 563 en vanaf 1893 kwam er verbinding met Berlijn. In 1908 waren er 3226 lijnen en in 1928 11300. In 1893 werden er dagelijks zo’n 6677 gesprekken gevoerd en in 1928 waren er dat al tussen de 80 en 90.000.
Onderwijs.
Universiteit en hogeschool.
De Albertina-universiteit was een hogeschool met een vermaarde bibliotheek. Hierbij behoorden ook de Silberbibliothek en de Wallenrodtsche Bibliothek. Enige tijd was de universiteit een van de vermaardste centra van onderzoek in wiskunde en natuurkunde in Europa totdat de universiteit van Göttingen die plaats overnam. Naast de universiteit was er ook nog een Kunstacademie en handelshogeschool.
Scholen.
De scholen van Koningsbergen, in het bijzonder de humanistische gymnasia: Altstädtisches Gymnasium, Collegium Fridericianum, Kneiphöfisches Gymnasium hadden een uitstekende reputatie. Vele scholen werkten met het Königsberger Schulplan van Wilhelm von Humboldt. De stad had echter ook nog andere scholen: Königliches Wilhelms-Gymnasium, Königliches Hufengymnasium, Burgschule, Löbenichtsches Realgymnasium en Mädchengewerbeschule.

</doc>
<doc id="31462" url="https://nl.wikipedia.org/wiki?curid=31462" title="Festen">
Festen

Festen (Deens voor "Het Feest") is een Deense dramafilm uit 1998 onder regie van Thomas Vinterberg. De productie kwam in Engelstalige landen ook uit onder de titel "The Celebration". "Festen" werd tegelijkertijd met "Idioterne" ("De idioten") als een van de twee eerste Dogma 95-films gepresenteerd tijdens het filmfestival van Cannes 1998.
"Festen" werd genomineerd voor zowel de Golden Globe, de BAFTA Award, de British Independent Film Award als de César voor beste niet-Engelstalige film. De productie won 27 andere prijzen daadwerkelijk, waaronder de European Film Award voor Europese ontdekking van het jaar (Vinterberg), de Film Independent Spirit Award voor beste niet-Engelstalige film, de juryprijs van het Filmfestival van Cannes 1998, Bodil Awards voor beste film en beste acteur (Ulrich Thomsen), Robert Awards voor beste film, beste scenario, beste cinematografie, beste montage, beste acteur (Thomsen), beste bijrolspeler (Thomas Bo Larsen) en beste bijrolspeelster (Birthe Neumann) en de publieksprijs van het International Film Festival Rotterdam 1999.
Verhaal.
De schijnbaar volledig geslaagde "Helge" viert zijn zestigste verjaardag in het familiehotel. Zijn vrouw "Else", zoons "Christian" en "Michael", dochter "Helene" en tal van vrienden en intimi verzamelen zich in het etablissement voor een groot, gezellig feest. De enige grote afwezige is dochter "Linda", die kort daarvoor zelfmoord pleegde. Tijdens het diner neemt Christian het woord voor een speech. Daarin verkondigt hij ten overstaan van iedereen dat zijn vader Linda en hem vroeger seksueel misbruikte. Het blijkt de eerste van een reeks gebeurtenissen waarin verschillende aanwezigen hun ware gezichten tonen.

</doc>
<doc id="31463" url="https://nl.wikipedia.org/wiki?curid=31463" title="Euler">
Euler



</doc>
<doc id="31464" url="https://nl.wikipedia.org/wiki?curid=31464" title="General packet radio service">
General packet radio service

 General packet radio service (GPRS) is een techniek die een uitbreiding vormt op het bestaande gsm-netwerk. Met deze technologie kan op een efficiëntere, snellere en goedkopere manier mobiele data verzonden en ontvangen worden. Hoewel we spreken over GPRS-netwerken is GPRS geen nieuw netwerk.
Bij GPRS zijn gebruikers altijd online. Dit betekent dat ze een constante verbinding met internet of bedrijfsnetwerk hebben, en dus maar een keer in hoeven te bellen om de hele dag online te zijn. De gebruiker houdt de verbinding ook alleen maar bezet op momenten dat er daadwerkelijk gebruik van wordt gemaakt. Daardoor wordt de capaciteit beter benut en kan er meer data tegelijk uitgewisseld worden.
Aanpassingen in het netwerk.
Het bestaande gsm-netwerk wordt uitgebreid met een SGSN (Serving GPRS Support Node), die ervoor zorgt dat de gebruikers mobiel kunnen zijn en toegang tot het netwerk kunnen krijgen, en een GGSN (Gateway GPRS Support Node), die zorgt voor een verbinding met internet of intranet. Hierdoor wordt het versturen en ontvangen van pakketgeschakelde data mogelijk.
Toestellen.
Er bestaan 3 klassen toestellen:
De laatste klasse komt vooral voor op PC Cards op laptops, klasse B komt bij de meeste toestellen voor.
Datarate.
GPRS kan meerdere timeslots inpalmen, asymmetrische allocatie is ook mogelijk (bijvoorbeeld meer kanalen in downlink dan in uplink selecteren).
Er wordt gebruikgemaakt van een aangepaste codering, hier gesorteerd van zware tot geen foutcorrectie:

</doc>
<doc id="31465" url="https://nl.wikipedia.org/wiki?curid=31465" title="Kinderprogramma">
Kinderprogramma

Kinderprogramma's zijn traditioneel via radio of televisie uitgezonden programma's die gemaakt zijn voor kinderen tot circa 12 jaar als doelgroep. Sinds rond begin 21e eeuw worden kinderprogramma's net als andere programma's veelal via internet uitgezonden en bekeken.
Bekende radioprogramma's voor kinderen in het midden van de 20e eeuw waren "Kleutertje luister" rond 10:00 uur in de ochtend en "Paulus de Boskabouter" om 19:00 uur, vlak voor het slapen gaan.
Voorbeelden van bekende Nederlandstalige kinderprogramma's in de begintijd van de televisie waren "Pipo de Clown", "Coco en de vliegende knorrepot", "Kantjil", "Dappere Dodo", "Swiebertje" en "Morgen gebeurt het" (eerste Nederlandse jeugdserie).In de jaren zestig volgden "Mik &amp; Mak", "Flip de Tovenaarsleerling" en de zeer populaire "Fabeltjeskrant". Later volgde ook nog "Floris".Begin 21e eeuw zijn "Sesamstraat", "Tik Tak" en "Het Klokhuis" populaire kinderprogramma's. 
Sommige kinderprogramma's bleken ook bij sommige volwassenen in de smaak te vallen, zoals "Swiebertje", "Morgen gebeurt het", "Ja zuster, nee zuster", "Bassie en Adriaan", "De Fabeltjeskrant" en "Het Klokhuis".
Er zijn ook speciale programma's voor kinderen gedurende de schoolvakanties in bioscopen en theaters.

</doc>
<doc id="31466" url="https://nl.wikipedia.org/wiki?curid=31466" title="Händel">
Händel



</doc>
<doc id="31468" url="https://nl.wikipedia.org/wiki?curid=31468" title="Turkologie">
Turkologie

Turkologie is de studie van de cultuur, taalkunde, literatuur en geschiedenis van de Turkse volkeren. Een afgestudeerde noemt zich doorgaans "Turkoloog".
In Nederland was deze studie als hoofdvak te volgen aan de Universiteit Leiden (voorheen hoogleraar Erik-Jan Zürcher) en de Universiteit Utrecht, aan de subfaculteit voor Arabische, Perzische en Turkse talen en culturen (ANPT) totdat in 2006-2007 een reorganisatie voor verandering zorgde.

</doc>
<doc id="31471" url="https://nl.wikipedia.org/wiki?curid=31471" title="Stereoisomeer">
Stereoisomeer



</doc>
<doc id="31473" url="https://nl.wikipedia.org/wiki?curid=31473" title="Vriespuntsdaling">
Vriespuntsdaling

Vriespuntsdaling of cryoscopie is het verschijnsel waarbij de temperatuur waarop een vloeistof vast wordt, daalt als er andere stoffen in opgelost zijn. Het is een van de colligatieve verschijnselen van een vloeistof.
Het bepalen van de vriespuntsdaling van een vloeistof door oplossen van een bepaald product, is een methode om de molaire massa van dat product te bepalen. De mate van vriespuntsdaling is namelijk niet afhankelijk van de soort opgeloste stof, maar alleen van het aantal opgeloste deeltjes. Hoe meer deeltjes er opgelost zijn, hoe meer het vriespunt van het oplosmiddel daalt.
Verder is de vriespuntsdaling afhankelijk van het oplosmiddel. Die afhankelijkheid heet de molaire vriespuntsdaling. Voor water is die constante -1,86 kg.°C/mol. De opgeloste deeltjes zijn:
De vriespuntsdaling kan berekend worden met de volgende formule:
Hierin is ΔTvp de vriespuntsdaling (in K of °C), Kvp de cryoscopische constante van het oplosmiddel, n het aantal mol opgeloste stof in een hoeveelheid oplosmiddel, mo de massa van het oplosmiddel en "i" de van 't Hoff-factor. De verhouding n/mo is dus de molaliteit en dus kan de formule herschreven worden tot:
waarin M de molaliteit van de oplossing voorstelt.
Voorbeelden.
Rekenvoorbeeld 1.
Er wordt 68,46 g suiker ( brutoformule is C12H22O11 ) in 0,10 kg water opgelost.
Dit betekent dat formula_3 gram per 1,0 kg water.
De molmassa van suiker is 342,3 g/mol.
De vriespuntsverlaging wordt dus: formula_4
Rekenvoorbeeld 2.
Er wordt 58,44 g keukenzout (NaCl), de molmassa is 58,44 g/mol), in 1,0 kg water opgelost.
formula_5 gram per 1,0 kg water.
Omdat NaCl bij oplossen in water in ionen splitst moet hiermee rekening worden gehouden.
1 mol NaCl zal bij oplossen in water splitsen in 1 mol Na+ en 1 mol Cl− Het aantal deeltjes is dus tweemaal zo groot. Dit betekent dat formula_6.
De vriespuntsverlaging wordt dus: formula_7
Een in water oplosbaar zout levert een grotere vriespuntsdaling dan een stof die niet splitst in ionen.
Rekenvoorbeeld 3.
Er wordt 138,2 gram onbekende stof X in een mengsel van water en ijs van 1,0 kg van 0 °C opgelost. Na het oplossen is de temperatuur van het water+ijs −5,58 °C. De vriespuntsdaling ΔT = 5,58.
formula_8 → formula_9
Hieruit volgt M = 46,1. De molmassa van stof X is dus 46,1 g/mol.

</doc>
<doc id="31474" url="https://nl.wikipedia.org/wiki?curid=31474" title="Rijksdriehoekscoördinaten">
Rijksdriehoekscoördinaten

Coördinaten in het stelsel van de Rijksdriehoeksmeting of kortweg Rijksdriehoekscoördinaten (afkorting: RD-coördinaten) zijn de coördinaten in het geodetisch coördinatensysteem dat voor Europees Nederland op nationaal niveau wordt gebruikt als grondslag voor geografische aanduidingen en bestanden, zoals in een geografisch informatiesysteem (GIS) en op kaarten van Het Kadaster en andere overheden (zoals: Basiskaart Grootschalige Topografie (BGT), kadastrale kaart en topografische kaarten).
Kenmerken.
RD-coördinaten zijn een geprojecteerd, cartesisch xy-coördinatenstelsel, met als eenheid de meter. De "x"-coördinaat loopt van west naar oost en de "y"-coördinaat loopt van zuid naar noord. De projectie is hoekgetrouw en bij benadering afstandsgetrouw. 
Het centrale punt en voormalig nulpunt van het stelsel is de spits van de Onze Lieve Vrouwetoren ('Lange Jan') in Amersfoort. Daarom wordt ook wel gesproken van Amersfoortcoördinaten. Dit punt heeft de coördinaten "x" = 155 000 m, "y" = 463 000 m. Deze waarden zijn zodanig gekozen dat voor elk punt in heel Europees Nederland op land de "x"-coördinaat tussen 0 en 280 km ligt en de "y"-coördinaat tussen 300 en 625 km. Alle coördinaten hebben dus een positieve waarde en elke "y"-coördinaat is groter dan de "x"-coördinaat. Hierdoor kan geen verwisseling optreden tussen de "x"- en de "y"-coördinaat. Ook ontstaat geen verwarring als ze in kilometers worden uitgedrukt zonder dit te vermelden. Bij gebruik op zee gelden andere eigenschappen, zo komen in een groot deel van de Nederlandse Exclusieve Economische Zone van de Noordzee negatieve "x"-coördinaten voor. 
De schijnbare oorsprong (0, 0) van het stelsel ligt 120 km ten zuidoosten van Parijs (), op een akker 1 km ten oosten van La Celle-Saint-Cyr. Deze locatie heeft met het stelsel zelf echter niets te maken.
Definitie.
Het stelsel van de Rijksdriehoeksmeting wordt onderhouden door het Kadaster en is gekoppeld aan het "European Terrestrial Reference System 1989" (ETRS89). ETRS89 is sinds 1 oktober 2000 het officiële driedimensionale coördinatenstelsel van Europees Nederland. De transformatie van ETRS89 naar RD bestaat uit drie stappen:
De totale transformatie van ETRS89 naar RD en NAP (en vice versa) heeft in 2000 de naam RDNAPTRANSTM gekregen. In 2005 is er een versie RDNAPTRANSTM2004 met nieuwe parameters voor de gelijkvormigheidstransformatie (plus het nieuwe NLGEO2004-geoïdemodel) gepubliceerd. In de versie RDNAPTRANSTM2008 zijn de parameters van de gelijkvormigheidstransformatie opnieuw herzien vanwege bijstelling van de ligging van Nederland in Europa. In 2019 is met de publicatie van RDNAPTRANSTM2018 de volgorde van de stappen aangepast om aan te sluiten bij een praktijkstandaard. Hierbij zijn tevens de parameters van de gelijkvormigheidstransformatie en het correctiegrid herzien (plus het nieuwe NLGEO2018-geoïdemodel).
3D gelijkvormigheidstransformatie.
Een gelijkvormigheidstransformatie wordt bepaald door zeven parameters:
Om de gelijkvormigheidstransformatie toe te kunnen passen moet er eerst van geografische coördinaten geconverteerd worden naar geocentrische coördinaten. Na de transformatie wordt er weer geconverteerd naar geografische coördinaten. Bij deze conversies zijn de parameters van de GRS80- en Bessel-ellipsoïde nodig.
Correctiegrid.
Als onderdeel van de transformatie wordt een correctie op basis van interpolatie van een correctiegrid toegepast. Dit correctiegrid modelleert de fouten die zijn gemaakt bij de oorspronkelijke driehoeksmetingen tussen 1896 en 1926. Deze fouten van maximaal 25 cm ten opzichte van Amersfoort zijn het gevolg van de geringere nauwkeurigheid van de meetinstrumenten destijds. Door de fouten te modelleren in plaats van te verbeteren zijn de RD-coördinaten gelijkgebleven, zodat geografische bestanden en kaarten niet aangepast hoefden te worden. Voor toepassingen waarvoor deze extra vervorming (naast die van de projectie) onacceptabel is, moet ETRS89 gebruikt worden.
Projectie.
De voor de RD gebruikte kaartprojectie is een conforme projectie, de dubbelprojectie van Schreiber:
Bij de RD-projectie worden hoeken waarheidsgetrouw afgebeeld, afstanden niet, behalve op de snijcirkel van het projectievlak. De vertekening is echter klein: de schaal is in het centrale punt 10 cm/km te klein, en aan de buitenkant minder dan 18 cm/km te groot. De variatie is dus minder dan 0,028%.
Er is wel een kleine afwijking van het kaartnoorden met het ware noorden (meridiaanconvergentie). Deze afwijking kan berekend worden met de onderstaande formule. De nauwkeurigheid van deze formule is binnen Nederland en het Nederlandse deel van de Noordzee enkele boogminuten. 
met:
Geldigheid.
Het geldigheidsgebied van RDNAPTRANS-versies 2000, 2004 en 2008 wordt beschreven in de publicatie van de NCG als het gebied dat begrensd wordt door de verbindingslijnen van 11 gekozen punten (zie kaartje en tabel). Globaal komt dit overeen met Europees Nederland en een gebied tot 25 km uit de kust en 25 tot 50 km over de grens met België en met Duitsland.
Aangeraden wordt om buiten het geldigheidsgebied ETRS89- in plaats van RD-coördinaten te gebruiken. Voor data die traditioneel volledig binnen het geldigheidsgebied vallen, maar waarin door nieuwe ontwikkelingen in de Nederlandse Exclusieve Economische Zone van de Noordzee ook data buiten het geldigheidsgebied opgenomen moeten worden, is het soms onpraktisch om alle data naar ETRS89 te transformeren. Sinds RDNAPTRANSTM2008 is het daarom toegestaan ook buiten het geldigheidsgebied te transformeren.
De verschillende versies van RDNAPTRANSTM hebben een geldigheidsperiode die steeds overlapt met de vorige versie, om gebruikers voldoende tijd te geven de nieuwe versie te implementeren. De verschillen tussen opeenvolgende versies zijn voldoende klein om voor de meeste gebruikers geen probleem te vormen bij door elkaar gebruik van de nieuwe en oude versie.
Realisatie.
Om ervoor te zorgen dat alle landmeters van Nederland in RD kunnen werken, onderhoudt de afdeling Rijksdriehoeksmeting van het Kadaster referentiepunten in heel Europees Nederland waarvan zij de RD-coördinaten bepaald hebben. Voor ongeveer 5500 van deze zogenaamde RD-punten is de ligging nauwkeurig bepaald door middel van driehoeksmeting. Voor het grootste deel zijn dat spitsen van kerktorens die alleen geschikt zijn als richtpunt.
Sinds 1987 wordt er ook gewerkt met relatieve GPS-metingen en zijn er zo'n 400 zogenaamde GPS-kernnet punten gemaakt die geschikt zijn voor het opstellen van landmeetkundige GNSS-apparatuur. Van deze punten zijn ook de ETRS89-coördinaten en de NAP-hoogte bepaald ten opzichte van continu actieve GNSS-referentieontvangers. De data van deze ontvangers is gratis beschikbaar als referentie voor landmeters in de vorm van bestanden en voor een deel van de ontvangers (AGRS.NL) als "data stream".
Op basis hiervan kan echter niet overal in Nederland snel een nauwkeurige positie bepaald worden. Hiervoor zijn meer referentiestations nodig. Veel landmeters gebruiken daarom een eigen referentiestation of een dienst van een van de commerciële aanbieders van een landelijk netwerk van referentiestations. De beheerder van dergelijke private referentiestations kan de coördinaten van een referentiestation door het Kadaster laten bepalen en ontvangt dan een certificaat dat het referentiestation past binnen de geodetische infrastructuur van Nederland. Door deze gecertificeerde referentiestations is het gebruik van de traditionele RD-punten en GPS-kernnet afgenomen. Het Kadaster is daarom gestopt met het controleren van de coördinaten van al deze punten. Slechts van een selectie van ongeveer 105 stabiel gefundeerde punten worden de coördinaten nog eens in de vijf jaar gecontroleerd. In de gratis beschikbare database RDinfo zijn deze punten dus te herkennen aan coördinaten die maximaal vijf jaar geleden bepaald zijn.
Gebruik.
Geo-informatie van de overheid.
Op de gangbare topografische kaarten van Kadaster Geo-Informatie worden de rijksdriehoekscoördinaten in de kaartrand in het zwart vermeld in kilometers.
Vergunningen voor delfstoffen en aardwarmte.
RD-coördinaten zijn de juridisch bindende eenheden van de grenzen van alle "onshore" vergunningen die door het Ministerie van Economische Zaken worden uitgegeven die betrekking hebben op de opsporing en winning van delfstoffen en aardwarmte.
Veldbiologie.
In de veldbiologie worden de Rijksdriehoekscoördinaten veel gebruikt bij inventarisaties in Nederland. Zo gebruikt de stichting Floron bij het onderzoek naar de wilde flora deze om de locaties van planten vast te leggen. Het "kilometerhokproject" is helemaal op dit systeem gebaseerd.
Recreatie.
Voor het uitzetten van tochten maken Scouting en NTKC veelal gebruik van RD-coördinaten.
Standaardisatie.
EPSG.
De EPSG-database van coördinaatsystemen van de "International Association of Oil &amp; Gas Producers" is een industriestandaard in de olie- en gasindustrie en een "de facto" standaard daarbuiten. In de EPSG-database zijn codes opgenomen voor coördinatensystemen, maar ook voor bewerkingsstappen zoals transformaties en projecties. Veel software vermeldt alleen de EPSG-codes van de gebruikte coördinatensystemen, maar niet van de gebruikte bewerkingsstappen.
De belangrijkste EPSG-codes voor RD zijn:
Benaderde transformatie.
Een gebruikelijke en door het Kadaster gepubliceerde benaderde transformatie past alleen de gelijkvormigheidstransformatie en kaartprojectie toe en niet het correctiegrid. Zonder het correctiegrid geeft de transformatie fouten tot 25 cm.

</doc>
<doc id="31475" url="https://nl.wikipedia.org/wiki?curid=31475" title="Geografisch informatie systeem">
Geografisch informatie systeem



</doc>
<doc id="31476" url="https://nl.wikipedia.org/wiki?curid=31476" title="Winny de Jong">
Winny de Jong

Winny de Jong (Hazerswoude-Rijndijk, 9 oktober 1958) is een voormalig Nederlands politica. Zij zat van 28 mei 2002 tot 30 januari 2003 in de Tweede Kamer voor achtereenvolgens de LPF en (vanaf oktober 2002) de Groep De Jong.
Biografie.
Toen ze vier jaar was, verhuisde De Jong met haar ouders naar Monheim bij Düsseldorf in Duitsland. Ze bleef tot 1989 in West-Duitsland wonen. Eenmaal terug in Nederland begon ze een carrière als fotomodel en actrice. Later werd De Jong hoofd Consument en Kwaliteit van het Centraal Bureau Levensmiddelenhandel (CBL), een functie waarin ze het regelmatig aan de stok kreeg met de boeren in Nederland, onder wie haar latere fractiegenoot Wien van den Brink.
Ze werd voor de LPF op 15 mei 2002 gekozen in de Tweede Kamer, maar kon pas op 28 mei beëdigd worden als lid, omdat ze door de moord op Pim Fortuyn en de verkiezingsstrijd was ingestort. Hierdoor miste ze de verkiezing van de fractievoorzitter. Enkele weken later verklaarde ze in een interview met de Volkskrant dat Pim Fortuyn haar had aangewezen als toekomstige fractievoorzitter. Voormalig fractiegenoot Gerard van As schreef haar in 2007 een bipolaire stoornis toe, wat de oorzaak zou zijn geweest van haar labiele handelen.
Op 1 oktober 2002 stapte ze samen met Cor Eberhard uit de fractie van de LPF, nadat 19 leden van de fractie zich voor haar vertrek hadden uitgesproken: zij deelden haar kritiek op het 'ondemocratische bestuur van de fractie' en de 'onaantastbare positie' van Ferry Hoogendijk niet. De Jong en Eberhard gingen verder onder de naam Groep De Jong, waarvan Winny de Jong fractievoorzitter werd.
Later richtte ze de politieke partij DeConservatieven.nl op. Met deze partij deed ze zonder succes mee aan de Tweede Kamerverkiezingen in januari 2003. Als onderdeel van de verkiezingsstrijd voor het tijdschrift "Panorama" deed ze een schaars geklede fotoreportage. Daarna had ze een vertaalbureau en trad ze op als adviseur voor Nederlandse bedrijven op de Duitse markt.

</doc>
<doc id="31477" url="https://nl.wikipedia.org/wiki?curid=31477" title="Gevelsteen">
Gevelsteen

Een gevelsteen is een stenen plaat of blok met een inscriptie en vaak een emblematische voorstelling in reliëf die (meestal) de voorgevel van een gebouw siert. De gevelsteen verleent het gebouw een eigen, herkenbare identiteit. Gevelstenen zijn meestal van natuursteen, maar er zijn ook exemplaren van terracotta bekend en in Den Haag (aan de Amsterdamse Veerkade 60-62) en in Hoorn (aan Munnickenveld 15) zijn eiken reliëfs te vinden, op de plek waar anders een gevelsteen zou zitten.
Achtergrond.
Gevelstenen ontstonden in de tweede helft van de 16e eeuw en werden tot de 18e eeuw gebruikt als "huisteken", omdat er nog geen huisnummering bestond. Van oorsprong zijn gevelstenen "gepolychromeerd" (in verschillende kleuren beschilderd).
Veel gevelstenen hebben ook een kleuraanduiding in het op- of onderschrift (bijvoorbeeld "De Rode Leeuw", "De Witte Olifant", "Het Zwarte Paard", "De Groene Bok", "De vergulde Kater" etc.) en familie- en andere wapens waren voorzien van de vereiste heraldische kleuren.
Veel gevelstenen hadden betrekking op het beroep van de oorspronkelijke bewoner van het pand. Zo kon bijvoorbeeld een kuiper een botervat laten afbeelden, of een schrijver een veer. Wilde men zich onderscheiden van een collega die een gevelsteen had met vrijwel dezelfde afbeelding dan voegde men iets toe, bijvoorbeeld een kroon. We spreken dan van een concurrerende gevelsteen. Zo vinden we nu nog in het hele land gekroonde stenen zoals "De Gekroonde Waterhont", "‘t Gekroond Kalf", "De Gekroonde Laars" en ga maar door. Er zijn echter nog andere variaties mogelijk op het begrip 'concurrerende gevelsteen'. Bij bakkers in dezelfde buurt kon men bijvoorbeeld zo "De Grauwe Olifant", "De Jonge Grauwe Olifant", en "De Witte Vette Olifant" tegenkomen.
Wie nog geen familienaam had en niet door zijn beroep of bijnaam werd aangeduid, behielp zich met zijn uithangbord of gevelsteen. Mensen met namen als Zwaan, De Bock, De Hond en Kool kunnen daardoor uiteindelijk hun oorsprong vinden in de gevelsteen van hun voorouders.
Gevelstenen zijn vaak met enige humor gemaakt, wat bijvoorbeeld te zien is in de gevelsteen "Mollen Sagen Geren" in Enkhuizen, waar twee mollen worden uitgebeeld die een baal garen doorzagen, terwijl de spreuk aanduidt dat mollen 'graag zouden zien'.
Onderstaande gevelsteen in Lekkerkerk bevat een soort rebus. De tekst luidt: "Het AA 10 is 11 8 soeckt die 20" oftewel "Het paar A dix is onze huit soeckt die vingt" (Het paradijs is van ons, wie 't zoekt die vindt).
Voorkomen.
Gevelstenen komen tegenwoordig vooral in Nederland voor, maar ook op enkele plaatsen in het buitenland zijn gevelstenen te vinden - zie bijvoorbeeld de foto van een gevelsteen in Stockholm. In Amsterdam zijn er nog ruim 1600 gevelstenen, in Maastricht ruim 600; en in geheel Nederland wordt het aantal op ongeveer 10.000 geschat.
Bij de opgravingen in Pompeï kwamen verschillende reliëfs in terracotta tevoorschijn die als gevelsteen dienst hebben gedaan: een steen waarop een geit staat afgebeeld moet de gevel van een melkhandel hebben gesierd, terwijl een ander reliëf met Bacchus die een tros druiven uitperst duidelijk maakte waar een wijnhandelaar zijn domein had.
Het gebruik van gevelstenen is lange tijd sluimerende geweest, maar beleeft een opleving. Zo hebben Hans 't Mannetje en zijn leerlingen alsmede de kunstenaar Arie Teeuwisse zich toegelegd op het vervaardigen van nieuwe gevelstenen.
Jaartalsteen en naamsteen.
Andere vormen van gevelstenen zijn stenen met daarin slechts een jaartal of een naam. Bij die eerste categorie gaat het dan vaak om het jaar dat het pand, of een deel ervan, is opgeleverd of gerestaureerd. Op zogenaamde eerste stenen staat vaak een datum vermeld. Naamstenen werden veelal toegepast in de vestingbouw, met name bij buitenwerken. Zo hebben vrijwel alle vestingwerken in de Linie van Du Moulin in Maastricht een naamsteen van Naamse steen, al dan niet met jaartal. Ook bruggen hebben soms een naamsteen.
Andere betekenis.
Met de term gevelsteen worden ook bakstenen aangeduid die in kleur en hardheid geschikt zijn voor gevelmetselwerk. Indien de gevel als spouwmuur is opgetrokken, spreekt men alleen voor die stenen in het buitenblad over gevelstenen.

</doc>
<doc id="31479" url="https://nl.wikipedia.org/wiki?curid=31479" title="Neostijlen">
Neostijlen

Neostijlen of revivalarchitectuur zijn bouwstijlen waarin wordt teruggegrepen op de oude architectuur van de gotiek, de renaissance en de barok. Het tijdperk van de neostijlen brak na ca. 1815 aan. Naar believen werden elementen uit de oude architectuur toegepast, soms zelfs gecombineerd in een enkel gebouw (dit was vooral het geval bij het zogenaamde eclecticisme).
In Amsterdam bijvoorbeeld onderging de stad na ±1880 een grote economische opbloei, waardoor er weer veel werd gebouwd en verbouwd. Hierdoor werd ook aan de architectuur een nieuwe impuls gegeven. Vooral de neorenaissance was erg populair, een neostijl waarin de oud-Hollandse stijl van het begin van de 17e eeuw herleefde. Toevallig was dat niet, aangezien de periode als een tweede Gouden Eeuw werd ervaren. Vooral veel openbare gebouwen zijn in deze periode gebouwd.
Neogrec (1815-1845).
Het neogrec is een vorm van neoclassicisme, een typische overgangsstijl van het late classicisme van de 18e eeuw naar de neostijlen van de 19e eeuw. De stijl werd gekenmerkt door klassieke vormen, uitgevoerd met zuilen, architraven en frontons. Ook de witgepleisterde interieurs zijn typerend voor deze stijl.
Neogotiek (1830-1920).
Bouwstijl die met name in de kerkbouw veel en langdurig is toegepast. Geïnspireerd op de middeleeuwse gotische voorbeelden met spitsbogen, boogfriezen, pinakels en drie- en vierpasvormen. De middeleeuwse, katholieke gotiek won in het begin van de 19e eeuw aan invloed omdat in de Franse tijd (1795-1813) de godsdienstvrijheid officieel werd ingevoerd. De katholieken konden nu hun schuilkerken vervangen door nieuwe kerken en kozen daarvoor bij voorkeur de gotische bouwstijl met de kenmerkende torenspits. Na ongeveer 1875 werd de samenhang tussen architectuur interieur en kerkaankleding sterker tot één concept. 
Willem II-gotiek (1830-1860).
De door koning Willem II gepropageerde gotiek heeft als kenmerk de manier waarop de oorspronkelijk in metselwerk en natuursteen uitgevoerde constructies worden nagebootst in gips en pleisterwerk. Een belangrijk kenmerk ten opzichte van de latere neogotiek is dat gotische vormen decoratief werden toegepast en dat de gotische constructieve principes nog niet begrepen werden. De Willem II-gotiek kenmerkt zich ook door de verwerking van Engelse romantische invloeden.
Eclecticisme (1850-1880).
In het eclecticisme werden verschillende historische stijlen gecombineerd tot een nieuw geheel. De basis is hierbij doorgaans het neoclassicisme. Het is niet uitzonderlijk dat er ook nieuwe stijlen toe werden gevoegd, zoals chaletstijl of art-nouveau-elementen.
Neorenaissance (1870-1915).
Veel voorkomende en lang toegepaste bouwstijl die in veel varianten voorkomt. De stijl grijpt terug op motieven van de renaissancebouwkunst en dan voornamelijk de Hollandse variant. Daartoe behoren onder andere de trapgevels, speklagen, de kenmerkende horizontale lijnen die de gevel in vlakken verdelen, blokken en kruiskozijnen. Ook invloeden uit de Franse bouwstijl van de Loirekastelen met rijke, natuurstenen gevels en indrukwekkende dakpartijen, of Italiaanse voorbeelden als zuilen en rondbogen.
Neorococo.
Deze toepassing vinden we terug in grote Vlaamse steden (Antwerpen, Gent en Sint-Niklaas). Deze stijl maakt gebruik van ornamenten gehouwen uit natuursteen, en vaak erkers die prominent in beeld zijn. Architecten die deze stijl beoefden zijn Charles Hoge en Jacques De Weerdt.

</doc>
<doc id="31480" url="https://nl.wikipedia.org/wiki?curid=31480" title="Frank Parr (1918)">
Frank Parr (1918)

Frank Parr (17 december 1918 – 28 december 2003) was een Brits schaker. 
In 1935 veroverde hij de titel van jeugdkampioen van Groot-Brittannië. In 1939 won hij het grote toernooi te Hastings. Frank vestigde een merkwaardig record: hij speelde vijfenvijftig keer mee om het kampioenschap van zijn land (van 1936 tot 1991) en bleef tot zijn laatste levensjaar een actief schaker.

</doc>
<doc id="31481" url="https://nl.wikipedia.org/wiki?curid=31481" title="Halsgevel">
Halsgevel

Een halsgevel is een bakstenen gevel van een smal huis (drie, soms twee, ramen breed) met twee hoeken van 90° aan de top die opgevuld zijn met zandstenen ornamenten, zogenaamde klauwstukken. Bij het enkele huis leidt het Hollands classicisme tot de ontwikkeling van de halsgevel, omdat bij gebruik van de lijstgevel het puntdak boven de lijst zou uitsteken (een classicistische oplossing zou het bedekken van het puntdak met een fronton zijn maar daarmee is de helling van de Hollandse daken niet in overeenstemming). De halsgevel wordt gebouwd in de periode ±1640-±1775, maar de meeste halsgevels zijn gebouwd in de eerste helft van de 18e eeuw. De halsgevel overleeft de periode van het Hollands classicisme, omdat de Lodewijk XIV-stijl heel goed kan worden toegepast op de halsgevel. 
Als eerste halsgevel wordt vaak Herengracht 168 in Amsterdam genoemd, in 1638 gebouwd naar een ontwerp van Philips Vingboons. De halsgevel is typisch Amsterdams en komt voort uit de trapgevel: in feite bestaat de halsgevel uit een enkele trap; de verhoogde halsgevel heeft nog een extra trapje. 17e- en 18e-eeuwse halsgevels moeten onderscheiden worden in de ornamenten.
Frontongevelbekroningen en versieringen als festoenen komen alleen bij 17e-eeuwse halsgevels voor. In de 18e eeuw komen wel guirlandes voor die veel lijken op festoenen, maar het betreft hier geen bloemen en fruitmotieven meer. De verhoogde halsgevel wordt in de periode ±1640 - ±1670 gebouwd, als een overgangsvorm van de trap- en halsgevel. 

</doc>
<doc id="31482" url="https://nl.wikipedia.org/wiki?curid=31482" title="Hijsbalk">
Hijsbalk

Een hijsbalk is een balk waaraan goederen omhoog of omlaag kunnen worden getransporteerd.
In sommige gevallen is het een balk die door de topgevel van een gebouw steekt en kan worden gebruikt voor het takelen van goederen door middel van een touw en een blok. 
In andere gevallen is het een balk in een liftmachinekamer om zware onderdelen te kunnen verwijderen en plaatsen.
De hijsbalk maar ook de techniek van het hijsen van goederen zelf is ontstaan uit de behoefte om handelsgoederen op te kunnen slaan op zolders. 
De hijsbalk wordt veel toegepast in pakhuizen aan het water in Amsterdam en ook bij woningen met smalle trappen. Amsterdam was in de 17e eeuw de belangrijkste Nederlandse stapelmarkt van de goederen en dus moesten heel veel goederen worden opgeslagen. In eerste instantie werden kelders en verdiepingen van woonhuizen ("pakzolders") gebruikt om goederen op te slaan. De meeste koopmanshuizen aan de grachten hebben één of twee pakzolders. Deze zijn nog te herkennen aan het grotere middenraam waar de hijsluiken hebben gezeten. Vaak is boven zo'n raam nog een hijsrol aanwezig, waarlangs tijdens het hijsen het touw werd geleid. Hijsbalken werden soms overkapt door een trijshuis.
De hijsbalk bij het woonhuis bleef bestaan, ook nadat het opslaan van handelsgoederen nog uitsluitend in pakhuizen plaatsvond. Bij woonhuizen wordt het takelen met touw en blok nog uitsluitend gedaan bij verhuizingen.

</doc>
<doc id="31483" url="https://nl.wikipedia.org/wiki?curid=31483" title="Klauwstuk">
Klauwstuk

Een klauwstuk of vleugelstuk is een vleugel- of zijstuk dat aan beide zijden van het middendeel van een gevel van een gebouw of een ander object (zoals een rouwbord) is geplaatst. Dit bouwelement verbreedt het gevelvlak en zorgt voor een geleidelijke overgang tussen de verticale en horizontale richting.
Toelichting.
De naam is mogelijk afgeleid van de grote adelaars- of leeuwenpoten die soms in vroege renaissancegevels werden gebruikt als invulling van een trap.
In de profane architectuur zijn het zandstenen ornamenten aangebracht in de hoeken van 90° van een halsgevel. Ook trapgevels in Amsterdamse renaissance hebben soms (kleine) klauwstukken. In Amsterdam kwam een dergelijke renaissancegevel voor bij het eerste weeshuis, Kalverstraat 71. Deze trapgevel bestond uit twee trappen, de onderste was afgesloten door een dichte balustrade en de bovenste had grote klauwen in plaats van de toen meer gebruikelijke S- of C-vormige voluten.
In de religieuze architectuur met name bij barokkerken komen klauwstukken voor links en rechts van het middendeel van een kerkgevel. Deze zijn voorzien van liggende voluten met erboven een gebeeldhouwde kandelaar. De vroegere "Jezuïetenkerk", nu Sint-Michielskerk te Leuven is daar een mooi voorbeeld van.
De voluten werden voor het eerst toegepast op de kapitelen van de Griekse Ionische kolommen en daarna in een kleinere uitvoering in de Korinthische zuilenarchitectuur.

</doc>
<doc id="31484" url="https://nl.wikipedia.org/wiki?curid=31484" title="Ernst Casimir van Nassau-Dietz">
Ernst Casimir van Nassau-Dietz

Ernst Casimir (Dillenburg, 22 december 1573 – Roermond, 2 juni 1632), graaf van Nassau-Dietz (1606-1632), stadhouder van Friesland (1620-1632) en stadhouder van Stad en Lande en de Landschap Drenthe (1625-1632), was een zoon van Jan VI van Nassau-Dillenburg en Elisabeth van Leuchtenberg. Toen na het overlijden van zijn vader diens graafschap Nassau werd verdeeld onder zijn vijf in leven zijnde zoons volgde Ernst Casimir hem op als graaf van Nassau-Dietz. 
Ernst Casimir was vooral bekend als een uitstekende militaire leider tijdens de Tachtigjarige Oorlog. Sinds 1607 was hij veldmaarschalk in het Staatse leger. Hij diende onder Maurits graaf van Nassau, die in 1618 prins van Oranje werd, onder andere bij het Beleg van Lochem (1606), Steenwijk en bij het Beleg van Oldenzaal (1626) en onder prins Frederik Hendrik van Oranje bij het Beleg van Grol (1627), het Beleg van 's-Hertogenbosch (1629) en bij het Beleg van Roermond (1632). Als stadhouder in Stad en Lande stichtte hij in 1628 de vesting Nieuweschans. Door de bevolking van Friesland werd hij hoog gewaardeerd, hoewel hij weinig in Friesland aanwezig was. 
Na de dood van zijn oudere broer Willem Lodewijk van Nassau-Dillenburg in 1620 trachtten prins Maurits van Oranje en vervolgens diens halfbroer Frederik Hendrik, beiden graaf van Nassau, het stadhouderschap van Friesland van Willem Lodewijk over te nemen. Willem-Lodewijk had aan het eind van zijn leven echter Ernst Casimir aangewezen en de Staten van Friesland kozen zijn zijde. Op 3 augustus 1620 werd Ernst Casimir beëdigd als gouverneur (stadhouder) van Friesland.
Ernst Casimir overleed in juni 1632, 58 jaar oud, toen hij bij de inspectie van de loopgraven bij een beleg van Roermond door een musketschot in zijn hoofd werd getroffen. Hij werd als graaf van Nassau-Dietz opgevolgd door zijn zoon Hendrik Casimir, die door de Staten van Friesland, Stad en Lande en de Landschap Drenthe ook tot stadhouder werd benoemd.
De musketkogel die hem geraakt zou hebben en de vilten regenhoed die hij zou hebben gedragen toen hij sneuvelde behoren tot de vaste collectie van het Rijksmuseum Amsterdam. De hoed van beverhaar bevat een klein gat. Op 19 februari 2020 zond de AVROTROS het tv-programma "Historisch Bewijs" uit, waarin wetenschappers hun onderzoek naar de hoed van Ernst Casimir presenteerden. Volgens hen was het hoofddeksel in het Rijksmuseum inderdaad de hoed die Ernst Casimir droeg toen hij door een musketkogel in het hoofd werd getroffen. Er werd ijzer in de hoed aangetroffen waarvan vermoed wordt dat het afkomstig is van bloed van Ernst Casimir dat na het geloste schot van zijn hoofd op de hoedenrand sijpelde.
Huwelijk en kinderen.
Ernst Casimir huwde in 1607 met Sophia Hedwig, hertogin van Brunswijk-Wolfenbüttel, dochter van Hendrik Julius, regerend hertog van Brunswijk-Wolfenbüttel-Calenberg en Grubenhagen. 
Uit dit huwelijk werden negen kinderen geboren:
Ernst Casimir werd bijgezet in de grafkelder van de Friese Nassaus in Leeuwarden.

</doc>
<doc id="31485" url="https://nl.wikipedia.org/wiki?curid=31485" title="Willem II">
Willem II



</doc>
<doc id="31486" url="https://nl.wikipedia.org/wiki?curid=31486" title="Lodewijk XIV-stijl">
Lodewijk XIV-stijl

De Lodewijk XIV-stijl (ook wel "Louis Quatorze-stijl") is een barokstijl vernoemd naar de Franse koning Lodewijk XIV, die regeerde van 1643 tot 1715. In Nederland wordt de stijl toegepast in de eerste helft van de 18e eeuw, met name in de periode ±1700–±1740. De Lodewijk XIV-stijl is zwaar, pompeus en symmetrisch. Een veel gebruikt motief in de architectuur in de Lodewijk XIV-stijl is het acanthusblad.
In het tweede kwart van de 18e eeuw verschuift het accent op de gevel van architectuur naar beeldhouwwerk (minder architectonisch, meer sculpturaal).
Kenmerken.
Lodewijk XIV was een van de belangrijkste koningen in de geschiedenis van Frankrijk. De koning voerde een heus monopolie, ook op kunstgebied. Hij wilde een specifieke Franse kunst creëren. Een voorbeeld hiervan is het Louvre. Jean-Baptiste Colbert was Lodewijks minister van Financiën en streefde ernaar om zijn positie als kunstliefhebber te versterken. Onder anderen Charles Le Brun behoorde tot de kunstenaars waar Lodewijk XIV een beroep op deed.
Deze koninklijke stijl heeft als algemene kenmerken:
Ornamentatie.
De decoratieve figuren zijn voornamelijk geïnspireerd door de Grieks-Romeinse oudheid en proberen macht uit te drukken:

</doc>
<doc id="31488" url="https://nl.wikipedia.org/wiki?curid=31488" title="Lodewijk XV-stijl">
Lodewijk XV-stijl

De Lodewijk XV-stijl (Louis Quinze-stijl, Louis XV-stijl) is een late barokstijl in de toegepaste kunsten, die sterk verwant is met het rococo in de beeldende kunst en de architectuur. De stijl, die onderdeel vormt van de Lodewijkstijlen, is vernoemd naar de Franse koning Lodewijk XV, die regeerde van 1715 tot 1774. De term wordt vooral gebruikt voor de beschrijving van interieurs, met name voor meubels. Buiten Frankrijk worden soms ook gebouwen, gevels of geveldetails beschreven als Lodewijk XV-stijl. De stijl werd in de Noordelijke en Zuidelijke Nederlanden toegepast rond het midden van de 18e eeuw, meer precies: de periode ±1740-±1770. De Lodewijk XV-stijl is speels, licht en asymmetrisch en wordt gekenmerkt door uitbundige en krullerige versieringen (rocailles).
Ontstaan en ontwikkeling.
De Lodewijk XV-stijl ontwikkelde zich vooral in het tweede kwart van de 18e eeuw (1723-1750). Deze stijl kondigt zich reeds aan in de Régence-stijl (een overgangsstijl tussen Lodewijk XIV en Lodewijk XV, van ca. 1700 tot ca. 1730). De Régence-stijl laat de klassieke inspiratie die sinds de Renaissance heerste geleidelijk aan los en laat zich door de barok verleiden.
De Lodewijk XV-stijl werd als zeer gedurfd beschouwd en was een pure creatie van meubelmakers en meer in het bijzonder het resultaat van een grote technische vooruitgang in de fabricage van stoelen die het mogelijk maakte om zware dwarsverbindingen achterwege te laten, de karkassen lichter te maken en gebogen benen te durven gebruiken.
In dit opzicht zijn de gotische stijl, de Lodewijk XV-stijl en de art nouveau vergelijkbaar: drie trends die worden gekenmerkt door hun gebogen lijnen en door technische vooruitgang die een volledige beheersing van een materiaal mogelijk maken: steen voor de eerste, hout voor de tweede, metaal voor de derde. De uitvinders van de Lodewijk XV-stijl zijn echte ontwerpers in de moderne zin van het woord, die een revolutie teweegbrachten in het denken over meubels en interieurdecoratie. 
In Frankrijk spreekt men nadien over de Pompadour-stijl of de 'Style Transition', een overgangsstijl tussen 1750 en 1774. Deze stijl werd geïnspireerd door die van Lodewijk XV, maar week af van de grillen van de rococo en preludeert al naar de klassieke heropleving van de Lodewijk XVI-periode. Zo maakte de golving van de Louis XV-stijl geleidelijk plaats voor de starre majesteit van de Lodewijk XVI-stijl.
Architectuur.
Architecten die bouwden in Lodewijk XV-stijl:
Gebouwen in Lodewijk XV-stijl in België:

</doc>
<doc id="31489" url="https://nl.wikipedia.org/wiki?curid=31489" title="Hendrik Casimir I van Nassau-Dietz">
Hendrik Casimir I van Nassau-Dietz

Hendrik Casimir I (Arnhem, 31 januari of 10 februari 1612 – Hulst, 12 of 22 juli 1640) was graaf van Nassau, Katzenelnbogen en Dietz en stadhouder van Friesland, Groningen en Drenthe vanaf 1632 tot zijn dood. Van 1620 tot 1640 was hij ook landcommandeur van de Ridderlijke Duitsche Orde, Balije van Utrecht.
Biografie.
Hij volgde zijn vader Ernst Casimir op nadat die in juni 1632 sneuvelde bij het Beleg van Roermond. Een week later begon het Beleg van Maastricht, waaraan Hendrik Casimir deelnam.
Tijdens het bewind van Hendrik Casimir ging het Friesland economisch gezien voor de wind. Op politiek gebied had Hendrik Casimir echter weinig in te brengen: hij kreeg een beperkt aantal instructies en was meer een bestuurlijk ambtenaar. Het wantrouwen tegen de stadhouder en de lokale machthebbers groeide naar aanleiding van de verdeling van de oorlogslasten.
In 1635 hadden negen Friese steden de door de stadhouder benoemde vroedschapsleden naar huis gestuurd. Zij wensten, evenals Franeker en Leeuwarden, een vrije raadsbestelling. De broer van de 17e-eeuwse historicus Lieuwe van Aitzema speelde een belangrijke rol als burgemeester van Dokkum. Op 5 november 1637 werden de zaken teruggedraaid, nadat de stadhouder had gedreigd Harlingen te bezetten.
Enkel door militair ingrijpen en een interventie van de Raad van State in 1637 lukte het om in Friesland de gemoederen te bedaren. Vervolgens zijn voor iedere stad regeringsreglementen opgesteld, die in werking bleven tot 1748.
Hendrik Casimir was een kundig militair, maar trad nooit op de voorgrond. De stadhouder mocht van de Friese Staten niet op eigen gezag troepen verplaatsen. Hendrik Casimir was betrokken bij het Beleg van Breda, samen met stadhouder Frederik Hendrik. Op 4 juli 1640 raakte hij gewond in Sint Jansteen bij de Slag bij Hulst, een verwonding waaraan hij op 12 juli 1640 in het fort St. Anna, gelegen in de Heerlijkheid Polder van Namen, overleed. Hendrik Casimir is begraven in Leeuwarden in de Grafkelder van de Friesche Nassaus.
Hendrik Casimir was ongehuwd en had geen kinderen. Hij werd in Friesland opgevolgd door zijn broer Willem Frederik.

</doc>
<doc id="31490" url="https://nl.wikipedia.org/wiki?curid=31490" title="Lodewijk XVI-stijl">
Lodewijk XVI-stijl

De Lodewijk XVI-stijl (ook wel "Louis Seize-stijl") is een van de Lodewijkstijlen. De stijl is vernoemd naar de Franse koning Lodewijk XVI, die regeerde van 1774 tot 1792. In Nederland werd de stijl toegepast in het vierde kwartaal van de 18e eeuw, meer precies: de periode ±1770-±1800.
Na de uitbundige rococostijl van Lodewijk XV volgt een terugkeer naar het classicisme, hetgeen betekent: de strakke lijn is terug. De Lodewijk XVI-stijl is sober en symmetrisch en wordt gekenmerkt door classicistische versieringen als slingers en vazen.
Voor een smal, enkel huis geldt dat de strakke en classicistische Lodewijk XVI-stijl zich slecht leent voor toepassing op hals- en klokgevels. Populairder was de lijstgevel. Dit type gevel leent zich meer voor toepassing van de strakke Lodewijk XVI-stijl. De kroonlijst wordt vaak versierd met festoenen. Het puntdak boven de kroonlijst wordt aan het oog onttrokken met een klein schilddak, een groot fronton boven de kroonlijst of beide.
Voorbeelden.
Een voorbeeld waar de Lodewijk XVI-stijl zeer uniform werd toegepast is het Brusselse Koningsplein en bij uitbreiding de gehele Koninklijke Wijk.

</doc>
<doc id="31491" url="https://nl.wikipedia.org/wiki?curid=31491" title="Piraterij (zeeroverij)">
Piraterij (zeeroverij)

Zeeroverij of piraterij is een praktijk die sinds mensenheugenis heeft bestaan, zelfs voor de tijd van de oude Grieken en Romeinen. Volgens artikel 101 van het VN-zeerechtverdrag (UNCLOS) van 1982 is piraterij gedefinieerd als elke criminele daad van geweld, detentie of plundering die wordt gepleegd voor privé-doeleinden door de bemanning of passagiers van een privé-schip die is gericht "op volle zee" (dat wil zeggen buiten de territoriale wateren) tegen een ander schip of personen of bezit aan boord van een schip. Piraterij kan ook worden gepleegd tegen een schip, persoon of bezit buiten de jurisdictie van enige staat. Desalniettemin wordt aanvaard dat elke staat piraterij kan vervolgen op basis van het universaliteitsbeginsel aangezien het gaat om een misdaad tegen de gehele internationale gemeenschap die de vrije zeevaart belemmert.
Het eeuwenoude verschijnsel van de piraterij hoort nog steeds bij de huidige internationale zeescheepvaart. Piraterij betekent het roven van goederen of het ontvoeren van mensen in verband met losgeldvordering of slavenhandel. De oorsprong van de piraterij valt samen met het begin van de scheepvaart. Met het opkomen van de overzeese handelsvaart en het bijbehorende waardetransport breidde piraterij zich snel uit.
Verwant aan het begrip piraat of zeerover zijn boekanier en kaper. Nadat de luchtvaart belangrijker werd is het begrip piraterij ook hier in gebruik geraakt en weer later ook elders zoals in de wereld van kunst en wetenschap.
De Oudheid.
Vanaf het begin van de scheepvaart heeft piraterij bestaan. Er waren onder andere Chinese piraten, Barbarijse piraten aan de Middellandse Zee en piraten in de Nieuwe Wereld. In de oudheid werd in de Middellandse Zee veel piraterij bedreven door Griekse, Etruskische, Fenicische, Carthaagse piraten en zeerovers afkomstig van veel andere kleinere volken. De piraterij werd pas redelijk effectief onderdrukt tijdens het hoogtepunt van het Romeinse Rijk, toen de Romeinen de controle verwierven over de hele Middellandse Zee. Julius Caesar, ooit gevangengenomen door piraten maar vrijgekocht door zijn rijke familie, bestreed fel de piraterij. Tijdens en na het verval van het rijk werd de piraterij weer een algemeen verschijnsel.
Opvatting.
De gangbare opvatting van zeerover is dat zij een willekeurig schip aanvielen, met de Doodskopvlag in top. Dit is niet geheel waar. Zeerovers gingen een zwaarder bewapend schip liever uit de weg. Het is bekend dat een Hollands retourschip aan plundering ontkwam door zich vol bravoure voor te doen als oorlogsschip.
De Jolly Roger of Doodskopvlag en soortgelijke vlaggen werden pas door de diverse piraten in de West gebruikt en dus nooit eerder in de wateren van Europa of de Middellandse Zee. 
De Maltezers van de Middellandse Zee vielen alleen schepen aan die waren bemand door aanhangers van de islam of in dienst voeren van een islamitische staat. 
Met de opvarenden kende men geen pardon; die werden allen omgebracht. De Duinkerkers hadden meer belang bij de goederen die er te halen waren en wisten ook dat onnodige wreedheid alleen zou leiden tot heftiger verzet van de volgende prooi. De vrijbuiters in de West hadden over het algemeen geen pardon voor de officieren van een veroverd schip, maar de manschappen kregen de keus om mee te doen. 
Namen.
Er waren onder de zeerovers personen die een grote naam verwierven. In de Middellandse Zee waren dat Simon de Danser en De Veenboer. In het westen Henry Morgan en Henry Every om enkele te noemen. De Hollander Claes Compaen heeft zijn streken in alle eerder genoemde wateren bedreven. De veel opgehemelde Jack Rackham was een onbeduidende schipper die mooie en spannende kroegverhalen wist te vertellen met zichzelf in de hoofdrol. Het overgrote deel van de zeerovers in de West had geen grote dadendrang en wilde slechts overleven, in een vorm die niets van doen had met de hun bekende (vaak onmenselijke) methoden die op de grote schepen van de naties gangbaar waren.
Schepen.
De zeerovers van Noord-Europese afkomst in de Middellandse Zee bedienden zich van dwarsgetuigde schepen met razeilen. Deze vorm van tuigage werd algemeen gebruikt voor de grotere zeegaande schepen. De kleinere gebruikten echter langsscheepse tuigage, die minder ervaren bemanning vergde, zoals de Duinkerker kapers. In de West lagen de zaken anders. Over het algemeen bediende men zich in die streken van kleinere snelle schepen die ook langsscheeps getuigd waren, maar voor snelheid waren gebouwd. Daardoor konden zij vaak sneller en beter laveren dan de beoogde prooi, en zich ook in ondiepe baaien en riviermondingen verschuilen voor de oorlogsschepen die jacht op hen maakten.
Er waren ook vrouwen onder deze zeerovers die zich een naam wisten te verwerven. Als eerste was daar Dutch Doverty, die wij kennen uit de geschriften van ene signeur Hackluyt, die in Tortuga zijn nering had. Een ander bekende was de Amerikaanse (van Ierse komaf) Anne Bonny en de uit Engeland afkomstige Mary Read.
Buit.
Over het algemeen waren dit alle goederen die geld opbrachten. Het meest in trek was natuurlijk gemunt geld of edelmetaal. Vaak werd als eerste de medicijnkist gepakt voor men zich met de rest van de lading bezighield, dit ter bestrijding van veel voorkomende aandoeningen die men nu soa's noemt. De meest begeerde buit van de Filibusters (verbastering van het Nederlandse vrijbuiters) en de Boekaniers in de 17e eeuw en begin 18e eeuw waren de Spaanse schepen die vanaf Midden-Amerika, via de Caraïben, naar Spanje zeilden met rijke lading (zilver en goud).
Gezag.
Iedere zeevaarder wist dat er een duidelijke vorm van gezag noodzakelijk was om het schip te kunnen varen. Het was bij zeerovers vaak gebruikelijk dat de gezagvoerder werd benoemd op basis van zijn kennis en zijn vermogen zijn gezag te handhaven, en om buit binnen bereik te brengen. Als hij hierin niet slaagde werd hij net zo makkelijk afgezet.
Regels.
Vaak werd een stelsel van meest democratische regels ingevoerd aan boord, die piratencode wordt genoemd. Ook hielden de zeerovers er vrij moderne opvattingen op na over de verdeling van de buit en de toewijzing van geld of goederen aan gewonden die verder ongeschikt waren voor de dienst aan boord. Degenen die dit erg ver doorvoerden zijn Bartholomew Roberts, bekend als Black Bart, en Jean de Misson, die een soort drijvende heilstaat probeerde te verwezenlijken.
Havens.
Op de Caraïben was de piraterij zo wijdverbreid, dat er zelfs nederzettingen aanwezig waren, echte piratennesten van vogelvrijverklaarden. Ook vrijbuiters, zoals piraten en zeerovers, hadden hun uitvalbasis op de eilanden in het gebied. Bekende piratenhavens waren bijvoorbeeld Port Royal en Tortuga (ook wel Île de la Tortue, Schildpadeiland).
Maar overal, zowel in de oude als de nieuwe wereld, waren er genoeg plaatsen waar men de koopwaar kon verkopen, het was meestal voldoende om onder een gefingeerde vlag, of vlag van een op dat moment bevriende natie, binnen te varen, een beleefdheidsbezoek aan de autoriteiten te brengen, vergezeld van passende "geschenken" om medewerking te verkrijgen.
Hierdoor kon er dus "legaal" worden begonnen met het verkopen van de goederen, en het opnieuw uitrusten van het schip.
Straffen.
Een zeerover die in handen viel van de nationale autoriteiten, werd op zee vaak overboord gezet. Aan wal kreeg hij de strop, aan de galg of aan de ra van de grote mast van het schip als afschrikwekkend voorbeeld. De vaklieden (onderofficieren) als de chirurgijn, timmerman en kuiper ontkwamen vaak aan dit lot omdat bekend was dat zij geprest waren voor het schip.
Kapers, boekaniers en zeerovers.
Kapers in dienst van een overheid bedienden zich van dezelfde methodes als piraten. In 1856 werd deze door de staat geautoriseerde piraterij in de Verklaring van Parijs officieel afgeschaft, maar nog in de twee wereldoorlogen van de twintigste eeuw gebruikte men de kaapvaart als middel van zeeoorlog. Er waren al eerdere pogingen geweest om kaapvaart te verbieden. Al in 1785 sloten de Verenigde Staten en Pruisen een vriendschapsverdrag waarin dit werd opgenomen. Vanaf 1792 probeerde Frankrijk zonder succes dit op te nemen in verdragen met andere landen. Ook de poging van de Verenigde Staten in 1823 om met Frankrijk, het Verenigd Koninkrijk en Rusland tot een dergelijk verbod te komen mislukte. Daarnaast zijn er nog andere verwante of specifieke aanduidingen:
Verenigde Naties.
Naar aanleiding van de toename van de piraterij langs de Somalische kust nam de Veiligheidsraad resolutie 1838 aan, die oproept tot actieve jacht op Somalische piraten.
Moderne piraterij.
Hoewel veel mensen denken dat piraterij iets is uit vroegere tijden en er een romantisch beeld bij hebben (zie bijvoorbeeld romantiserende voorstellingen in boeken als "Treasure Island" van Robert Louis Stevenson en films als "Captain Blood" met Errol Flynn en recenter de "Pirates of the Caribbean"-films met Johnny Depp), is de werkelijke piraterij tegenwoordig nog steeds een groot probleem.
Deels doordat de macht van de westerse marines, en met name de Amerikaanse US Navy en de Britse Royal Navy is verminderd, is piraterij sinds de jaren 70 en 80 toegenomen. Met name in Zuid- en Zuidoost-Azië (de Zuid-Chinese Zee), delen van Zuid-Amerika, de Indische Oceaan, het zuiden van de Rode Zee en de Golf van Aden. Piraten maken gebruik van kleine, snelle boten om vrachtschepen, die tegenwoordig met kleine bemanningen varen, te enteren. De kleine motorboten zijn vaak moeilijk te onderscheiden van vissersbootjes zoals deze voorkomen in bijvoorbeeld Straat Malakka. De gebieden waar piraterij voorkomt, zijn vaak landen met een relatief kleine marine en lange zeegrenzen. Met het einde van de Koude Oorlog zijn marines ingekrompen, terwijl de handel alleen maar is toegenomen, wat het de piraten makkelijker heeft gemaakt. Piraterij is soms een onderdeel van georganiseerde misdaad. In dat geval worden af en toe hele schepen verduisterd, waarbij de bemanning wordt vermoord, overboord gezet of vastgehouden voor losgeld. Een schip wordt soms omgeverfd en krijgt met valse documenten een nieuwe identiteit. Andere piraten is het slechts te doen om de kluis van het schip.
In het verre verleden konden koopvaardijschepen zichzelf verdedigen; thans laat bijvoorbeeld de Nederlandse regelgeving slechts bij uitzondering bewapening toe; en dan nog maximaal één vuistvuurwapen en één geweer. In het Belgisch Staatsblad is op 30 januari 2013 een wet gepubliceerd met diverse maatregelen in de strijd tegen piraterij. Deze houden onder meer in dat speciaal getrainde privébewakers (voorlopig tot 31 december 2014) zijn toegelaten op Belgische schepen. Privébewakers zijn ook toegelaten op schepen onder Noorse, Zweedse, Deense, Spaanse, Luxemburgse, Italiaanse en Cypriotische vlag. Het International Maritime Bureau (IMO) laat het toelatingsbeleid inzake bewapende privéwachters over aan de vlaggenstaat.
Tussen 1993 en 2003 is het aantal gevallen van piraterij verdrievoudigd. Het IMB in Kuala Lumpur heeft een aparte afdeling voor piraterij. Hierbij werden in 2004 251 gevallen van piraterij gemeld, waarvan er 70 plaatsvonden in Indonesische wateren, waarvan het grootste deel in Straat Malakka. De meeste schepen die aangevallen werden waren tankers (67 aanvallen) en bulkcarriers (52 aanvallen). Deze schepen varen relatief langzaam en hebben een laag vrijboord.
Eind 20e eeuw en begin 21e eeuw is er ook een opleving van piraterij in de Indische Oceaan vanaf de kust van Somalië.
Ook in de golf van Guinea zijn sinds 2007 opnieuw piraten actief. Ze werken gelijkaardig als Somalische piraten en opereren vermoedelijk vanuit Benin. Ze gedragen zich echter agressiever, tijdens hun acties verwonden ze regelmatig gijzelaars.
Strafbaarheid (Nederland).
Zeeroof is een strafbaar feit volgens art.381 Sr. Als schuldig aan zeeroof wordt gestraft degene "die als schipper dienst neemt of dienst doet op een vaartuig, wetende dat het bestemd is of het gebruikende om in open zee daden van geweld te plegen tegen andere vaartuigen of tegen zich daarop bevindende personen of goederen, zonder door een oorlogvoerende mogendheid daartoe te zijn gemachtigd of tot de oorlogsmarine van een erkende mogendheid te behoren" (maximumstraf 12 jaar) en degene "die, bekend met deze bestemming of dit gebruik, als schepeling dienst neemt op zodanig vaartuig of vrijwillig in dienst blijft na daarmede bekend te zijn geworden" (maximumstraf 9 jaar).
Op 17 juni 2010 was het de eerste keer dat het in Nederland tot een veroordeling kwam op basis van deze wet. Vijf Somalische piraten werden veroordeeld tot 5 jaar cel. Zij hadden een poging gedaan om een Antilliaans schip met een Turkse bemanning te kapen, waarna ze door de Deense marine werden opgepakt.

</doc>
<doc id="31492" url="https://nl.wikipedia.org/wiki?curid=31492" title="Muurdam">
Muurdam

Een muurdam, muurveld of penant is het (bakstenen) muurgedeelte tussen twee gevelopeningen, bijvoorbeeld ramen en/of deuren. Een hoekdam is de ruimte tussen het buitenste venster en de zijkant van de gevel.
In gevels uit de renaissance werden de vensters soms in nissen geplaatst en aan de bovenzijde afgesloten door ontlastingsbogen. De muurdammen tussen de vensters werden verticaal doorgemetseld, waardoor een verticale gevelstrook ontstond die soms werd versierd met pilasters. In het classicisme komt dit vaker voor. In de pilastergevel van een smal huis van drie ramen breed worden dan de vier muurdammen uitgevoerd als pilasters. Hoekdammen worden soms eveneens uitgevoerd als pilaster, of in een blokpatroon.

</doc>
<doc id="31493" url="https://nl.wikipedia.org/wiki?curid=31493" title="Piraten">
Piraten



</doc>
<doc id="31495" url="https://nl.wikipedia.org/wiki?curid=31495" title="Ontlastingsboog">
Ontlastingsboog

Een ontlastingsboog is een boog gemetseld boven een deur of raam met het doel het gewicht van het erboven liggende metselwerk op de muurdammen over te brengen.
Ontlastingsbogen worden meestal toegepast bij gevels in de renaissance uit de 17e eeuw, de trapgevels. De ontlastingsbogen worden in baksteen gemetseld met op enkele plaatsen kleine witte zandstenen blokjes, in ieder geval op de uiteinden (aanzetstenen) en in het midden (sluitsteen). Aan het aantal en de vorm van deze blokjes kan men zien om welk type renaissancegevel het gaat. De vroege Hollandse renaissance heeft ontlastingsbogen met een groot aantal kleine witte blokjes.
De Amsterdamse renaissance heeft ontlastingsbogen met slechts drie grote zandstenen blokken: twee aanzetstenen aan beide uiteinden en één sluitsteen aan de bovenkant van de boog, doorgaans drievoudig geleed. In de Amsterdamse renaissance in de stijl van Hendrick de Keyser krijgen ontlastingsbogen een zeer barokke vorm: ze worden uitgevoerd in de vorm van een accoladeboog.

</doc>
<doc id="31496" url="https://nl.wikipedia.org/wiki?curid=31496" title="Conservatieven.nl">
Conservatieven.nl



</doc>
<doc id="31498" url="https://nl.wikipedia.org/wiki?curid=31498" title="Piraterij">
Piraterij



</doc>
<doc id="31499" url="https://nl.wikipedia.org/wiki?curid=31499" title="Pilaster">
Pilaster

Een pilaster, muurpijler, halfpijler of wandpijler is een rechthoekige muurverzwaring die minder dan zijn breedte voor de gevel uitsteekt. Een pilaster heeft geen dragende functie en is dus decoratief. In veel gevallen als verwijzing naar de zuilenordes uit klassieke oudheid. De pilaster werd door architect Filippo Brunelleschi geïntroduceerd in de architectuur van de Italiaanse renaissance. Onder andere in de Pazzi-kapel in Florence. De pilaster draagt binnen de renaissance de kenmerken van de klassieke zuilen en heeft in die hoedanigheid een kapiteel, cannelures in de schacht en een basement.
Toelichting.
Een halfzuil is letterlijk een halve zuil en dus een ronde variant van de pilaster. Beide begrippen worden vaak door elkaar gebruikt, maar een pilaster heeft rechte hoeken en is platter dan de halfzuil.
Pilasters worden vanaf de Italiaanse renaissance veelvuldig toegepast in de architectuur. Voornamelijk in de classicistische architectuur zoals het Hollands classicisme en het neoclassicisme.
Steekt een muurverzwaring meer dan zijn breedte voor een muur uit, dan spreken we van een steunbeer. Als de voorsprong gering is en basement en kapiteel ontbreken, dan spreken we van een liseen. Zoals de naam al suggereert kan de steunbeer wel een dragende functie hebben. Een "overhoekse pilaster" is een pilaster waarvan de vlakken een hoek van 45 graden met het muurvlak maken.

</doc>
<doc id="31500" url="https://nl.wikipedia.org/wiki?curid=31500" title="Frederick Yates">
Frederick Yates

Frederick Yates (Leeds, 16 januari 1884 – Londen, 10 november 1932) was een Britse schaker.
Yates is zes maal schaakkampioen van Groot-Brittannië geweest. In 1909 werd hij beroepsschaker. In 1929 was hij winnaar van het grote toernooi te Hastings. Hij speelde ook mee in de Schaakolympiade en wel in 1927, 1930 en 1931. Ferederick was tevens schaakjournalist en schreef in een kolom van de Yorkshire Post.
Hij heeft ons ook een variant in de schaakopening Dame-Indisch nagelaten, de Yatesvariant. De beginzetten zijn: 1.d4 Pf6 2.c4 e6 3.Pf3 b6 4.g3 Lb7 5.Lg2 Lb4 6.Ld2 a5 In deze variant zijn wereldwijd 600 partijen gespeeld, waarvan er 211 gewonnen werden door de witspeler, 150 partijen werden gewonnen door de zwartspeler en 239 partijen eindigden in remise.

</doc>
<doc id="31502" url="https://nl.wikipedia.org/wiki?curid=31502" title="Boekanier">
Boekanier

Boekaniers waren vooral Nederlandse, Franse en Engelse avonturiers, ballingen en ontsnapte Afrikaanse slaven, die aan het eind van de 17de eeuw Spaanse en Franse schepen in de Caribische Zee aanvielen. Ze worden vaak als piraten beschouwd, maar boekanierbemanningen waren groter en meer toegerust om ook kuststeden aan te vallen, terwijl piraten aan het eind van de 17de eeuw in de Indische Oceaan actief waren.
Geschiedenis.
De Engelse term "buccaneer" stamt af van het Arawakse woord "buccan", een houten frame voor het roken van het vlees van zeekoeien, terwijl het Franse woord "boucan" en de Franse naam "boucanier" sloeg op Franse jagers die de houten frames gebruikten voor het roken van vlees van verwilderde dieren (paarden), rundvee en varkens op Hispaniola (nu Haïti en de Dominicaanse Republiek). Britse kolonisten verengelsten het woord "boucanier" tot "buccaneer".
Rond 1630 vluchtten van het eiland Hispaniola verdreven Fransen naar het nabijgelegen Tortuga. De Spanjaarden probeerden ze uit Tortuga te verdrijven, maar de boekaniers kregen gezelschap van andere Fransen, Nederlanders en Engelsen en begonnen weer met kleine bootjes, galjoenen, Spaanse schepen aan te vallen in de buurt van de Windward Passage. Later vestigden zij zich ook op Jamaica. Uiteindelijk werden ze zo sterk dat ze naar het vasteland van Spaans Amerika voeren en daar steden plunderden.
Engelse kolonisten op Jamaica begonnen voor de piraten de naam "buccaneers" te gebruiken. De naam werd universeel door de publicatie van de Engelse vertaling van Alexandre Exquemelins boek "The Buccaneers of America". In twee opzichten onderscheidden de boekaniers zich van andere vormen van piraterij. Ze werkten gedurende langere perioden samen om hun prooi en hun strategie vast te stellen. Het tweede verschil met andere piraten was dat ze ook toesloegen op het vasteland.
Vanuit Londen gezien was de piraterij door de boekaniers een goedkope manier om oorlog te voeren tegen de Engelse rivaal Spanje. De Engelsen legaliseerden hun piraterij, waarvoor zij als tegenprestatie een deel van de opbrengst kregen. De boekaniers werden door de Jamaicaanse gouverneur Thomas Modyford uitgenodigd af te meren in Port Royal. De boekaniers beroofden Franse en Spaanse schepen en koloniën en gingen met hun buit naar Port Royal, waardoor deze stad de meest welvarende werd van West-Indië. Er werden zelfs marineofficieren naar de boekaniers gestuurd om ze te leiden, zoals Christopher Myngs. Hun activiteiten gingen door en het maakte niet uit of Engeland al of niet in oorlog was met Spanje of Frankrijk.
De Spanjaarden hadden zeer van de boekaniers te lijden. Niet alleen raakten ze schepen en land kwijt, ook de toevoer van edelmetalen naar het moederland werd gereduceerd. Hierdoor werd de hele oorlogsindustrie benadeeld inclusief de bouw van nieuwe oorlogsschepen, waardoor de jacht op piraten nog moeizamer verliep.
Het einde van de boekaniers had diverse oorzaken. De Engelse marine begon al vanaf 1671 op hen te jagen, in 1692 trof een aardbeving Jamaica, waarbij ook de vestigingen van de boekaniers werden verwoest. Na de Vrede van Rijswijk in 1697, toen Spanje ook Franse vestigingen in het Caraïbisch gebied moest toestaan, maakten Spaanse, Engelse en Franse vloten korte metten met de laatste boekaniers.
Een van de leiders van de boekaniers was de Fransman Daniel Montbars, die zoveel Spaanse schepen vernietigde en Spanjaarden doodde dat hij de naam "the Exterminator" kreeg. Een andere bekende leider was de Welshman Henry Morgan, die Panama-Stad, Portobelo en Maracaibo beroofde. In 1674 werd hij benoemd als luitenant-gouverneur van Jamaica, met Port Royal als standplaats. Morgan werd rijk en ging terug naar Engeland, waar hij geridderd werd door Karel II van Engeland.
Enkele bekende boekaniers die in Port Royal gewoond hebben, of er een deel van hun leven verbleven, zijn:

</doc>
<doc id="31505" url="https://nl.wikipedia.org/wiki?curid=31505" title="Plafondstuk">
Plafondstuk

Een plafondstuk is een plafondschildering aangebracht op doek. Een vroeg voorbeeld is te vinden in de plafondschilderingen van Jacob de Wit (1691-1756) in Herengracht 366 te Amsterdam. Deze stammen uit 1718. 
Deze beschilderingen zijn aangebracht in de vakken van een cassetteplafond. In de 18e eeuw wordt het al spoedig gebruikelijk een plafondstuk aan te brengen in een stucplafond. 
Bij plafondstukken moet de schilder er rekening mee houden dat de toeschouwer vanaf beneden kijkt. Het perspectief van een plafondstuk is daarom bijzonder. Men kijkt omhoog naar pilaren, ziet engeltjes vanaf wolken naar beneden kijken. Bij afbeelding van een mens zijn vooral de benen lang en breed, de romp en het hoofd relatief klein.
Het doel van zo'n schildering is door een blik in het luchtruim de illusie van ruimte in een kamer of zaal te vergroten.
17e eeuw.
Tot in de 17e eeuw was het gebruikelijk beschilderingen op balken en planken aan te brengen. Grote classicistische beschilderingen komen voor na 1640, onder invloed van het Hollands classicisme van Jacob van Campen. Een belangrijk voorbeeld is te vinden in het Trippenhuis in Amsterdam, waar zich een cassetteplafond bevindt waarin de vakken gevuld zijn met beschilderingen van Nicolaas de Heldt Stockade (1614-1669).
18e eeuw.
In de 18e eeuw ging men onder invloed van de barokke Lodewijk XIV-stijl de structuur van het huis aan het zicht onttrekken: de balken en planken verdwenen achter een verlaagd plafond, soms van hout, meestal van stucwerk. In de mooiste kamer van het huis, doorgaans de zaal op de hoofdverdieping van het achterhuis, werd aan het plafond een schilderdoek bevestigd, meestal met een wolkenlucht met daarop goden en putti. We spreken dan van een plafondstuk of zolderstuk. Heel soms wordt een dergelijke beschildering rechtstreeks op het hout of stucwerk aangebracht, maar meestal is sprake van een op doek aangebrachte schildering. 
De ontwikkeling van het plafondstuk komt in Amsterdam tot bloei met de schilderingen van Jacob de Wit (1695-1754) en Anthony Elliger (1701-1781). De Venetiaan Gianantonio Pellegrini (geb. 1675) maakte in de jaren 1717/18 een groot plafondstuk met Bacchus en Ariadne voor het pand Herengracht 539. Behalve van deze drie schilders zijn er nog andere andere plafondstukken in Amsterdam bewaard gebleven, waarvan de maker onbekend is. De Haagse schilder Theodoor van der Schuer maakte plafondstukken onder andere voor het Binnenhof en de Trêveszaal in Den Haag. De Luikse schilder Edmond Plumier maakt enkele plafondstukken voor het Stadhuis van Maastricht.
Bron.
De tekst op deze pagina of een eerdere versie daarvan is overgenomen van verschillende pagina's van de website van het Bureau Monumentenzorg Amsterdam, https://web.archive.org/web/20070807022721/http://www.bmz.amsterdam.nl/

</doc>
<doc id="31506" url="https://nl.wikipedia.org/wiki?curid=31506" title="Jacob de Wit">
Jacob de Wit

Jacob de Wit (Amsterdam 19 december 1695 – aldaar, 12 november 1754) was een 18e-eeuwse Nederlandse kunstschilder die als decoratieschilder werkte in en rond Amsterdam. Hij is vooral bekend om zijn religieuze werk en de vele bovendeur-, schoorsteen- en plafondstukken die hij maakte voor de huizen aan de Heren- en Keizersgracht te Amsterdam en ook voor de buitenplaatsen van de betreffende eigenaren.
Biografie.
De Wit werd in 1695 te Amsterdam geboren. Op 19 december van dat jaar, werd hij gedoopt in de katholieke schuilkerk De Duif. Toen hij 13 jaar was, vertrok hij naar Antwerpen, waar hij lessen volgde aan de Schilder-Akademie. Hier werd hij een groot bewonderaar van de Vlaamse schilders Peter Paul Rubens en Antoon van Dyck.
Jacob de Wit keerde in 1715 terug in Amsterdam, waar hij al spoedig zijn eerste opdracht kreeg van Jacob Cromhout. In 1735 schilderde hij een ongewoon groot doek voor het Stadhuis op de Dam, "Mozes ontvangt de zeventig ouderlingen".
De schilder werd in 1741 eigenaar van Keizersgracht 383 en 385, schuin achter het pand van het voormalige Bijbels Museum. Tot zijn overlijden in 1754 woonde en werkte hij op nummer 385. In het achterhuis was zijn atelier gevestigd.
Schilderstijl.
De Wit was katholiek en schilderde vooral religieuze taferelen; hij had een vlotte, virtuoze stijl, waarmee hij illusionistisch werk realiseerde in vele plafondstukken die hij in Amsterdamse grachtenpanden schilderde. De geschilderde figuren lijken vrij te zweven in de hemel of te zitten op een wolkenpartij. In het werk van Jacob de Wit zijn duidelijke invloeden van Rubens en Van Dijck te zien, maar ook van Gerard de Lairesse, zijn directe voorloper. De werken van Jacob de Wit behoren tot de rococo. Hij was bevriend met de verzamelaar Gerrit Braamcamp en Jacob Xavery was zijn leerling, en ook beschermheer.
Jacob de Wit in musea.
Van Jacob de Wit zijn diverse plafondstukken bewaard gebleven, in veel gevallen zelfs op de originele plaats. In de collectie van het Rijksmuseum is een plafondstuk van Jacob de Wit te zien, "Apollo tronend op de wolken met Minerva en de negen muzen", afkomstig uit Keizersgracht 401 uit ca. 1730. Na een afwezigheid van meer dan een eeuw, hangt de plafondschildering sinds 2004 weer op zijn plek op Keizersgracht 401. Huis Marseille heeft het plafondstuk in bruikleen gekregen van het Koninklijk Oudheidkundig Genootschap (KOG) dat eind 19de eeuw in het bezit van de schildering was gekomen. 
In het Amsterdam Museum hangt het enige naakt dat van Jacob de Wit bekend is. Het paneel is afkomstig uit Nieuwe Herengracht 99 en in opdracht gemaakt voor de bibliotheek van Isaäc de Pinto.
Het Museum W in Weert heeft 19 schilderijen die Jacob de Wit maakte voor de Mozes en de Aaronstatie in Amsterdam in zijn collectie. Naast een profaan plafondstuk zijn twee wandschilderingen en diverse losse schilderijen met religieuze voorstellingen te zien. Verder een monumentaal groepsportret getiteld "Het gouden kloosterjubileum van Aegidius de Glabais" (1718), voorstellende de pastoor en drie kapelaans van de Mozes en Aaronstatie. Dit is zover bekend het enige groepsportret dat hij gemaakt heeft.
Jacob de Wit in Amsterdam.
Plafondstukken van Jacob de Wit in Amsterdamse grachtenhuizen zijn te vinden in:

</doc>
<doc id="31507" url="https://nl.wikipedia.org/wiki?curid=31507" title="Syphilis">
Syphilis



</doc>
<doc id="31508" url="https://nl.wikipedia.org/wiki?curid=31508" title="Lutjebroek">
Lutjebroek

Lutjebroek is een dorp in de gemeente Stede Broec, in de regio West-Friesland, in de provincie Noord-Holland.
Lutjebroek is een landelijk bekende naam als metafoor voor een gehucht in de polder en als een algemene omschrijving van een kleine plaats zonder enig belang. Hierdoor denken ook veel mensen dat de plaats niet echt bestaat of een oude, verdwenen plaats is. Toch wonen er iets meer dan 2200 mensen in Lutjebroek. Broek, broekland of broekbos is een aanduiding voor een bos in een natte omgeving en 'lutje' betekent 'klein' in het Gronings / Fries / Drents / Westfries.
Geografie.
Lutjebroek hoorde tot 1 januari 1979 bij de gemeente Grootebroek. Daarna werd die gemeente met Bovenkarspel samengevoegd tot Stede Broec. Het lintdorp ligt in de Streek, de bewoningsstrook langs een straatweg van Enkhuizen richting Hoorn. Die dorpsstraat heet in Lutjebroek de P.J. Jongstraat. Naast de dorpsstraat heeft Lutjebroek ook een andere oude straat genaamd de Horn, die van het midden van Lutjebroek, onder een hoek (horn) in noordoostelijke richting loopt.
In het begin van de 20ste eeuw werden tussen de Horn en Lutjebroek straten aangelegd, waardoor de Horn volledig onderdeel uit is gaan maken van het dorp Lutjebroek. Tijdens die aanleg zijn een aantal vaartjes en sloten bewaard gebleven, omdat indertijd deze van belang waren voor het transport van de tuinbouwproducten. Deze functie is verloren gegaan, maar er is daardoor nog steeds her en der een pittoresk beeld overgebleven. Met de schuit kan men vanaf het park De Woid onder de hoofdstraat van Lutjebroek door naar de Horn. Vanaf de Horn kan men doorvaren in noordelijke richting naar het natuurgebied de Weelen. In dit natuurgebied zijn verschillende dijkdoorbrakenmeertjes (welen, wielen of walen) aanwezig, waaronder de "Lutjebroekerweel". Vanuit het natuurgebied is het niet mogelijk om naar de rest van de polder te varen: daar is het waterpeil verlaagd ten behoeve van de tuinbouw.
Lutjebroek kent twee kerken en twee cafés, waarvan het café, restaurant "De Paus" het bekendste is. De naam geeft al aan dat de regio van oudsher een grote katholieke enclave is. Na een herinrichting van het enige kruispunt in het dorp, de P.J. Jongstraat met de Rozenstraat en de Begonialaan, heeft de gemeente een soort plein gecreëerd dat de naam Beursplein draagt. De naam "Beursplein" is een verwijzing naar het gebruik van het pleintje: men pleegt daar in de loop van de dag bij elkaar te komen om wat met elkaar te praten (te beurzen). Een van de hoeken was vroeger de fietsenstalling en plein van de voormalige middelbare school. Aan de andere kant van het plein is het dorpshuis en Verenigingsgebouw "De Wurf" gevestigd.
Lutjebroek had vroeger ook een dependance van het ziekenhuis St. Jans Gasthuis, dat zelf in Hoorn was gevestigd. Bij het bijgebouw van het ziekenhuis behoorde ook het "Nicolaas Verpleeghuis". Er hebben in Lutjebroek ook enige tijd nonnen gewoond van de orde der Augustinessen; deze woonden in een woonblok in de nieuwbouw achter de Sint-Nicolaaskerk, dat uiteraard het Zusterhuis werd genoemd. De huidige bewoners van het Zusterhuis komen vooral uit Polen, deze Polen vinden in De Streek veelal seizoensgebonden werk of schoonmaakwerk.
Vanwege de sterke groei van omliggende dorpen en het dorp zelf bevinden zich in Lutjebroek nog vrij veel winkels aan de hoofdstraat zoals een warme bakker en een slager. De groei kon echter niet voorkomen dat de kleine bioscoop van het dorp moest sluiten. De bioscoop was gevestigd op de P.J. Jongstraat en werd geopend in 1950 maar moest na 20 jaar, in 1970, de deuren sluiten.
Geschiedenis.
De geschiedenis van Lutjebroek is gekoppeld aan die van het naastgelegen Grootebroek. De namen Lutjebroek en Grootebroek wijzen op de grootte van de kernen en het grondgebied van de twee delen in een broek. Broek verwijst hier naar het moerasachtig gebied. De Streek kruist een kleinere zandrug bij Hoogkarspel, ten westen van dit broek, en ten oosten een grotere rug bij Bovenkarspel, waardoor deze dorpen hoger en droger kwamen te liggen, waardoor het contrast met de twee broekdorpen ontstond. In de tijd voor de ruilverkaveling in de 70er jaren had het kweken in het nattere gebied tot gevolg dat de tuinders in Lutjebroek minder gewasopbrengsten konden halen en daarom ook armer waren dan de tuinders uit Hoogkarspel of Bovenkarspel.
De benaming Lutjebroek komt voor het eerst voor omstreeks 1245 als Litterabroek, 15 jaar later komt de spelling Luttekebroec voor, wat waarschijnlijk ook dichter ligt bij de oorspronkelijke naam in het West-Fries, Luttekebroek of Littekebroek (waarbij de i meer als u wordt uitgesproken). Later zou het verbasteren van de meer gemengde uitspraak Lutke Brouck naar Lutjebroek.
In 1402 voegden Lutjebroek en Horn zich bij de dorpen Grootebroek en Bovenkarspel, die gezamenlijk stadsrechten hadden gekregen (zie stede Grootebroek). Het volgende jaar zou ook Hoogkarspel zich bij de stede voegen. In het bestuur hiervan werd Lutjebroek vertegenwoordigd door een burgemeester (van in totaal vier) en een schepen (van in totaal zeven).
In 1763 kende Lutjebroek een grote brand. Rond 5 uur in de middag op 11 maart 1763 ontstond er een felle brand in een broodbakkerij. De brand breidde zich echter door een sterke oostenwind snel uit over het dorp. Er werden 47 huizen in de as gelegd. Ook was het merendeel van de goederen van die huizen verloren gegaan. Er werd met een collecte, die op 11, 12 en 13 april van dat jaar werd gehouden, 3958 gulden opgehaald voor de wederopbouw van de huizen, wat toen vrij veel geld was.
In de periode dat de bestuurlijke eenheid van de gezamenlijke dorpen in 1807 uiteenviel in diverse gemeenten, verviel Lutjebroek, dat samen met Grootebroek de gemeente Grootebroek vormde, langzaam in armoede. Na 1825 werd dit erger. Dit kwam deels doordat de inkomsten voor de inwoners van de gemeente vooral moesten komen van aardappelen; door ziekte in aardappels en de slechte kwaliteit van de soorten die op dat moment werden gekweekt waren deze uit de gratie geraakt. De aardappels werden vooral door armen gegeten en als veevoer gebruikt. De oppervlakte die voor de teelt kon worden gebruikt in de gemeente wisselde ook te veel voor een stabiel inkomen en men had moeite met de distributie buiten De Streek zelf.
Pas toen in 1885 de spoorlijn tussen Zaandam en Enkhuizen gereed was, kwam daar verandering in en bloeide langzaam de tuinbouw op, vooral na de oprichting van veiling "de Tuinbouw". Zo ging de levensstandaard van de bewoners ook flink omhoog. Een goede indicatie ervan is de oprichting van diverse coöperatieve banken in het begin van de twintigste eeuw. De huidige Rabobank Westfriesland-Oost is daar na diverse fusies van banken het overblijfsel van.
De groei van de gemeente Grootebroek werd gestuit door de slechte economie van de jaren dertig van de twintigste eeuw en de daarop volgende Tweede Wereldoorlog. Na die oorlog bloeide de gemeente langzaam weer op, maar de echte bloei kwam toen de gemeente samen met de gemeenten Hoogkarspel en Bovenkarspel als (tijdelijke) groeikern werd aangeduid om de bevolking uit de Randstad op te vangen. Tijdens de gemeentelijke herindeling aan het eind van de jaren zeventig werd besloten de gemeenten Grootebroek en Bovenkarspel samen te voegen; zo ontstond de huidige gemeente Stede Broec.
Ook Lutjebroek groeide, maar het is wel altijd een dorp gebleven tussen steeds meer verstedelijkende bebouwing. Dit werd mede veroorzaakt doordat Lutjebroek in de jaren negentig van de twintigste eeuw, toen Stede Broec opnieuw was aangewezen als groeikern, niet zoveel groeide als de andere kernen in de gemeente. Slechts twee echte stukken nieuwbouw zijn er sindsdien bij gekomen, het laatste stuk precies tegenover De Woid.
De Zoeaven.
Lutjebroek is ook bekend van de Pauselijke Zoeaven. Toen halverwege de 19e eeuw tijdens de Risorgimento de bevolking van Italië begon aan de politieke eenwording, bedreigde dit de Kerkelijke Staat. Paus Pius IX riep toen alle katholieke jongemannen in de wereld op om zich aan te melden voor het Zoeavenleger. In Nederland werd hier massaal op gereageerd. Ruim 3000 jongeren sloten zich hierbij aan. Daarvan kwamen er 24 uit Stede Broek.
Een van de bekendste personen uit het Zoeavenleger was de in Lutjebroek geboren Pieter Janszoon Jong. Hij is befaamd geworden door de slag bij de hooggelegen vestingstad Monte Libretti, 'De reus uit Lutjebroek', zoals hij ook wel genoemd wordt, wist naar verluidt in zijn eentje een aantal roodhemden tegen te houden. Hierdoor konden zijn makkers zich hergroeperen en zo wisten de Zoeaven, zo'n 87 man sterk, de troepen van Giuseppe Garibaldi, die aanwezig waren met zo'n 1200 man, de stad uit te jagen. Pieter Janszoon Jong zou 14 man de hersens hebben ingeslagen met de kolf van zijn geweer alvorens hij zelf gedood werd.
In zijn geboorteplaats wordt Pieter Janszoon Jong nog steeds geëerd, zo is zijn beeld in de gevel van de RK-kerk ingemetseld en is de hoofdstraat naar hem vernoemd, de P.J. Jongstraat. Ook De Zoeaven zelf worden geëerd, zo is de in 1931 opgerichte voetbalclub uit het dorp, VV De Zouaven, genoemd naar hen. De kapelaan van de RK-kerk had toen graag gezien dat deze vernoemd zou worden naar Pieter Janszoon Jong zelf, zoals hij dat 6 jaar daarvoor ook bij de gymnastiekvereniging had geprobeerd. De ploeg voetbalt in de kleuren die het tenue van Pieter Janszoon Jong ook had, namelijk grijs met rood.
Sport.
VV De Zouaven.
Lutjebroek kent een eigen voetbalvereniging VV De Zouaven met 900 spelende leden. De Zouaven, zo genoemd vanwege de Lutjebroeker Pieter Janszoon Jong die als zoeaaf in het pauselijke leger sneuvelde. De vereniging werd in 1931 opgericht. Het voetbalveld lag jaren lang achter de grote kerk, midden in het dorp. Omdat ter plekke geen uitbreiding mogelijk was voor de groeiende vereniging en de voetbalvereniging van Grootebroek opgeheven werd, kregen 'De Zouaven' er een accommodatie bij net over de dorpsgrens in Grootebroek. Oud-profvoetballers Frank en Ronald de Boer speelden in hun jeugd bij VV De Zouaven.
ZVV Lutjebroek.
Lutjebroek heeft een zaalvoetbalvereniging opgericht in 1982: ZVV Lutjebroek/de Paus. Het eerste team heeft lang in de landelijke 1e divisie gespeeld maar speelt tegenwoordig in de regio. Verder zijn er nog heren, dames en junioren teams.
Progym.
Begin jaren zeventig is de turnvereniging "Progym" opgericht, en is nu nog steeds gevestigd in Gymzaal De Horn.
Kunst en cultuur.
In 1912 is harmonie St. Caecilia opgericht, die op 12 februari 2012 haar 100-jarig bestaan vierde.
Lutjebroek kent een toneelvereniging genaamd 'Vondel'.
In de voormalig Nederlands Hervormde kerk "Bessie" (schuin tegenover Café de Paus) is het Cultureel Centrum Bessie gevestigd, waar onder andere Schilderskring Bessie (opgericht in 1991) bijeenkomt en exposeert.
In De Paus wordt ieder jaar rond april het popfestival "Taaipop" gehouden tezamen met de Grote Prijs van Lutjebroek waar onbekende en bekende muzikanten en groepen optreden.
Bij feesten zoals jubilea en trouwerijen wordt regelmatig het Lutjebroeker drinklied aangeheven. Naast dit drinklied kent Lutjebroek ook een soort volkslied 'Waar je reist op deze aardbol".
In 1968 had Trea Dobbs een klein hitje met het lied "Was jij maar in Lutjebroek gebleven".

</doc>
<doc id="31509" url="https://nl.wikipedia.org/wiki?curid=31509" title="Syfilis">
Syfilis

Syfilis of lues is een geslachtsziekte die wordt veroorzaakt door een bacterie uit de orde spirocheten, "Treponema pallidum". De ziekte komt alleen bij mensen voor. Wereldwijd lopen jaarlijks 10 tot 12 miljoen mensen de ziekte op. In Nederland trof het in 2022 zo'n 1600 personen, in Vlaanderen 496 (2015). Aangeboren syfilis is in onderontwikkelde landen een belangrijke oorzaak van sterfte rondom de geboorte.
De bacterie "Bifidobacterium cuniculi" veroorzaakt bij het konijn een ziekte die ook syfilis wordt genoemd. Deze bacterie is echter niet besmettelijk voor mensen.
Etymologie.
In een gedicht uit 1530 noemt Girolamo Fracastoro syfilis een Franse ziekte. Hij was de eerste die de term syfilis gebruikte. Waarschijnlijk ontleende hij de naam aan de Grieks naam Su-philos (Σύφιλος), wat 'varkensliefhebber ("varkensneuker") betekent. In het gedicht van Fracastoro wordt de herder met die naam voor zijn geaardheid en zijn blasfemie door de herdersgod Apollo met een vreselijke ziekte bestraft.
Een andere taalkundige ziet er een Nieuwlatijnse afleiding in van "Siphylus" ("Sipylus"), de oudste zoon van Niobe uit de Griekse mythologie.
Sedert de 16e en 17e eeuw schaamde men zich zo voor deze ziekte dat het de gewoonte werd de ziekte verhullend te omschrijven als afkomstig van het land waar men om oorlogs- of andere redenen een hekel aan had gekregen. Duitsers en Engelsen noemden het "de Franse pokken"; de Russen "de Poolse ziekte"; de Polen "de Duitse ziekte"; de Fransen "de Napolitaanse ziekte"; de Nederlanders, Portugezen en Noord-Afrikanen "de Spaanse ziekte" en de Japanners "de Chinese zweer".
Symptomen.
Er zijn verschillende stadia van de infectie.
Dit maakt de ziekte erg verraderlijk, omdat men van het eerste en tweede stadium geneest en men dus geneigd is te denken 'ervan af te zijn'. Het derde stadium kan echter dodelijk zijn en bovendien kan men andere seksuele partners besmetten.
Lang niet iedereen die het eerste stadium doormaakt gaat door naar het tweede of het derde stadium; en hier zit ook bij degenen die niet genezen vaak een interval van vele jaren tussen. Er bestaat ook nog de aangeboren syfilis (lues congenita) met typische vormafwijkingen, o.a. van het gebit en de schenen.
De ziekte kan zich in zeer veel vormen voordoen, die vaak ook op andere ziekten lijken en wordt, omdat hij tegenwoordig in Nederland zeldzaam is, nog weleens gemist, wat jammer is, daar hij vooral in de vroege stadia zeer goed te behandelen is met antibiotica, met name benzylpenicilline. Tot voor kort was een injectie hiermee bijzonder pijnlijk, maar tegenwoordig kan door toevoeging van een lokaal anestheticum de injectie vrijwel pijnloos zijn. Een ouder geneesmiddel tegen syfilis, Salvarsan, is ontdekt door Paul Ehrlich. Dit middel wordt al vele tientallen jaren niet meer gebruikt, het is erg giftig en heeft veel bijwerkingen. De diagnose is niet bijzonder lastig, via een bloedtest kunnen antilichamen tegen de bacterie ontdekt worden. Daarnaast kan in vocht uit een zweer de bacterie aangetoond worden. Gezien de incubatietijd die tot drie maanden kan duren, is men na een eerste negatieve uitslag pas zeker van het feit dat men géén syfilis heeft na een controletest na drie maanden, die dan ook negatief moet zijn.
Herkomst van de ziekte.
Onderzoek naar de herkomst van syfilis is voornamelijk gebaseerd op meerdere skelet-onderzoeken. Botafwijkingen die karakteristiek zijn voor syfilis zijn afwezig bij skeletten in precolumbiaans (voor 1493) Afrika en Azië. In Noord- en Zuid-Amerika kwamen deze kenmerkende afwijkingen al veel eerder voor, afhankelijk van de locatie zo’n 600 tot 8000 jaar geleden. Het is dus duidelijk dat syfilis voorkwam in de Nieuwe Wereld ("Amerika") op het moment dat Columbus daar arriveerde. Columbus landde op het eiland Hispaniola (huidige Dominicaanse Republiek), een gebied waar de skeletafwijkingen zijn gedocumenteerd voor skeletten uit de periode 800-1400 A.D. Dit leidde historici ertoe Columbus en zijn bemanning verantwoordelijk te stellen voor de verspreiding van deze SOA in Europa.
De hypothese was echter controversieel omdat er ook in Europa precolumbiaanse skeletten zijn teruggevonden met beschadigingen die in de richting van syfilis wijzen. Met name een Engels onderzoek leek uit te wijzen dat er reeds in de 13e eeuw mensen in Europa waren met verschijnselen van syfilis. Er zijn zelfs beweringen die de ziekte doen teruggaan tot het Oude Rome. Bij paleopathologisch onderzoek is het echter niet evident om andere mogelijke oorzaken volledig uit te sluiten.
Onderzoek uit 2014 op het DNA van de "Treponema pallidum" bacterie wijst ondubbelzinnig op een Amerikaanse oorsprong, meerdere duizenden jaren geleden. Door co-evolutie had de lokale bevolking een zekere bescherming opgebouwd tegen de ziekte. De zeer plotse en hevige virulentie waarmee syfilis rond 1495 in Europa en de Oude Wereld tekeer ging, is consistent met de blootstelling van een bevolking die deze afweer niet had opgebouwd.
Zwangere vrouwen en foetus.
Syfilis tijdens de zwangerschap is vooral risicovol voor de vrucht. Voor de zwangere vrouw zelf verloopt de ziekte niet ernstiger dan bij niet-zwangere vrouwen. Zwangere vrouwen kunnen vanaf het begin van de infectie (en niet pas na enkele weken zoals vroeger werd gedacht) besmettelijk zijn voor de foetus. Deze besmettelijkheid kan jarenlang aanhouden.
De schilder Gerard de Lairesse leed bijvoorbeeld aan congenitale syfilis. De syfilis is duidelijk herkenbaar aan zijn typische neusbrug. Dit was ook de oorzaak van zijn blindheid op ongeveer vijftigjarige leeftijd.
Experimenten.
Er zijn verschillende keren omstreden experimenten op personen uitgevoerd om de effecten van onbehandelde syfilis te onderzoeken. Twee bekende voorbeelden hiervan zijn het Guatemalteeks syfilisexperiment (1946-1948) en het Tuskegee-syfilisonderzoek in de Verenigde Staten (1932-1972). Een minder bekend en minder omstreden voorbeeld is door de Noorse artsen Caesar Boeck en E. Bruusgaard uitgevoerd bij rond 2.000 Noorse syfilis-patiënten in de periode 1890-1910. Zij gingen ervan uit dat de gangbare behandeling met kwik (doorgaans kwik(I)jodide of kwik(II)chloride) destijds meer kwaad deed dan goed. Dit onderzoek is in een proefschrift van de Noor Trygve Gjestland uit 1955 uitgebreid geanalyseerd. 
Bekende lijders.
Van een aantal bekende mensen in de geschiedenis wordt op meer of minder goede gronden vermoed dat zij aan syfilis hebben geleden. Een dergelijk vermoeden kan slechts zelden met hard bewijs worden gestaafd. Bij bekendheden die op latere leeftijd een merkwaardig gedrag vertoonden, deed het gerucht al gauw de ronde. Bij sommigen berust dit vermoeden trouwens louter op het gegeven dat de persoon in kwestie prostituees bezocht. Enkele bekende personen die waarschijnlijk aan syfilis hebben geleden zijn:

</doc>
<doc id="31510" url="https://nl.wikipedia.org/wiki?curid=31510" title="Achterhuis (gebouw)">
Achterhuis (gebouw)

Een achterhuis is een gebouw achter een huis, zoals een ander huis of een schuur of werkplaats. Er zijn twee betekenissen:
Amsterdam.
In de 18e eeuw, maar soms ook al in de 17e eeuw, werd in Amsterdam achter het huis een extra huis gebouwd, meestal dwars geplaatst. Dit achterhuis is via een gang met daarnaast een binnenplaats verbonden met het voorhuis. Op de hoofdverdieping van het achterhuis ligt de zaal of "sael", een groot vertrek voor representatieve doeleinden. Onder de zaal, op de begane grond, ligt de tuinkamer, die doorgaans als eetkamer diende.
Het beroemdste achterhuis is het achterhuis van Prinsengracht 263, tegenwoordig bekend als Anne Frank Huis. Hier schreef Anne Frank tijdens de Tweede Wereldoorlog haar dagboek.

</doc>
<doc id="31511" url="https://nl.wikipedia.org/wiki?curid=31511" title="Willem Frederik van Nassau-Dietz">
Willem Frederik van Nassau-Dietz

Willem Frederik (Arnhem, 7 augustus 1613 – Leeuwarden, 31 oktober 1664), graaf van Nassau-Dietz (1640-1654), vorst van Nassau-Dietz (1654-1664), stadhouder van Friesland (1640-1664), stadhouder van Groningen en Drenthe (1650-1664), landcommandeur van de Duitse Orde (1641-1664), was de zoon van Ernst Casimir van Nassau-Dietz en Sophia Hedwig van Brunswijk-Wolfenbüttel. Willem Frederik is een stamvader van het huidige koninklijk huis in Nederland.
Biografie.
Willem Frederik studeerde in Leiden en Groningen en nam daarna dienst in het leger van Frederik Hendrik van Oranje. In 1640 nam hij deel aan de strijd om Hulst, waarbij zijn oudere broer Hendrik Casimir I van Nassau-Dietz sneuvelde. Vervolgens ontstond een conflict met Frederik Hendrik van Oranje over de vraag wie Hendrik Casimir zou opvolgen als stadhouder van Friesland, Groningen en Drenthe.
Als opperbevelhebber van het leger weigerde Frederik Hendrik dan ook om Willem Frederik tot veldmaarschalk te benoemen. Willem Frederik deed er alles aan om Frederik Hendriks vertrouwen te winnen. Uiteindelijk werd hij stadhouder van Friesland en Frederik Hendrik van Groningen en Drenthe. Tegen die tijd was de Tachtigjarige Oorlog bijna ten einde.
In 1650 leidde hij de mislukte aanslag op Amsterdam in opdracht van Willem II. Toen die even later plots overleed, werd Willem Frederik alsnog stadhouder van Groningen en Drenthe. Zijn benoeming tot veldmaarschalk van de Republiek werd enkele malen door Johan de Witt en Cornelis de Graeff tegengehouden. In 1662 werd hij door de Staten van Friesland aan het hoofd van een klein expeditieleger gesteld dat de orde in de stad Groningen moest herstellen. In die stad waren problemen ontstaan rond Johan Schulenborgh.
Tijdens een jachtpartij wilde Willem Frederik een schot lossen met zijn zadelpistool, dat weigerde af te gaan. Bij het schoonmaken van het pistool kreeg hij een schot door zijn kin en kaak. Hij overleed op 31 oktober 1664 ten gevolge van dit ongeval. Zijn stoffelijk overschot werd bijgezet in de grafkelder van de Friesche Nassaus in Leeuwarden. Het pistool waarmee hij zich doodde, bevindt zich in het Rijksmuseum Amsterdam.
Hij werd na zijn dood opgevolgd door zijn zoon Hendrik Casimir II; de weduwe Albertine Agnes werd 'regentes' voor haar zoon.
Dagboeken.
Willem Frederik is ook bekend geworden vanwege zijn dagboeken die later teruggevonden zijn. Hierin schreef hij openhartig over emotionele onderwerpen als ziekte, lust, drankzucht, berouw en schuld. Tijdens ziektes en onpasselijkheden hield hij zorgvuldig zijn stoelgang en braakpartijen bij.
Huwelijk en kinderen.
Na zo'n tien jaar vleien, gepaste aandacht geven, zich bemind maken bij Frederik Hendrik en diens echtgenote, de overbedillerige Amalia van Solms, moest Willem Frederik toezien hoe hun oudste dochter, Louise Henriëtte, werd uitgehuwelijkt aan Frederik Willem I, de grote Keurvorst van Brandenburg.
Willem Frederik trouwde echter op 2 mei 1652 te Kleef met de vijfde dochter van Frederik Hendrik, zijn achternicht Albertine Agnes van Nassau (1634-1696). Uit dit huwelijk werden de volgende kinderen geboren:
Letters.
De voorletters van Willem Frederik en zijn echtgenote Albertine Agnes zijn in de Prinsentuin in Groningen te zien in de vorm van geknipte heggetjes.

</doc>
<doc id="31515" url="https://nl.wikipedia.org/wiki?curid=31515" title="Trippenhuis">
Trippenhuis

Het Trippenhuis is een paleisachtig gebouw aan de Kloveniersburgwal 29 in Amsterdam. Het is een ontwerp van Justus Vingboons en tussen 1660-1662 gebouwd voor de gebroeders Louys en Hendrick Trip, wapenhandelaren. Het Trippenhuis is een van de laatste voorbeelden van het Hollands classicisme in Amsterdam. Dit grachtenpand is een van de weinige met een monumentale achtergevel. Al aan het begin van de 19e eeuw kreeg het pand een representatieve functie, toen de stad Amsterdam eigenaar werd van het zuidelijke gedeelte.
Sinds 1812 is het in gebruik door de Koninklijke Nederlandse Akademie van Wetenschappen en haar voorloper het "Koninklijk Instituut van Wetenschappen, Letteren en Schoone Kunsten". Van 1817 tot 1885 deelde de Akademie het gebouw met het Rijksmuseum. Sinds 1887 is het gehele Trippenhuis eigendom van de Staat der Nederlanden (Rijksvastgoedbedrijf). Het behoort tot de 'Top 100 van de Rijksdienst voor de Monumentenzorg' uit 1990.
Geschiedenis.
Het huis is gebouwd in opdracht van de gebroeders Louys (Lodewijk) Trip (1605-1684) en Hendrick Trip (1607-1666), zonen van Jacob Trip en Margaretha de Geer. Louys en Hendrick verbleven een tijdlang in Zweden om zich te bekwamen in mijnbouw en handel en vestigden zich rond 1630 in Amsterdam. Louys trouwde met Emerentia Hoefslager; na het overlijden van Cecilia Godin, hertrouwde Hendrick met Johanna de Geer, een nichtje van hun grote concurrent en oom Louis de Geer. Ze woonden aanvankelijk op de Keizersgracht, maar verhuisden naar de Sint Antoniesbreestraat en de Oude Turfmarkt.
Louys en Hendrick Trip handelden in koper, teer, ijzer, wapens en munitie, en bezaten in Zweden mijnen, ovens, smederijen en geschutgieterijen. Ze waren tot 1640 tijdelijk betrokken bij patroonschappen in Nieuw-Nederland.
Hendrick was meestal de bedenker van de plannen en Louys de uitvoerder.
De broers wilden het huis van Louis de Geer, het Huis met de Hoofden, in de schaduw stellen. Om dit te kunnen doen, sloegen zij in 1655 de handen ineen en lieten door Justus Vingboons (1620/21-1698) een burgerpaleis ontwerpen, bestaande uit twee volledige huizen achter een gemeenschappelijke voorgevel. De kosten van de bouw van het Trippenhuis bedroegen 250.000 gulden. Het pand is zeven traveeën breed; tegenwoordig de breedste grachtenhuisgevel van Amsterdam.
Het ontwerp.
Justus Vingboons, die een tijdlang in Zweden actief was, ontwierp een lijstgevel met een kolossale Korinthische orde van acht Korinthische pilasters, een van de meest indrukwekkende pilastergevels van Amsterdam. Het geheel is in Bremer- en Bentheimer zandsteen uitgevoerd. Een groot driehoekig fronton rust op vier pilasters. De twee pilasters aan weerszijden vormen een eveneens naar voren komend gedeelte, waardoor het karakter van een paleisgevel wordt verkregen. Het gebruik van Korinthische pilasters bij een woonhuis werd aanvankelijk niet geschikt geacht voor burgerhuizen, zeker niet pilasters met voor Amsterdam unieke gecanneleerde schachten. Het Trippenhuis als burgerpaleis onderstreept het burgerlijk karakter van Amsterdam. Het huis is heel bewust aan de Kloveniersburgwal gebouwd en niet in de in die tijd moderne grachtengordel. Over de toen veel lagere huizen was goed het stadhuis aan de Dam te zien - en vanuit het stadhuis dus ook het huis van "de gebroeders Trip van Dordrecht". Oorspronkelijk was het zelfs de bedoeling het Trippenhuis te sieren met een koepeltorentje zoals op het stadhuis aan de Dam maar dit is niet doorgegaan, waarschijnlijk omdat de toren op de scheidingsmuur tussen de twee huizen moest rusten. De zware houtconstructie waarop het torentje moest rusten is wel gemaakt en op de zolders van het Trippenhuis goed te zien.
Achter de voorgevel bevinden zich twee huizen; links het huis van Hendrick, rechts dat van Louys (waarschijnlijk hebben de broers geloot). De scheidingsmuur tussen de twee huizen, een halve meter dik, bevindt zich precies in het midden van de gevel, achter de middelste rij ramen. Volgens de klassieke voorschriften mocht er geen pilaster in de as van het huis zitten: het aantal pilasters is dus even en daarom moesten er wel ramen in het midden zitten (oorspronkelijk waren deze middelste ramen geblindeerd).
De gevel is versierd met vruchtenslingers tussen de ramen, in het midden met olijf- en palmtakken (symbolen van de vrede). Op het dak staan hoekschoorstenen in de vorm van mortieren, verwijzend naar de producten waarmee de gebroeders hun rijkdom hadden verworven. In het timpaan zit het wapen van de familie Trip (drie tripklompjes) geflankeerd door vier kanonlopen en aan weerszijden een voorraad kanonskogels. De achtergevel heeft een timpaan met het familiewapen.
In 1730 is het rechterhuis (van Louys) in Lodewijk XIV-stijl verbouwd, in opdracht van Elisabeth van Loon. Op de begane grond werd een gestucte gang gemaakt en het voorhuis werd gewijzigd. Overigens woonde Elisabeth van Loon maar kort in het Trippenhuis: van 1730 tot 1733. Het linkerhuis heeft meer van zijn oorspronkelijk interieur behouden, zoals de plafonds door Nicolaes de Helt Stockade. Tot het begin van de negentiende eeuw bleef het Trippenhuis eigendom van de familie Trip, maar het werd bewoond door o.a. Nicolaas Six. Gerrit Braamcamp had er tussen 1750 en 1758 zijn collectie opgehangen, met beneden een suppoost. Ook Willem Buys en Nicolaes Warin, beiden directeur van de Sociëteit van Suriname bewoonden het pand.
Het gebruik in de 19e eeuw.
In 1809 werd het Wetgevend Lichaam in het Trippenhuis gevestigd.
Vanaf 1812 was het "Koninklijk Instituut van Wetenschappen, Letteren en Schoone Kunsten" (in 1808 opgericht door Lodewijk Napoleon) hier gevestigd; de voorloper van de huidige Koninklijke Nederlandse Akademie van Wetenschappen. De andere helft was in gebruik bij de kunsthandelaar Cornelis Sebille Roos, inspecteur van het Nationaal Museum. In 1815 werden de beide helften met elkaar verenigd. Vanaf 1816 werd het Rijksmuseum in het Trippenhuis gevestigd, maar de huisvesting bleek spoedig te klein door de aankopen van Cornelis Apostool. In 1838 verdwenen de schilderijen van nog levende kunstenaars naar Paviljoen Welgelegen in Haarlem, maar andere schilderijen, waaronder "De Nachtwacht" bleven in het Trippenhuis, tot in 1885 het door Pierre Cuypers ontworpen Rijksmuseumgebouw aan de Stadhouderskade werd geopend.
Ter uitvoering van het concordaat van 1827 werd het Trippenhuis genoemd als mogelijk toekomstig bisschoppelijk paleis van een op te richten rooms-katholiek bisdom Amsterdam.

</doc>
<doc id="31516" url="https://nl.wikipedia.org/wiki?curid=31516" title="Justus Vingboons">
Justus Vingboons

Justus Vingboons (ca. 1620-ca. 1698), ook gespeld als Vinckboons of Vinghboons, was een Amsterdamse architect.
Leven en werk.
Hij was de broer van de bekende architect Philips Vingboons en de zoon van David Vinckboons. Justus bouwde net als zijn broer in de stijl van het Hollands classicisme. Vingboons werkte van 1653 tot 1656 in Zweden en voltooide in Stockholm het Riddarhuset. Zijn belangrijkste werk is Kloveniersburgwal 29 (het Trippenhuis) te Amsterdam, waarin het Hollandse classicisme zijn zuiverste en rijkste uitdrukking vindt. De geheel zandstenen gevel is zeer rijk gedetailleerd en heeft acht kolossale Korinthische pilasters met cannelures: een unicum voor een woonhuis. 
Voorbeelden van woonhuizen toegeschreven aan Justus Vingboons: Herengracht 257 (1661), Herengracht 390-392 (1665).

</doc>
<doc id="31518" url="https://nl.wikipedia.org/wiki?curid=31518" title="Philips Vingboons">
Philips Vingboons

Philips Vingboons of Philiphus Vinckebooms (Amsterdam, ca. 1607 – begraven aldaar, 2 oktober 1678) was een Nederlandse architect die behoorde tot de school van Jacob van Campen, het Hollands classicisme. Vingboons was vooral actief in zijn geboortestad Amsterdam en waarschijnlijk een van de eerste architecten die van hun werk konden leven.
Leven en werk.
Hij was een van de tien kinderen van de Mechelse schilder David Vinckboons die zich in Amsterdam had gevestigd. Hij is opgegroeid in de Sint Antoniesbreestraat, achter het Trippenhuis. Bijna de hele familie tekende, schilderde of graveerde. Johannes Vingboons was een belangrijk cartograaf.
Philips Vingboons wordt wel de uitvinder van de Amsterdamse halsgevel genoemd. De oudste halsgevel van Amsterdam, Herengracht 168 uit 1638, is door hem ontworpen. Kloveniersburgwal 95 uit 1642 is een van de fraaist geproportioneerde stadspaleizen in classicistische stijl in Amsterdam. Philips Vingboons was op het hoogtepunt van de macht en rijkdom van Amsterdam, halverwege de 17e eeuw, de belangrijkste architect van Amsterdam; hij leidde ook de uitvoering. Vingboons ontwierp vooral woonhuizen omdat hij vanwege zijn katholieke geloof niet in aanmerking kwam voor opdrachten van de overheid.
In 1648 en 1674 verschijnen boeken met ontwerptekeningen van Philips Vingboons ("Afbeeldsels"), waardoor we een goed beeld van het werk van deze voor Amsterdam zo belangrijke architect hebben. Zijn broer, Justus Vingboons, was ook architect, maar is veel minder bekend.
De zogenaamde Vingboonsgevel is in de periode van het Hollands Classicisme (1640-1665) op grote schaal nagebootst. Op eenvoudiger huizen verschijnt een pilaster-halsgevel, eenvoudig uitgevoerd in baksteen met enkele sobere ornamenten. Dit type wordt wel een Vingboons-imitatie genoemd.
Bouwwerken (selectie).
Amsterdam
Ook de gerestaureerde panden Nieuwe Looiersstraat 25-27 zijn wevershuizen van de hand van Vingboons, gebouwd in opdracht van het Burgerweeshuis.
Bad Bentheim
Breukelen
 Diepenheim 
Kampen
Lage Vuursche
Maarssen

</doc>
<doc id="31519" url="https://nl.wikipedia.org/wiki?curid=31519" title="281 Lucretia">
281 Lucretia



</doc>
<doc id="31521" url="https://nl.wikipedia.org/wiki?curid=31521" title="Grootneerlandisme">
Grootneerlandisme

Grootneerlandisme of Groot-Nederlandisme is een irredentistische politieke stroming die beoogt om Vlaanderen en Nederland staatkundig te verenigen in een unitaire, federale of confederale Nederlandstalige staat. In de literatuur heet dit streven ook wel de Groot-Nederlandse gedachte. Groot-Nederland stond in het verleden ook bekend als Dietsland.
Grootneerlandisme is niet gelijk met Heel-Nederland dat de hereniging van België, Nederland en Luxemburg (en in sommige varianten ook Frans-Vlaanderen of zelfs de gehele Franse Nederlanden) beoogt. Anders dan Groot-Nederlandisten beogen voorstanders van een Heel-Nederland een meertalige staat.
Voorvechters.
Een grote voorvechter voor dit idee was de historicus Pieter Geijl die met zijn boek "De Groot-Nederlandsche gedachte" de eerste steen legde voor zijn visie. Daarna poogde Geijl in zijn vierdelige werk "Geschiedenis van de Nederlandsche Stam" een historische lijn in de samenhang van het Nederlands taalgebied te schetsen (tot 1798). Ook heeft hij zich voor de Tweede Wereldoorlog actief ingezet om aanhang te vinden voor zijn idee: een hereniging van het Nederlands taalgebied zou bij de Nederlandse volksaard passen.
In 2005 vatte jurist en CDA-politicus Andries Postma de argumenten hiervoor nog eens samen:
Geschiedenis.
Ontstaan.
De Groot-Nederlandse beweging ontstond aan het einde van de 19e eeuw. In België kwam de Nederlandstalige burgerij steeds meer in opstand tegen de bevoorrechte positie van het Frans bij de overheidsinstanties en in het openbare leven. De wens om de positie van het Nederlands in België te verbeteren leidde tot de oprichting van het Algemeen-Nederlands Verbond in 1895.
Eerste Wereldoorlog en interbellum.
De Eerste Wereldoorlog verscherpte de tegenstellingen tussen Franstaligen en Nederlandstaligen in België en de Flamenpolitik, het proberen overtuigen van de Vlamingen om zich aan de zijde van de Duitse bezetters te scharen om de greep op het bezette België te vergroten, zorgde voor een anti-Belgische reactie in de Vlaamse Beweging. Die anti-Belgische reactie werd nog gevoed door het aankaarten van grove misverstanden in het Belgische leger. Het verhaal deed de ronde dat Vlaamse soldaten de orders van de meestal Franstalige officiers niet konden verstaan en ze zo de dood ingejaagd werden. Ook de negatieve houding van de Franstalige soldaten tegenover de Vlaamse soldaten maakte de wens tot afscheiding van België en aansluiting bij Nederland alleen maar groter.
Het Algemeen-Nederlands Verbond kon aan het einde van de Eerste Wereldoorlog rekenen op een aanzienlijke aanhang in zowel Nederland als België, onder meer onder studenten. Onenigheid over de koers van de Vlaamse Beweging en de terughoudendheid van het ANV leidde echter tot een afscheuring van de radicale studentenafdelingen in het Dietsch Studentenverbond. Tijdens het interbellum was de Groot-Nederlandse gedachte ook populair in Nederland.
Tweede Wereldoorlog.
Grootneerlandisme groeide in populariteit onder fascistische bewegingen tijdens het interbellum en de Tweede Wereldoorlog. Organisaties als Verdinaso en het Vlaamsch Nationaal Verbond in België en de Nationaal-Socialistische Beweging in Nederland werkten samen met nazi-Duitsland om te pleiten voor een Nederlandstalige eenheidsstaat, een wens die niet werd ingewilligd door de bezetter: de visie van Duitsland was een Groot-Germaans Rijk met het Duits als eenheidstaal.
Als reactie op de welwilligheid waarmee de VNV collaboreerde met de Duitse bezetter en het gebrek aan aandacht voor christelijke en 'Dietse' waarden in het manifest van de VNV splitste een deel van de VNV zich af in de groep Nederland Eén!. Deze groep pleitte óók voor samenwerking met de Duitsers, maar stelde geen duidelijke standpunten op voor hoe dat moest. Tijdens de bezetting werd Nederland Eén! verstoten door de VNV en verboden door de bezetter.
De Tweede Wereldoorlog zorgde voor de Duitse bezetting van niet alleen België, maar ook Nederland dat in de Eerste Wereldoorlog nog gespaard was. Even werd door aanhangers gehoopt dat de Duitsers een Groot-Nederlandse staat zouden toestaan, maar de SS zag echter niets in dat idee. In een Groot-Germaans Rijk moesten de verschillen tussen Duitsers, Nederlanders en Vlamingen verdwijnen en het Duits de gezamenlijke standaardtaal worden. Na verloop van tijd werd alle Groot-Nederlandse propaganda verboden met als reactie dat sommige groepen zoals Nederland Eén! in het verzet gingen tegen de nazi's. Vooraanstaande Groot-Nederlanders kwamen in gevangenschap terecht, zoals professor Pieter Geijl, Zwart Front-ideoloog Eugène van Wessem en enkele Nederlandse leden van Verdinaso.
Naoorlogse periode.
Na de Tweede Wereldoorlog verdween de Groot-Neerlandistische gedachte uit het gezamenlijk gedachtegoed, ten dele omdat de aanhang van het Groot-Neerlandisme zo nauw verbonden was met nationalistische en fascistische groeperingen. Enkele kopstukken van de Groot-Neerlandistische beweging werden gestraft voor collaboratie. Groot-Neerlandse organisaties kelderden in populariteit en fragmenteerden, totdat na de oorlog slechts extreemrechtse splintergroepen met een pro-Duits oorlogsverleden de beweging nog actief vertolkten. In de late jaren 90 streefden de Centrumdemocraten de vereniging van Nederland, Vlaanderen en andere Nederlandstalige gebieden na. De opkomst van de Benelux, de Europese Gemeenschap voor Kolen en Staal, en later de Europese Unie kwam tegemoet aan de wens voor meer samenwerking tussen Nederland en Vlaanderen zonder te streven naar een eenheidsstaat. Verdere toetreding van beide landen op politiek vlak werd vanaf dat punt vooral vanuit Europees verband benaderd.
In de 21ste-eeuwse geschiedenis wordt het idee voor een fusie tussen Nederland en Vlaanderen nog steeds aangehouden door sommige politici, vooral uit nationalistische hoek, al wordt de benaming Groot-Nederland daarbij zelden nog gebruikt. In Nederland heeft de Partij voor de Vrijheid zich positief geuit voor het fuseren van Nederland met Vlaanderen, maar daar geen verdere stappen toe gezet. In België heeft het Vlaams Belang zich in het verleden positief geuit, maar in latere partijmanifesten hun betoog voor een Groot-Nederlandse staat niet opgenomen. Ook N-VA-voorzitter Bart De Wever pleit voor een eenmaking van Vlaanderen en Nederland. Ook enkele extreemrechtse actiegroepen als Voorpost en de Nederlandse Volks-Unie voeren campagne voor het fuseren van Vlaanderen en Nederland.
Steun in de naoorlogse politiek.
In de naoorlogse politiek hebben personen van diverse - al dan niet politieke - stromingen zich eens of meermaals positief over dit idee uitgesproken. Deze zijn onder andere:
Onderzoeken naar de ondersteuning van de Groot-Nederlandse gedachte.
Het Algemeen-Nederlands Verbond zocht aan beide kanten van de grens en in de Nederlandstalige diaspora naar aanhangers van een op taal en cultuur gebaseerde Groot-Nederlandse gedachte. In de Marnixring, de Orde van den Prince en onder de abonnees van Ons Erfdeel en Septentrion vindt men veel Groot-Nederlanders terug. Grensoverschrijdend gemeente-overlegorgaan Benego bepleit op praktische gronden ook een Groot-Nederland.
Volgens gehouden peiling van "De Telegraaf" was een kwart van de 3500 lezers voor het samengaan van Vlaanderen en Nederland. In Vlaanderen is de aanhang van het idee onduidelijker. Bij een onderzoek van Jaak Billiet van de Katholieke Universiteit Leuven uit 1999 bleek dat 1 à 2% van de Vlamingen gewonnen was voor het idee.
Het ANP meldde op 21 augustus 2007 dat uit onderzoek van TNS NIPO was gebleken dat ruim 85% van de Nederlanders een intensievere samenwerking met Vlaanderen wel zag zitten en dat 77% voor een samenvoeging van de twee gebieden is.
Twistgebieden.
Brussel.
Het sterk verfranste Brussel wordt niet altijd meegenomen in het geografisch concept van Groot-Nederland. Hierdoor zou Brussel een enclave in Groot-Nederland vormen omdat het geografisch in Vlaanderen ligt en niet tot Wallonië behoort. Volgens sommigen moet Brussel echter toch bij Groot-Nederland horen omdat het historisch gezien een Nederlandstalige stad was en omdat het de officiële hoofdstad van het Vlaams Gewest en de Vlaamse Gemeenschap is. Anderen vinden dan weer dat door de verfransing Brussel bij Wallonië hoort of dat Brussel een onafhankelijk Europees Hoofdstedelijk District onder leiding van de Europese Unie moet worden. Dit is vergelijkbaar met Washington D.C. en het Australisch Hoofdstedelijk Territorium. Nog anderen pleiten voor Brussel als condominium tussen Nederland en Wallonië (of Frankrijk in geval van rattachisme).
Groot-Nederland is een term die alleen betrekking heeft op Europa; volgens Van Dale is Groot-Neerland immers: "het ge­he­le ge­bied in Eu­ro­pa waar Ne­der­lands ge­spro­ken wordt". Anders dan Heel-Nederland omvat Groot-Nederland bovendien noch Wallonië, noch Luxemburg. Frans-Vlaanderen, dat historisch gezien Nederlandstalig was, wordt eveneens slechts zelden tot Groot-Nederland gerekend. Groot-Nederland is dus beperkt tot Vlaanderen en Nederland, al dan niet met inbegrip van Brussel.
Verwante begrippen.
Heel-Nederland.
In de Vlaamse Beweging wordt soms de term Heel-Nederland gebruikt waar het eigenlijk Groot-Nederland zou moeten zijn. Terwijl deze term eigenlijk verwijst naar het verenigen van de hele Benelux. Deze begripsverwarring heeft te maken met het idee dat de Nederlandstalige natie zich zou definiëren als een volkseenheid die het Nederlands als taal hanteert. Deze natie zou dan bestaan uit Nederland, Vlaanderen en Frans-Vlaanderen die een eenheid zouden vormen op grond van het feit dat dit Nederlandstalige volk daar al eeuwenlang zou verblijven.
Orangisme.
De vlag leidt vaak tot verwarring met het begrip orangisme in Belgische zin. Orangisme is gericht op het Huis van Oranje-Nassau en Grootneerlandisme meer op de staatkundige en culturele problematieken. Niettemin zijn de scheidslijnen in Vlaanderen vrij dun geworden door de speculatie dat de Belgische monarchie Fransgezind zou zijn.
Een Groot-Nederland kan streven naar een monarchie of dubbelmonarchie, de terugkeer van het stadhouderschap, een republiek, een unie, een eenheidsstaat, een federatie of een confederatie. Dat alles kan natuurlijk desgewenst ook binnen de Benelux of de Europese Unie.
Dietsland.
De term "Diets" stamt af van het woord 'Þeudisk' (volk) en betekent in de Germaanse talen "van het volk" of "volks".
Rond de 16e eeuw werd ze geschreven als "Duytsch", en gebruikt om de middelnederlandse talen aan te geven. Het bekendste voorbeeld hiervan is in het Wilhelmus vastgelegd: "Wilhelmus van Nassouwe ben ick, van Duytschen bloet." Willem kwam overigens van Dillenburg in het Duitse Nassau.
In de eeuwen daarna is het woord twee kanten opgegaan: naar Nieuwnederlands enerzijds (Duytsch-Dietsch-Diets), en naar Hoogduits anderzijds (Duytsch-Duitsch-Duits). Dit is te verklaren door eenzelfde woord van die tijd, 'edelluyden', dat na verloop van tijd ook veranderde in twee verschillende vormen: edellieden en edellui(den). Zo ook werklieden-werklui, scheepslieden-scheepslui en kooplieden-kooplui. Nederlands en Duits worden soms ook Nederduits en Hoogduits genoemd.
Na de Duitse eenwording koos de machtigste deelstaat Pruisen voor het gebruik van de term "deutsch" en zodoende voor "Deutschland", dus 'land van het volk'.
De Lage Landen namen een verbastering aan van de term voor de Nederlanden: Dietsland.

</doc>
<doc id="31522" url="https://nl.wikipedia.org/wiki?curid=31522" title="Potentieren">
Potentieren



</doc>
<doc id="31527" url="https://nl.wikipedia.org/wiki?curid=31527" title="Condensor">
Condensor



</doc>
<doc id="31528" url="https://nl.wikipedia.org/wiki?curid=31528" title="Vergrotingsapparaat">
Vergrotingsapparaat

Een vergrotingsapparaat of vergroter wordt in de fotografie in de donkere kamer gebruikt om van een negatief op film een vergrote afdruk (vergroting) te maken.
Licht schijnt, gebundeld met een condensor of ongebundeld met een diffusor, door het negatief. Een lens (objectief) projecteert dan het beeld op een grondplank, waarop de fotograaf in het donker een vel lichtgevoelig papier heeft gelegd, dat hij gedurende een aantal seconden belicht.
Door de opkomst van eerst de kleurenfotografie en later de digitale fotografie en de industriële automatisering van het afdrukproces worden vergroters door professionele fotografen nauwelijks meer gebruikt. Alleen voor zwart-witafdrukken van hoge kwaliteit op barietpapier zijn vergroters nog onvervangbaar. Wel is er een grote groep van amateurs en kunstenaars die het ambachtelijke proces in de donkere kamer nog prefereert boven digitale beeldmanipulatie met de computer.

</doc>
<doc id="31529" url="https://nl.wikipedia.org/wiki?curid=31529" title="Vergroter">
Vergroter



</doc>
<doc id="31530" url="https://nl.wikipedia.org/wiki?curid=31530" title="Doka">
Doka

Een donkere kamer of doka (een lettergreepwoord, gevormd uit donkere kamer) is een lichtdichte ruimte die geheel donker kan worden gemaakt, zodat er met lichtgevoelige materialen kan worden gewerkt, met name voor de fotografie. Bij veel soorten zwart-witmateriaal kan wel bij speciaal rood, niet te fel oranje, of lantaarnpaalgeel (natriumdamp) licht worden gewerkt.
Het hart van iedere doka is de vergroter: licht van een (naar buiten afgeschermde) lichtbron wordt gebundeld door een condensor en/of een diffuser en schijnt dan door het negatief. Een lens (objectief) projecteert het negatief op een grondplank, waarop de fotograaf na het scherpstellen in het donker een vel lichtgevoelig papier deponeert en dat dan gedurende een aantal seconden belicht, waarbij nog kunstgrepen kunnen worden gebruikt om bepaalde onderdelen van het negatief meer licht te geven ('doordrukken') of andere voor overbelichting te behoeden ('tegenhouden'). Het belichte papier gaat dan in een serie baden om het te ontwikkelen en te fixeren. Hierna wordt de foto nog gespoeld en gedroogd.
In de jaren 50 t/m 80 hadden veel fotoamateurs een doka, omdat met name in zwart-witfoto's heel goede resultaten konden worden geboekt voor een redelijke prijs, veel beter dan de afdrukken die uit de winkel kwamen.
Met de opkomst van de kleurenfotografie veranderde dit: zelf doen was bewerkelijk, erg duur en erg kritisch met betrekking tot de gebruikte temperaturen en processen: het was zeer moeilijk om consistente resultaten te bereiken.
Hier hadden de foto's uit de winkel al spoedig weinig concurrentie meer te duchten.
Met de opkomst van de digitale fotografie raakte de doka nog verder in onbruik: alle bewerkingen konden digitaal worden uitgevoerd. Inmiddels is fotografie op film alleen nog maar een niche-markt voor liefhebbers en speciale toepassingen.

</doc>
<doc id="31531" url="https://nl.wikipedia.org/wiki?curid=31531" title="Vergroter (fotografie)">
Vergroter (fotografie)



</doc>
<doc id="31532" url="https://nl.wikipedia.org/wiki?curid=31532" title="Studiegroep Onderaardse Kalksteengroeves">
Studiegroep Onderaardse Kalksteengroeves



</doc>
<doc id="31533" url="https://nl.wikipedia.org/wiki?curid=31533" title="D.C. van Schaïk">
D.C. van Schaïk

Ir. David Cornelis van Schaïk (Rotterdam, 13 oktober 1888 – Maastricht, 10 april 1972) was een Nederlands elektrotechnisch ingenieur, geoloog en publicist. Hij is bekend geworden als kenner van de Sint-Pietersberg en kenner van de flora en fauna van het Limburgs landschap.
Biografie.
Van Schaïk was een pionier op het gebied van onderzoek van de onderaardse kalksteengroeven en in het bijzonder van de gangen van de Sint-Pietersberg. In de vele publicaties van zijn hand bracht hij de cultuurhistorische en natuurhistorische waarden van de Sint-Pietersberg onder de aandacht van een breed publiek. Nauwgezet heeft hij het bovengrondse en het ondergrondse landschap gedocumenteerd. Grote bekendheid verwierf hij met de kartering van een complex labyrint van meer dan 150 hectare aan gangen. Als ingenieur hield hij zich bezig met de opbouw van de gesteentedruk in de mergelgroeven en was hij de ontwerper van de tunnel die, onder het instortingsgebied van het Noordelijk gangenstelsel heen, de berg van west naar oost doorkruiste. 
De Sint-Pietersberg heeft als gevolg van de mergelwinning veel van haar oorspronkelijke waarde moeten prijsgeven. Door de vele grotere en kleine publicaties over de Sint-Pietersberg, met de "dikke van Van Schaik" uit 1938 voorop, kan vastgesteld worden hoeveel van de oorspronkelijke gangenstelsels er zijn verdwenen als gevolg van mergelwinning. In 1928-1932 werd naar het ontwerp van Schaïk de Van Schaïktunnel aangelegd.
Tijdens de Tweede Wereldoorlog adviseerde Van Schaïk het Comité Sint-Pietersbergplan bij de ontwikkeling van het Sint-Pietersbergplan om in het ondergrondse gangenstelsel een evacuatiecentrum op te zetten.
De Stichting ir. D.C. van Schaïk is een werkstichting en onderdeel van het Natuurhistorisch Genootschap in Limburg. De doelstelling van de stichting is het beheren van onderaardse kalksteengroeven in Nederlands en Belgisch Mergelland om de aanwezige geologische, historische en biologische waarden te behouden en deze groeven voor onderzoek en niet-commerciële educatieve bezoeken open te stellen.
Privéleven.
David Cornelis van Schaïk trad op 15 april 1914 te Leiden in het huwelijk met de concertpianiste Margaretha Wilhelmina Louisa Johanna Wijting (1881-1947). Het echtpaar kreeg zes kinderen, vijf meisjes en een jongen. Het gezin woonde in Voorburg (1915-1917), Oegstgeest (1917-1919), Groningen (1919-1921) en Arnhem (1921-1930), en verhuisde in 1930 naar Maastricht, waar D.C. van Schaïk betrokken was bij de aanleg van een tunnel in de Sint-Pietersberg. In Maastricht woonde het gezin enkele jaren aan de Scharnerweg en verhuisde in 1935 naar de Bemelerweg in de gemeente Heer. In de eerste jaren was het moeilijk voor het protestantse gezin om in het katholieke Zuid-Limburg zijn draai te vinden. De oudste dochter, Margriet Zéguers-Van Schaïk (1915-2002), verwierf bekendheid door jarenlang Maastrichts enige literaire boekhandel op het Vrijthof te runnen. De dichter Pierre Kemp beschreef haar als "een bloem", die "zweeft door haar tuin en nipt en raakt aan titels en ruggen".

</doc>
<doc id="31534" url="https://nl.wikipedia.org/wiki?curid=31534" title="Sok">
Sok

Sok kan betrekking hebben op:
Daarnaast maakt sok nog onderdeel uit van enkele uitdrukkingen en gezegden.

</doc>
<doc id="31535" url="https://nl.wikipedia.org/wiki?curid=31535" title="Bankschroef">
Bankschroef

Een bankschroef is een werktuig dat dient om werkstukken vast te klemmen zodat hieraan bewerkingen kunnen worden verricht, zoals zagen, boren, vijlen, schuren, schaven, schroeven, bouten, lassen, slijpen enzovoorts, zonder dat door deze bewerkingen het werkstuk verschuift.
De in de metaalbewerking algemeen toegepaste parallelbankschroef is doorgaans van gietijzer, maar er zijn ook gesmede uitvoeringen. De bankschroef bestaat uit een beweegbare- en vaste bek. Er zijn uitvoeringen waarbij de voorste bek beweegbaar is, dan wel de achterste bek. Door de steel en daarmee de draadspil rond te draaien wordt de beweegbare bek verplaatst en worden de bekken evenwijdig van of naar elkaar gebracht. Voor een betere klemming zijn de spanvlakken van beide bekken dikwijls gekarteld. Gietijzeren bankschroeven zijn meestal voorzien van verwisselbare, hardstalen bekstukken. In de meest gangbare uitvoering zijn ze gekarteld, maar er bestaan ook bekstukken van glad staal, van koper en van kunststof. Bekstukken kunnen ook voorzien zijn van horizontale en verticale V-groeven waarmee cilindervormige werkstukken steviger ingespannen kunnen worden. Vooral bij het spannen van dunwandige pijpeinden en andere holle onderdelen is er dan minder kans op vervorming.
Om beschadigingen van werkstukken door het spannen te voorkomen kan men ook gebruikmaken van losse spanplaten. Daarmee wordt tegengegaan dat de kartelingen van de spanvlakken in het werkstuk dringen. Spanplaten worden vervaardigd van zacht materiaal zoals koper, aluminium en kunststof. Soms past men magnetische spanplaten toe die als het ware aan de bekvlakken 'kleven'.
Meestal wordt een bankschroef op een vaste ondergrond, zoals een werkbank, vastgezet. De juiste hoogte van bankschroef kan op de volgende wijze worden vastgesteld : met de vuist onder de kin dient de elleboog juist de bovenkant van de bankschroef te raken. Om deze juiste werkhoogte te bereiken kan men eventueel een plankje eronder aanbrengen. Staat de bankschroef echter te hoog dan is een beuntje voor de werkbank de oplossing. Een standaard bankschroef met stalen bekken is zonder verdere voorzieningen alleen geschikt voor het werken met metalen voorwerpen. Bij het werken met bijvoorbeeld houten voorwerpen zal er beschadiging optreden, tenzij er beschermende maatregelen worden genomen.
Wordt de bankschroef voor het lassen gebruikt, dan is het metaal ervan met een dikke elektrische kabel aan de lastransformator verbonden.
Een staartbankschroef (Engels Legvise, Duits Schmiedeschraubstock) is een van de meest belangrijke stukken gereedschap in een smederij. Het houdt het hete ijzer stevig vast wanneer er tijdens de bewerking hard op geslagen wordt, maar ook wanneer het ijzer getordeerd of gebeiteld wordt. Dit zijn de enige bankschroeven die dergelijke bewerkingen op dagelijkse basis aankunnen.
Drie zaken maken de staartbankschroef speciaal, De eerste, ze zijn gesmeed en niet gegoten. Tweede; De staart of been steunt op de vloer of op een verzonken paal die zorgt voor de extra stevigheid als er hard op geslagen wordt. Derde; het scharnier of penverbinding die gemakkelijk de klappen op kan vangen, als deze pen versleten is kan men deze ook gemakkelijk vervangen.
Deze drie combinaties zorgen er voor dat men een stuk gereedschap in de smederij heeft dat na jaren van zeer intensief gebruik en misbruik gewoon zijn werk blijft doen. De meeste staartbankschroeven die men nog gebruikt zijn soms 100 tot 200 jaar oud.
Speciale 'bankschroeven' voor gebruik bij boor- en freesmachines worden machineklemmen genoemd.
Sommige bankschroeven kunnen op een plateautje rond een verticale as draaien en vastgezet worden. Andere rusten op een metalen kogel, waardoor de bekken meerdere vrijheidsgraden hebben.
Er bestaan ook bankschroeven speciaal voor houtbewerking, die uit hout vervaardigd zijn en een veel groter klemoppervlak hebben.

</doc>
<doc id="31537" url="https://nl.wikipedia.org/wiki?curid=31537" title="Rubens">
Rubens



</doc>
<doc id="31539" url="https://nl.wikipedia.org/wiki?curid=31539" title="Keizer Leopold I">
Keizer Leopold I

Leopold I ("Leopold Ignatius Joseph Balthasar Felician"; Hongaars: "I. Lipót") (Wenen, 9 juni 1640 – aldaar, 5 mei 1705), was bijna een halve eeuw heerser als Rooms-Duitse keizer, koning van Hongarije en koning van Bohemen.
Leopold was een lid van het huis Habsburg als de tweede (overlevende) zoon van keizer Ferdinand III en zijn eerste vrouw, Maria Anna van Spanje. Zijn grootouders langs moeders kant waren Filips III van Spanje en Margaretha van Oostenrijk. Hij was ook een volle neef van zijn rivaal, Lodewijk XIV van Frankrijk.
Hij werd kroonprins op 9 juli 1654 door de dood van zijn oudere broer, Ferdinand IV, en heerste als Rooms-Duitse keizer van 1658 tot 1705. Leopolds heerschappij werd gekenmerkt door militaire successen tegen het Ottomaanse Rijk in de Grote Turkse Oorlog door zijn grootste generaal, prins Eugenius van Savoye, waaronder bij Szentgotthárd, Wenen, Mohács en Zenta. Tegen het einde van de oorlog had de Habsburgse monarchie Transsylvanië en een groot deel van Hongarije geannexeerd.
Leopold staat ook bekend om zijn conflicten tegen Frankrijk in de Negenjarige Oorlog en de Spaanse Successieoorlog. In de Spaanse Successieoorlog had hij gehoopt om het Tweede Partitieverdrag af te dwingen, die de Spaanse troon toewees aan zijn zoon, aartshertog Karel. Leopold deed het zeer goed in deze oorlog, en de Habsburgse monarchie behaalde beslissende overwinningen bij Schellenburg en Blenheim. Na zijn dood in 1705 kwam zijn oudste zoon, Jozef, op de troon.
Oorlog.
In zijn lange regeringsperiode (47 jaar) zag hij zich constant tegenover Lodewijk XIV van Frankrijk geplaatst. De keizer was vreedzaam van aard en leidde nooit persoonlijk zijn troepen in het veld; toch werd een belangrijk deel van zijn leven bepaald en gevuld met het leiden en dirigeren van oorlogen en legers.
De eerste oorlog was tegen Zweden, wiens koning Karel X een nuttige bondgenoot vond in George II Rákóczy, vorst van Transsylvanië, een rebellerende vazal van de kroon van Hongarije. Oostenrijk voerde deze oorlog met het machtige Polen aan zijn zijde. In 1660 werd de vrede van Oliva gesloten.
Turkse interventie in de zaken van Transsylvanië betekende vanaf 1663 een oorlog met het Heilige Roomse Rijk; na het arriveren van troepen uit delen van het Duitse rijk en Frankrijk begon in 1663 de strijd. In 1664 boekte de grote keizerlijke generaal Raimondo Montecuccoli een opmerkelijke overwinning bij St. Gotthard. Bij de vrede van Vasvár sloot de keizer een twintigjarige vrede met de sultan. Hij was hierbij genereuzer in de vredesvoorwaarden dan de recente overwinning noodzakelijk maakte.
De agressieve politiek van Lodewijk XIV tegen de Republiek der Zeven Verenigde Nederlanden had de ernstige aandacht van Europa gekregen, en stappen werden ondernomen om de politiek in te dammen. Hoewel de Franse koning een alliantie zocht met verschillende Duitse prinsen, die de Turken aanmoedigden in hun aanvallen op Oostenrijk, nam de keizer eerst geen deel aan deze beweging. Hij stond op vriendschappelijke voet met Lodewijk, met wie hij nauw verwant was en met wie hij in 1668 reeds de verdeling van land van de Spaanse monarchie had besloten. In 1671 had hij met hem een neutraliteitsverdrag gesloten.
In 1672 werd hij echter gedwongen actie te ondernemen. Hij werd lid van een alliantie tot verdediging van de republiek. De Hollandse Oorlog brak uit. Toen zijn coalitie uiteenviel door toedoen van de keurvorst van Brandenburg, vormde hij een nieuwe, meer duurzame alliantie met Spanje en verscheidene Duitse prinsen.
25 jaar na de vrede van Westfalen (1648) was Duitsland echter een zeer onsamenhangend gebied geworden, en het hoofd van het Duitse rijk kon moeilijk leiding aan de oorlogsinspanning geven. De Vrede van Nijmegen in 1678 was dan ook in het voordeel van Frankrijk.
Leopold I is een van de keizers van het Heilige Roomse Rijk in een ononderbroken rij van vier, wier muzikale kwaliteiten zich ook uitten in het zelf componeren van muziekstukken.
Geruchten.
Bekende reiziger Cornelis de Bruijn bezocht Wenen op 8 november 1675 en schreef het volgende:
My wierd verhaald dat zekere leeuwin, eenigen tyd geleeden jongen gekreegen hebbende, de keizer dezelve, nadat hy zyn middagmaal had gehouden, gemeenlyk by zich deed brengen om er zyn vermaak mee te neemen. By welke gelegentheid het eens gebeurende dat hy ze langer als na gewoonte by zich hadde gehouden, vertoornde de leeuwin zich daar zo geweldig over, dat zy dengeen aan wien den zorg bevolen was om haar van spys en drank te voorzien, wanneer hy de jongen weder terug bracht, verwoedelyk op het lyf viel en met tanden en klaauwen verscheurde. Na welken tyd de vorst zich met de jongen niet meer wilde bemoeijen. 
Huwelijken en kinderen.
Leopold is drie keer getrouwd geweest. Zijn eerste huwelijk was in 1666 met infanta Margaretha Theresia van Spanje, dochter van koning Filips IV van Spanje. Margaretha Theresia overleed in 1673.
Uit dit huwelijk werden vier kinderen geboren, twee zonen en twee dochters, maar drie van hen stierven jong.
Zijn tweede huwelijk was in 1673 met aartshertogin Claudia Felicitas van Oostenrijk, kleindochter in vrouwelijke lijn van Cosimo II de' Medici en in mannelijke lijn van Leopold V van Habsburg. Claudia Felicitas stierf zelf in 1676. Uit dit huwelijk werden twee kinderen geboren, die geen van beiden hun eerste verjaardag haalden.
Leopold trouwde voor de derde keer in 1676 met Eleonora van Palts-Neuburg, dochter van keurvorst Filips Willem van de Palts. Omdat zijn eerste twee huwelijken hem geen troonopvolger opgeleverd hadden, was de druk op zijn nieuwe vrouw erg hoog. Zij wist haar echtgenoot uiteindelijk tien kinderen te schenken, waaronder twee overlevende zoons die beiden keizer van het Heilige Roomse Rijk zouden worden:

</doc>
<doc id="31540" url="https://nl.wikipedia.org/wiki?curid=31540" title="Derbent (stad)">
Derbent (stad)

Derbent (Russisch: Дербент, Lezgisch: Кьвевар, Azerbeidzjaans: "Dərbənd", Avaars: Дербенд, Perzisch: دربند; "Derbend/Darband"; "gesloten poort", Judeo-Tat: דארבּאנד; Дэрбэнд; "Dərbənd"), in oude Arabische bronnen Bâb al-Abwâb ("Poort der Poorten"), is de zuidelijkste en oudste stad van Rusland. Ze ligt in het zuiden van de deelrepubliek Dagestan. De stad telt ongeveer 100.000 inwoners (derde stad van Dagestan na Machatsjkala en Chasavjoert), waarvan de belangrijkste bevolkingsgroepen bestaan uit de Lezgiërs (32,2%), Azerbeidzjanen (31,7%) en Tabassaranen (15,4%).
Geografie.
De stad ligt aan de westelijke oever van de Kaspische Zee, nabij de monding van de rivier de Samoer en ten noorden van de rivier de Roebas. Ze heeft een haven, een spoorverbinding met Bakoe en ligt verder aan de weg van Bakoe naar Rostov aan de Don. De stad ligt op de uitlopers van het Tabassaranengebergte, de plek waar de Grote Kaukasus de oever van de Kaspische Zee het dichtst nadert; slechts gescheiden door een laaglandstrook van ongeveer 3 kilometer breed. Deze plek was in de oudheid van groot belang doordat ze met de Darjalkloof een van de twee traditionele doorgangen door de Kaukasus vormde.
Ten noorden van de stad bevindt zich het monument Kirk-lar ("40 helden"), vernoemd naar de zogenoemde 40 helden die vielen bij het verdedigen van Dagestan tegen de Arabieren in 728. Ten zuiden ervan loopt het laatste stuk (50 meter) van de Kaukasusmuur, ook bekend als de Alexandermuur, die de nauwe doorgang van de IJzeren Poort, Poorten van Alexander of Kaspische Poorten ("Portae Athanae" of "Portae Caspiae") afsloot. Destijds had het in volle glorie een hoogte van 9 meter en een dikte van ongeveer 3 meter met ijzeren poorten en vele wachttorens die een belangrijke verdediging vormden van de Perzische grens op de Kaspische Weg tussen het Midden-Oosten en de Euraziatische Steppe en daarmee tussen Azië en Europa. Derbent droeg om die reden ook wel de naam "Poort van Derbent" of "flessenhals". De handelsroute vanuit de Kaukasus naar Voor-Azië liep erlangs. Vaak vormde het echter ook de uitvalsbasis voor Armenen naar Perzië.
Het natuurlijke reliëf bood de plaats een zekere beschutting. De heuvel waarop ze gesticht werd, wordt in het oosten begrensd door de zee en in het zuidwesten door een diep ravijn en de steile helling van de heuvel.
Geschiedenis.
Prehistorie en oudheid.
De oudst gevonden nederzettingen in de omgeving van Derbent (Kajakent en Dsjemikent) dateren uit de Bronstijd. De oudst gevonden sporen op de plek van de stad zelf dateren uit het eerste millennium v.Chr. De eerste tekenen van een plaats worden geplaatst tegen het einde van de 8e tot begin 7e eeuw v.Chr. en vonden plaats nabij de top van de heuvel. Deze plaats was destijds al meer dan 4 hectare groot en vormde een vesting aan deze doorgang tussen gebergte en zee. Het ontstaan van versterkingen hangt vermoedelijk samen met de toenemende rooftochten van de Scythen door de Kaukasus naar Voor-Azië. De Griekse historicus Herodotus verhaalt als een van de eersten over de 'Pas van Derbent' in de 5e eeuw v. Chr.
Hoewel de stad blijkens archeologische opgravingen regelmatig werd aangevallen, wist ze zich te handhaven en uit te breiden. In de tweede helft van het eerste millennium v.Chr. had de stad reeds een oppervlakte van 15 hectare. Nadat de stad vanaf de 6e eeuw v.Chr. enkele malen werd veroverd door het Perzische Rijk, behoorde ze vanaf ongeveer de 5e eeuw v.Chr. tot het in de oostelijke Kaukasus ontstane rijk Kaukasisch Albanië, dat het tot de 4e eeuw na Chr. min of meer permanent zou beheersen. Derbent wordt hierbinnen traditioneel vereenzelvigd met de hoofdstad Albana, maar ook de naam Chora wordt vaak gebruikt.
De Romeinen hadden ook interesse in het gebied, maar zouden het nooit innemen. Keizer Seleucus organiseerde tussen 290 en 281 v.Chr. een expeditie naar het gebied. De Klein-Aziatische veldtochten van Pompeius tegen de Pontische koning Mithridates VI zorgden dat er in Rome steeds meer bekendheid over en interesse voor het gebied ontstond. Tussen 66 en 65 v.Chr. voerde een expeditie van Lucullus en Pompeius naar het gebied om onder andere deze stad te veroveren. Keizer Nero plande in 67 na Chr. een militaire expeditie naar het Koninkrijk Armenië en Kaukasisch Albanië onder leiding van Gnaius Domitius Corbulo, waarbij de verovering van de 'Kaspische Poort' (die hij waarschijnlijk voor de Pas van Derbent hield) en Albana als een van de hoofddoelen wordt genoemd. De expeditie werd na zijn dood echter afgebroken.
In de eerste eeuw groeide Derbent uit tot het belangrijkste handelscentrum van Kaukasisch Albanië. Strabo sprak van kamelenkaravanen die met Indische en Babylonische waar via Derbent naar Sarmatië toge. 
Sassaniden.
In de derde eeuw was echter het machtige rijk van de Perzische dynastie der Sassaniden ontstaan in Voor-Azië, dat na overwinningen op de Romeinen en Armenen zijn gebied vergrootte tot voorbij de Zuidelijke Kaukasus. De eerste pogingen om Derbent te veroveren, met name onder Sjapoer I (242-277), mislukten echter. Midden 4e eeuw wist het rijk zijn invloed echter wel te doen gelden en tegen het einde van de 4e eeuw werd ook Derbent veroverd. Iets eerder, in 313, had de stad zich bekeerd tot het christendom.
Onder de 15e Sassanidische koning Yazdegerd II (438-457) werden de versterkingen van Derbent sterk uitgebreid en werd het huidige fort Naryn-Kala gebouwd. Yazdegerd II stichtte het als een stadsfort op de noordelijke grens van de Perzische gebieden dat deze belangrijke doorgang door de Kaukasus moest bewaken tegen aanvallen van de nomadische Hunnen en de Chazaren. Dit komt ook terug in de Perzische naam دربند; "Derbend" of "Darband" ("gesloten poorten", "bergpas", "bergkloof", "wachtpost" of "fort"). Van 488 tot 531 werden onder Kavad I en zijn zoon Chosro I de stenen muren vervangen en kreeg het fort de uitstraling die het tot op heden grotendeels heeft behouden. De deels 4 meter dikke en 18 meter hoge stenen muren met dertig torens gericht naar het noorden zijn tot op heden bewaard gebleven. De Armeense kroniekschrijver Movses Kaghankatvatsi schreef over "de wonderlijke muren, de bouw waarvoor de Perzische koningen ons land uitputten, waarvoor ze architecten aan lieten rukken en waarvoor bouwmaterialen lieten verzamelen met het oog op het bouwen van een groot bouwwerk, dat zich uitstrekt tussen het Kaukasusgebergte en de Grote Oostelijke Zee." Opgravingen in de jaren 1970 aan de andere zijde van de Kaspische Zee tegenover Derbent legden het oostelijke verlengstuk van de muur van Derbent bloot in de vorm van de Grote Muur van Gorgan. Vergelijkbare Sassanidische verdedigingswerken als massieve forten, garnizoenssteden en lange muren zijn ook aan oostzijde van de zee te zien. De totale ommuurde oppervlakte van de stad zelf had een grootte van 150 hectare, dat dan wel niet helemaal bewoond was in de Sassanidische periode, maar waarmee het voor vroeg middeleeuwse begrippen wel een ongewoon grote stad vormde. Deze uitbouw werd volgens een plan uitgewerkt en onderdeel van dit plan was ook een waterleidingstelsel. De stad werd daarop in de 5e en 6e eeuw tot een bloeiend centrum voor handel en handwerken (de belangrijkste Sassanidische stad in de Kaukasus), alsook voor de verspreiding van het christelijk geloof in de Kaukasus.
Middeleeuwen.
De bloei van de stad trok ook machtige buren aan. In 522 deden de Chazaren een poging om de stad te veroveren, waarbij de Lezgiense (Albanese) Armeens-apostolische patriarch van de stad besloot te vluchten naar Partaw. In 627 werd de stad geplunderd door de West-Turkse horden van Tong Yabghu tijdens de Derde Turks-Perzische Oorlog. Yabhus opvolger Buri-sad wist zijn vaders veroveringen echter niet te consolideren en de stad werd daarop heroverd door de Perzen.
In 642 deden de Arabieren een eerste poging om de stad in te nemen, maar de Chazaarse verdedigers wisten de aanval af te slaan. Een tweede poging lukte wel, maar de Chazaars-Arabische Oorlogen over deze belangrijke noordpost van de zijderoute duurden nog lang voort alvorens de Arabieren rond 733/734 onder de Arabische veldheer Maslama werkelijk de stad stevig in handen kregen, die zij Bâb al-Abwâb ("Hoofd-(Grote)poort" of "Poort der Poorten") doopten, vaak kortweg al-Bâb genoemd. Deze naam verwijst naar de rol van de stad, als vroegmiddeleeuws geopolitiek centrum op het strategische kruispunt van de handelsroutes tussen Azië en Europa. Deze naam werd nog lang na de Arabische periode aangetroffen in Arabische, Turkse en Iraanse literatuur. De bevolking werd daarop actief geïslamiseerd en Derbent ontwikkelde zich tot een belangrijk Kaukasisch islamitisch centrum. De Arabieren maakten Derbent tot hun machtscentrum in de Kaukasus en versterkten de stad daarom verder, herstelden beschadigde gebouwen en bouwden nieuwe, zoals moskeeën en madrassa's, waaronder de Jumamoskee, nu een van de oudste ter wereld. Met name onder kalief Haroen ar-Rashid kwamen de handel en kunst tot bloei in de stad. De handwerken omvatten onder andere pottenbakken, glasbewerking, metaalbewerking, juwelenmakerijen, opslag en bouw, weverijen, tapijtweverijen (bekend van de Derbenttapijten), productie van papier, zijdewerk en zeep. De landbouw rond de stad richtte zich op akkerbouw en tuinbouw, waarbij onder andere saffraan, meekrap, katoen en vlas werden verbouwd. Derbent onderhield destijds nauwe verbindingen via de Handelsroute over de Wolga met veel nabijgelegen gebieden en steden in het Nabije en Midden-Oosten en Oost-Europa, zoals blijkt uit middeleeuwse beschrijvingen en uit vele archeologische opgravingen. Handelskaravanen en schepen uit onder andere Chazarië, het Kanaat van Roes, Wolga-Bulgarije, Abaskun, Tabaristan, Deylam, Chorasan, Chorasmië en India deden de stad aan. Volgens Arabische historici telde de stad in de 9e eeuw meer dan 50.000 inwoners, waarmee ze de grootste van de Kaukasus zou zijn geweest, groter dan bijvoorbeeld Tbilisi en Ardebil.
Met de val van Kalifaat van de Abbasiden in de 10e eeuw verdween echter ook de macht van de Arabieren in de Kaukasus; de lokale dynastie van de Hasjemiden (Хашемиды) nam eind 10e eeuw de macht over in de stad (die geleidelijk aan haar oude naam herkreeg) en stichtte het Emiraat Derbent, dat tussen 1067 en 1071 werd veroverd door de Turkse Seltsjoeken. In de 12e eeuw werd er opnieuw een kortstondig onafhankelijk vorstendom gevestigd, dat wist te overleven tot 1239. In de 10e tot 13e eeuw streden de heersers uit Derbent vaak tevergeefs tegen hun christelijke buurland Sarir, dat vaak de machtspolitiek bepaalde in de stad, maar het emiraat wist dit land te overleven.
In 1222 veroverden de Mongolen Derbent, maar pas in 1239 bezetten zij de stad. Hun komst bracht grote verwoesting, vele stadsmonumenten werden vernield. In 1395 kwam Timoer Lenk en liet de stad verwoesten en afbranden. Ook in de eeuwen daarop had Derbent te lijden onder opeenvolgende veroveringen en verwoestingen. De Mongolen werden in 1437 afgelost door de Azerbeidzjaanse Sjirvansjahdynastie. In 1487 deed sjeik Haydar, de leider van een uit de Qara Qoyunlu voortgekomen onafhankelijk koninkrijk in Ardabil een mislukte poging om Derbent te veroveren.
Perzen, Ottomanen en Russen.
In de 16e eeuw viel het gebied ten prooi aan de strijd tussen de Perzische Safawidische dynastie en het Ottomaanse Rijk. Na de Slag van de Toortsen in 1583 vestigde de laatste zijn macht over de stad, hetgeen werd vastgelegd in het Verdrag van Ferhad Pasja of Verdrag van Constantinopel (1590). De Perzen wisten echter in 1606 onder Abbas I hun macht over de stad te herwinnen, maar kwamen nu in aanvaring met de Russen, die onder Peter de Grote de stad tijdens de Russisch-Perzische Oorlog (1722-1723) bezetten en haar tot 1735 bezet hielden. Derbent werd in die tijd geleid door een lokale naib en de moslimgeestelijkheid. Het gevolg van Peters leger (zoals bijvoorbeeld Cantemir) leverde in die tijd de eerste Russische beschrijvingen van de stad en haar monumenten. Onder Russische bezetting werd op bevel van Peter begonnen met het herstel en de bescherming van gebouwen, werden ontwerpen voor een haven gemaakt en voedselzaken, ziekenhuizen en Russische factorijen geopend. Peter verleende de stad tevens vrije handel met Rusland en bevorderde de wijnbouw, wijnbereiding en de zijdeteelt. Met het Verdrag van Ganja werd de stad echter geretourneerd aan Perzië.
Daarop werd in 1743 het Kanaat Derbent in het leven geroepen, een staat onder het Perzisch bestuur van Nadir Sjah. Vanaf 1758 regeerde kan Fətəli van Quba de stad.
Tijdens de Russisch-Perzische Oorlog van 1796 werd de stad opnieuw bezet door 30.000 man troepen onder leiding van graaf Valerian Zoebov, gevolgd door een nieuwe en ditmaal definitieve bezetting in 1805 door graaf Ivan Goedovitsj tijdens de Russisch-Perzische Oorlog van 1804 tot 1813. Bij het Verdrag van Gulistan uit 1813 moest Perzië de stad definitief afstaan aan het Russische Rijk.
Onder Russisch bestuur.
In 1846 werd Derbent de bestuurszetel van een gouvernement. Vanaf de jaren 1840 maakte de stad een economische bloei door. Met name de meekrapteelt (goedkope kleurstof) groeide sterk. Andere 19e-eeuwse bezigheden van de inwoners waren tuinbouw, wijnbouw en visserij. In de 19e eeuw raakte de stad echter ook betrokken in bloedige oorlogen zoals de Kaukasusoorlog en de Russisch-Dagestaanse Oorlogen. In 1898 werd de stad aangesloten op de spoorlijn Petrovsk-Port (nu Machatsjkala) - Bakoe.
In december 1917 werd de stad ingenomen door Sovjettroepen, maar van juli 1918 tot maart 1920 was de stad in handen van andere fracties, alvorens ze werd veroverd door het Rode Leger op 25 maart 1920.
Economie, onderwijs en cultuur.
De stad kent enige machinebouw, voedselfabrieken, textielfabrieken, visserijgerelateerde activiteiten, fabrieken voor de bouw, alsook enige bosbouw. Het vormt het productiecentrum voor Russische cognac (cognackombinat met de merken: "Kaspii", "Derbent", "Moskva", "Machatsjkala", "Naryn-Kala" en "Rossia") en er wordt ook Sovjetskoje Sjampanskoje (mousserende wijn) geproduceerd. Het onderwijs is relatief uitgebreid met een universiteit en een aantal technische scholen. Er bevindt zich ook een Lezgiens dramatheater (S. Stalskitheater). Op ongeveer 2 kilometer van de stad bevindt zich de vakantiekolonie "Tsjajka" ("zeemeeuw").
De stad wordt gezien als een van de meest multiculturele van Dagestan. Er bevinden zich Russisch-orthodoxe kerken, Armeens-Apostolische kerken, Georgisch-orthodoxe kerken, synagoges (van de Bergjoden/Tatten) en soennitische en sjiitische moskeeën.
Bezienswaardigheden.
De stad vormt deels een groot open museum dat wordt omringd door hoge bergen en de zee, wat haar aantrekkelijk maakt voor het toerisme, hetgeen nog vergroot werd door de opname van het historisch ensemble van de stad (de citadel, oude stad en het fort) op de UNESCO-werelderfgoedlijst in 2003. Verdere ontwikkeling wordt echter gehinderd door de ligging in een politiek en militair relatief onstabiel gebied.
De belangrijkste bezienswaardigheden zijn:

</doc>
<doc id="31541" url="https://nl.wikipedia.org/wiki?curid=31541" title="Ibrahim Ferrer">
Ibrahim Ferrer

Ibrahim Ferrer (San Luis, 20 februari 1927 - Havana, 6 augustus 2005) was een Cubaanse zanger.
Ferrer werd geboren in een nachtclub in het dorpje San Luis bij Santiago de Cuba. Hij begon zijn carrière op zijn 14e jaar. In de jaren vijftig zong hij voor Pacho Alonso's orkest in Havana. Hij bleef meer dan 20 jaar bij de groep. Ook trad Ferrer op als gastzanger voor Cubaanse legendes zoals Orquesta de Chepin en Benny Moré.
Begin jaren negentig trok Ferrer zich terug uit de muziek; hij poetste schoenen en leefde van een klein maandelijks pensioen. In 1997 werd hij uit de vergetelheid gelokt om zijn opnamedebuut te maken voor de eerste CD van de Afro-Cuban All Stars, "A Toda Cuba Le Gusta".
In hetzelfde jaar werd hij bekend door de CD van Ry Cooders Buena Vista Social Club, waar hij met andere oudere musici, zoals Compay Segundo, Rubén González, Pío Leyva, Manuel "Puntillita" Licea en Eliades Ochoa een groep vormde en Son-muziek speelde. Op dit album staan ook duetten met Omara Portuondo. Van het album zijn in 2004 wereldwijd 8,7 miljoen exemplaren verkocht.
In 1999 maakte Ferrer zijn solo-debuut met het album "Buena Vista Social Club Presents Ibrahim Ferrer". Op dit album staan wederom duetten met Omara Portuondo. Tijdens de eerste jaarlijkse Latin Grammy Awards, in de herfst van 2000, won hij de Grammy voor Best New Artist.
Ferrer stierf op 78-jarige leeftijd aan longemfyseem in een ziekenhuis in Havana. Zijn laatste optreden in Nederland was op het North Sea Jazz festival op vrijdag 8 juli 2005.
Discografie.
ook te horen op

</doc>
<doc id="31542" url="https://nl.wikipedia.org/wiki?curid=31542" title="Nicolas Rossolimo">
Nicolas Rossolimo

Nicolas Rossolimo (Russisch: Николай Спиридонович Россолимо, "Nikolaj Spirodonovitsj Rossolimo") (Kiev, 28 februari 1910 – New York, 24 juli 1975) was een Frans-Amerikaanse schaker van Grieks-Russische komaf. Hij verhuisde met zijn moeder in 1929 naar Frankrijk terwijl zijn vader naar de Verenigde Staten emigreerde. In 1948 won hij het grote toernooi te Hastings en werd hij tevens schaakkampioen van Frankrijk. Hij heeft vijf maal in de Schaakolympiade gespeeld en in 1953 voegde hij zich bij zijn vader in de Verenigde Staten, waar hij het open kampioenschap van de USA won samen met Samuel Reshevsky. Tevens heeft hij het Hoogovens schaaktoernooi, thans Tata Steel-toernooi, gewonnen in 1953. Hij speelde accordeon en was in New York taxichauffeur.
Hij heeft onder andere de Rossolimo-variant in de Siciliaanse opening geanalyseerd. De zetten zijn: 1.e4 c5 2.Pf3 Pc6 3.Lb5. De databank van Chess.com vermeldt meer dan 27.000 partijen in deze variant, waarvan slecht 27% gewonnen werd door zwart.
Partijen.
In de schaakdatabank van 365chess.com staan 485 partijen die door Nicolas Rossolimo gespeeld zijn. Hiervan won hij er 186, hij verloor 86 partijen en 213 partijen eindigden in een remise. Zijn winstpercentage over deze partijen is 60%.

</doc>
<doc id="31543" url="https://nl.wikipedia.org/wiki?curid=31543" title="Heel-Nederland (staatkunde)">
Heel-Nederland (staatkunde)

Heel-Nederland is een irredentistisch concept dat streeft om de Lage Landen (Benelux; Nederland, België en Luxemburg) te verenigen tot één staat. In minder voorkomende varianten worden ook de Franse Nederlanden (Nord-Pas-de-Calais) bij de fusie betrokken, alsook aangrenzende delen van Duitsland (bv. Oost-Friesland). In nog andere varianten blijft Luxemburg net buiten de fusie. Er zijn Heel-Nederlanders die ook Zuid-Afrika bij de unie willen betrekken vanwege de afstamming van het Afrikaans en de Afrikaners.
Men streeft een vereniging na in één meertalige staat (een unitaire)., federale of confederale Deze politieke beweging is te onderscheiden van Groot-Nederland dat enkel de Nederlandstalige gebieden wil verenigen. De naam van deze staat verschilt per organisatie, enkele veel gebruikte namen zijn de "(verenigde/herenigde) Nederlanden/Lage Landen" en hoofdzakelijk voor 1945 gebruikte men de naam "Dietsland". 
Terminologie.
Dit streven noemt men "Heelneerlandisme" of "Heel-Nederlandisme", soms ook de "Heel-Nederlandse Gedachte." De termen "Bourgondicisme" en "Bourgondische Gedachte" komen ook voor, verwijzend naar het Bourgondische Kreits dat de Lage Landen verenigde in de 16de eeuw. 
In de 20ste eeuw groeide een beweging die louter streeft naar verregaande samenwerking van de bestaande Lage Landse staten. Dit wordt de "Beneluxgedachte" genoemd en leidde tot de creatie van de Benelux Unie.
In België noemt men zowel Heel-Nederlandisme alsook Groot-Nederlandisme ook wel "Orangisme" maar dit kan verwarrend zijn aangezien deze term in alle Benelux-staten ook kan slaan op de beweging die streeft naar een restauratie van de macht van het koningshuis Oranje-Nassau in hun regio. (Zie Orangisme (Luxemburg), Orangisme (België) en Orangisme (Nederland)
Geschiedenis.
Na het uiteenvallen van Midden-Francië en Lotharingen in de late 10de eeuw waren de Lage Landen grotendeels verenigd onder het hertogdom Neder-Lotharingen. Tussen 1384 en 1482 werden zij opnieuw verenigd in de vorm van een personele unie onder hertogdom Bourgondië als de Bourgondische Nederlanden. Hierna bleven de Lage Landen verenigd maar dan onder Spanje, als de Habsburgse Nederlanden, tot de Nederlandse Opstand.
Streven naar hereniging.
Het streven naar een verenigde Lage Landen kent een lange geschiedenis, zo streefden de Nederlandse opstandelingen in het begin van de Tachtigjarige Oorlog naar het bevrijden van alle gewesten (zie Nadere Unie Van Brussel) maar faalde hier in. Dit ideaal om alle Lage Landen te bevrijden leefde nog tot de late 17de eeuw. Na een jarenlange grens tussen noord en zuid kwam de eerste minister van de kortstondige Verenigde Nederlandse Staten (dat ongeveer het huidige België omvatte) Hendrik van der Noot met het voorstel aanhechting te zoeken bij het noorden. Deels hierdoor werden de Lage Landen door Willem I verenigd onder het Verenigd Koninkrijk der Nederlanden, wat feitelijk het territorium omvat waar de Heel-Nederlandse gedachte naar streeft. Koning Willem streefde zelfs ernaar om de Rijn de Duitse grens te maken. Deze staat eindigde al vroeg in 1830, maar liet een orangistische beweging achter die opnieuw aanhechting zocht bij het noorden. Zij organiseerde lokale comités en genoten op gemeentelijk vlak van gering succes. In de 1860s werd nogmaals een voorstel gedaan van de Belgische kant door de toenmalige eerste minister, deze keer voor een confederatie, maar deze werd verworpen.
Kort na de Belgische onafhankelijkheid was er de progressieve en Vlaamsgezinde Waal Lucien Jottrand die het idee naar voren bracht. In 1857 kende België al Heel-Nederlandse verenigingen, zoals het progressief liberale "Vlamingen Vooruit" die leden telde die een Belgisch-Nederlandse federatie voorstelden zoals, César De Paepe, socialist en medestichter van de Belgische Werkliedenpartij. Het Heel-Nederlandse idee had een belangrijke positie bij het vroeg socialisme in de Lage Landen, want het sloot aan op Proudhons federalisme en het proletarisch internationalisme.
Voor de Eerste Wereldoorlog en tijdens het interbellum kende, vooral België, ook een aantal minder relevante Heel-Nederlandse groepen zoals het Verbond der Lage Landen. In de jaren 1934-1940 was het fascistische Verdinaso van Joris van Severen de grootste propagandist van de Heel-Nederlandse gedachte. Vaak gebruiken (rechtse) Heel-Nederlandse kringen de Prinsenvlag of het Bourgondische Kruis.
In naoorlogse politiek.
Na WWII kende de Heel-Nederlandse gedachte heel wat minder aanhangers door de associatie met de collaboratie. Toch hadden Heel-Nederlandse geschiedkundigen een belangrijke positie in de creatie van de Benelux economische unie. Pieter Geijl, die eerst streefde naar een Vlaams-Nederlandse hereniging, werd een Heel-Nederlandse historicus en werkte samen met andere Heel-Nederlandse historici aan werken die één verenigde geschiedenis van de Lage Landen beschreven (bv. "Nederlandsche Historiebladen" en "Algemene Geschiedenis der Nederlanden").
Enkele huidige Heel-Nederlandse organisaties zijn Algemeen-Nederlands Verbond (België, Nederland), Baarle Werkgroep (België, Nederland), Werkgemeenschap de Lage Landen (België, Nederland), Zannekin (België, Nederland), Knooppunt Delta (België) en Die Roepstem (Zuid-Afrika, Nederland).
Er zijn geen hedendaagse politieke partijen die streven naar een Heel-Nederland, wel zijn er politici die hier plannen voor hebben. In 2010 pleitte Matthias Storme (N-VA) ervoor dat Vlaanderen deel zou moeten worden van het Koninkrijk der Nederlanden als autonoom land, met zijn zogenaamd 'Plan N', en dat beide Brussel en Wallonië hier ook hun plaats zouden kunnen vinden. Dit kan men dus ook omschrijven als een Heel-Nederlands streven. Ook Karel Anthonissen (ex-voorzitter Agalev) staat achter dit plan, al dan niet met Luxemburg.
Andere gematigde groepen en individuen pleiten vaak voor verder integratie van de Benelux Unie wat eventueel ook zou kunnen leiden tot één 'Heel-Nederlandse' entiteit vaak als voorloper op Europese integratie, een soort Benelux federalisme. Op 25 februari 2013, tijdens de Provinciale herindelingsgesprekken van Rutte II, werd zo een voorstel gedaan door ene dhr. Stevense aan de Staten van Zuid-Holland. Dit werd hierna ook besproken in de vergadering. 
Sommige politieke partijen staan ook achter verregaande samenwerking van de Benelux zoals de Nederlandse 50PLUS. Ook de Vlaamse N-VA staat voor verdere Benelux samenwerking en pleit open voor een Benelux-leger.
Indeling.
Europees Heel-Nederland in haar expansieve irredentistische vorm bevat: 17 "historisch" Nederlandse gewesten, het voormalige Prinsbisdom Luik, 1 moderne Nederlandse provincie (Flevoland) en al dan niet verschillende Duitse grensgebieden.

</doc>
<doc id="31544" url="https://nl.wikipedia.org/wiki?curid=31544" title="Gouden Ring van Rusland">
Gouden Ring van Rusland

Gouden Ring van Rusland (Russisch: Золото́е кольцо́; "Zolotoje koltso") is een populaire toeristische route die een aantal historische steden in Rusland omvat, voornamelijk ten noordoosten van Moskou. De voornaamste Gouden Ring-steden staan in het kader hieronder. Reisorganisaties doen niet al deze steden aan, maar doorgaans vanaf Moskou het volgende rondje (evt. in omgekeerde volgorde): Sergiev Posad - Pereslavl-Zalesski - Rostov Veliki - Jaroslavl - Kostroma - Soezdal - Vladimir en weer terug naar Moskou. De totale afstand van deze ronde is ongeveer 770 km.

</doc>
<doc id="31545" url="https://nl.wikipedia.org/wiki?curid=31545" title="Aleksandrov">
Aleksandrov

Aleksandrov (Russisch: Александров) is een stad in de Russische oblast Vladimir en is het bestuurlijk centrum van het district Aleksandrovski. Nabij de stad ligt haar satellietstad Stroenino. De stad is gelegen in het zuidwesten van de Smolensk-Moskouhoogte aan de Klin-Dimitrievbergketen aan de rivier de Sjerna (zijrivier van de Kljazma). Aleksandrov ligt op 125 kilometer ten noordwesten van Vladimir en 120 kilometer ten noordoosten van Moskou.
Geschiedenis.
De plaats werd voor het eerst in het midden van de 14e eeuw genoemd in een oorkonde van Ivan I van Moskovië als Aleksandrovskaja Sloboda. De naam is afkomstig uit de Russische orthodoxie, maar onbekend is wie deze naam droeg. In 1513 werd buiten de plaats een klein jachtslot gebouwd met grote tuinen, waardoor het ook wel wordt aangeduid als het "Russische Versailles", dat dienstdeed als een paleis van Vasili III van Moskou. Van 1564 tot 1581 was deze stad 17 jaar lang de hoofdresidentie van tsaar Ivan de Verschrikkelijke van Rusland. Ook daarna bleef de stad lange tijd van belang als tijdelijke residentie voor de tsaren.
In 1778 kreeg de plaats de status van stad en werd de naam veranderd naar de huidige naam Aleksandrov. In 1788 keurde tsarina Catharina II het eerste stadsplan van de stad goed, waarbij de weg vanuit Moskou diende als de centrale as en er aan beide zijden van de rivier werd gebouwd. In 1870 kwam Aleksandrov te liggen aan de spoorlijn van Moskou naar Jaroslavl en in 1874 werd een nieuw stadsuitbreidingsplan opgesteld, gebaseerd op het belang van de spoorlijn, die verdere ontwikkeling in het begin van de 20e eeuw bevorderde. Eind 19e eeuw ontstond een grote ontwikkeling van de textielindustrie en ontstonden handels- en belastingshuizen.
Bezienswaardigheden.
In Aleksandrov zijn veel historische monumenten bewaard gebleven, daarom is deze stad populair als toeristische bestemming. Het bekendst is de Aleksandrovskaja Sloboda, waar zich veel kerken bevinden, zoals de Drievuldigheidskathedraal, de Hemelvaartskerk en de Kruisigingskerk. Daarnaast worden er veel zaken over het leven en werk van Ivan de Verschrikkelijke tentoongesteld, waaronder zijn ivoren troon. Tegenwoordig is de Aleksandrovskaja Sloboda een vrouwenklooster.
Aleksandrov behoort tot toeristische route Gouden Ring van Rusland.

</doc>
<doc id="31548" url="https://nl.wikipedia.org/wiki?curid=31548" title="Hergebruik">
Hergebruik

Hergebruik is het opnieuw gebruiken van materialen in hun oorspronkelijke vorm.
Geschiedenis.
Sinds de grote welvaartsstijging in de geïndustraliseerde westerse landen in de 20e eeuw worden veel gebruikte materialen daar als afval beschouwd en weggeworpen. Dat is niet altijd zo geweest, reeds in de middeleeuwen waren er in Europa lompenhandelaars die aan ruilhandel deden. Zij ruilden lompen voor goedkoop aardewerk. In het algemeen gold dat goederen en materialen net zo lang werden gebruikt tot ze totaal versleten waren. In veel gebieden in de wereld is dat nog steeds het geval.
Toen in het laatste kwart van de 20e eeuw een wegwerpmaatschappij was ontstaan en de afvalbergen in een aantal welvarende landen steeds groter werden, kwam onder druk van de opkomende milieubeweging en strengere wetgeving het hergebruik van gebruikte materialen en afval op gang. Een belangrijke stimulans was ook de stijgende prijs van grondstoffen waardoor hergebruik economisch interessanter werd. Er is een aparte industrie ontstaan die zich op hergebruik en recycling heeft toegelegd.
Bekende voorbeelden van hergebruik zijn de doorverkoop van tweedehands producten via handelsites op internet en houten meubels van gemaakt van sloophout.
Vormen van hergebruik.
Er bestaan verschillende vormen van hergebruik:
Verschil hergebruik en recycling.
Bij hergebruik wordt een voorwerp opnieuw gebruikt, al dan niet voor een ander doel. Bij upcycling wordt een afvalstof omgezet in een nieuw product. Bij recycling wordt het oorspronkelijke voorwerp vernietigt of omgesmolten, zodat de grondstof opnieuw kan worden gebruikt in een vergelijkbaar of ander product. 

</doc>
<doc id="31549" url="https://nl.wikipedia.org/wiki?curid=31549" title="Recycling">
Recycling

Recycling (Nederland) of recyclage (Vlaanderen) is het opnieuw gebruiken van materialen. Recycling is iets anders dan hergebruik, waarbij een product (of delen daarvan) opnieuw wordt gebruikt zonder het daarbij in grondstoffen te scheiden.
Inleiding.
Eind 2008 werd door de Europese Unie (EU) met betrekking tot afvalstoffen, de Richtlijn 2008/98/EG ingevoerd, welke stelt dat in 2020 50% van het gemeentelijk afval en 70% van het bouw- en sloopafval hergebruikt of gerecycled dient te worden.
Het gemiddelde recyclepercentage in de EU lag in 2013 op 39%, en groeide naar 45% in 2015.
Dat er vrij veel grondstoffen worden ingezameld, betekent echter niet dat ook een groot deel van de gebruikte grondstoffen uit recyclage afkomstig is. In 2016 was slechts 12% van de door de industrie van de EU gebruikte grondstoffen afkomstig uit recyclage.
Vormen.
Recycling kan in verschillende vormen voorkomen:
Scheiden voor- of achteraf.
Een voorwaarde voor recycling is meestal het voorafgaand sorteren van afval.
Voor- en nadelen.
Recyclen heeft verschillende voor- en nadelen. Voordelen zijn:
Als nadeel kan worden genoemd de export van niet recyclebaar plastic materiaal (zoals multi-layer materiaal dat naast plastic ook andere componenten in zich heeft) naar landen waar de regelgeving minder strikt is omtrent recycling; het materiaal wordt er gestort of gedumpt met negatieve gevolgen voor het milieu en de volksgezondheid.
Nederland.
Glas.
Er is altijd een tekort aan wit glas, en soms een overschot aan gekleurd glas, omdat van ingezameld wit glas wel gekleurd glas gemaakt kan worden, maar van gekleurd glas geen wit glas. Ongeveer 60% van al het verpakkingsglas is wit, terwijl maar 50% van alle glasbakken geschikt is voor kleurscheiding.
Het percentage gerecycled glas in Nederland lag tussen 2013 en 2016 rond de 80%. In 2020 werd een recordpercentage van 90% recycling bereikt.
De wettelijke doelstelling in Nederland voor de recycling van verpakkingsglas is 90%. Daarom heeft het Afvalfonds Verpakkingen in 2016 het "Actieplan Glas" opgesteld om de doelstelling te behalen.
Papier.
In 2020 werd in Nederland 90% van het gebruikte papier en karton ingezameld en hergebruikt. Gerecycleerd papier wordt gebruikt voor het maken van wc-papier tot hoogwaardiger papier voor posters en folders. Er zijn bedrijven die investeringen doen in het recycleren van papier om goedkoper papier en karton te verkrijgen voor hun reclameposters.
Metaal.
Over het algemeen is afval met een relatief hoog metaalgehalte zeer interessant voor recycling, gezien de besparing ten opzichte van ertswinning. Voor bijvoorbeeld autoaccu's geldt dat een groot gedeelte hergebruikt kan worden (het lood, maar ook overige stoffen zoals accuzuur). Recycling van elektrische apparaten levert verschillende metalen op als ijzer, koper en aluminium. Ook edelmetalen zijn in allerlei soorten afval (en met name industrieafval) aanwezig in hogere concentraties dan in ertsvorm.
Ongeveer 80% van het metaal van verpakkingsafval belandt bij het restafval, echter kan dat er in afvalverwerkingsbedrijven met magneten uit gehaald worden. Mede hierdoor kan in Nederland 95% hergebruikt worden, waarmee het koploper is in Europa.
Hout.
Houtafval kan goed hergebruikt worden.
Houten producten met het FSC-Recycled label zijn gemaakt van minimaal 85% gerecycled hout.
Houtafval komt voornamelijk vrij uit bouw- en sloopwerkzaamheden. In afval- en sloophout wordt de volgende onderscheiding gemaakt:
In 2020 was het recyclingpercentage van hout in Nederland 68%.
Textiel.
Textiel wordt op twee manieren opnieuw gebruikt. Sommige kleding wordt opnieuw gedragen. Andere kleding is daar niet geschikt voor. Samen met het overige textiel (bijvoorbeeld linnengoed) kan het gerecycled worden tot een nieuw product. Toepassingen voor textiel zijn bijvoorbeeld poetslappen en isolatiemateriaal voor auto’s en voor huizen. Het is mogelijk om kleding terug te brengen tot vezelniveau en het opnieuw te spinnen tot garen voor nieuwe kleding. Daarvoor moet het gesorteerd worden in zogeheten 'zuivere fracties'. Handmatig is dit een moeilijke en dure klus. Met een automatische sorteermachine kan dit tegen relatief lage kosten. Dit maakt textielrecycling tot nieuw textiel op grote schaal mogelijk.
In 2017 werd er geschat dat 55% van het ingezamelde textiel in Nederland geschikt is voor hergebruik, waarvan 37% voor recycling.
Plastic.
Voorlopig komen alleen plastic verpakkingen voor recycling in aanmerking. Plastic afval van bijvoorbeeld stopcontacten en surfplanken zijn gemaakt van thermoharders, wat lastig te hergebruiken is en dat gaat dan ook vaak de verbrandingsoven in. De plastic verpakkingen die in Nederland worden ingezameld zijn vrijwel altijd recyclebare thermoplasten.
Tot 2007 werd in Nederland alleen plastic uit het statiegeldsysteem en plastic uit bedrijfsafval gerecycled, maar werd nog nauwelijks plastic verpakkingsafval van huishoudens ingezameld en gerecycled. Door het ontwikkelen van het inzamelsysteem Plastic heroes (bronscheiding) en na-scheiding is dit sterk gestegen: van 25,2 kton in 2009 tot 162 kton in 2014. In 2015 werd ook de pmd-(plastic, metaal en drinkpakken) container ingevoerd. In België wordt de pmd ingezameld via de blauwe zak. Het inzamelen en recyclen van plastic kost in Nederland zo'n 150 miljoen euro per jaar.
Volgens de rapportage van het aan de verpakkingsindustrie verbonden Nederlandse afvalfonds, werd in 2019 57% van alle plastic verpakkingen gerecycled. Dit is echter onjuist, de industrie meet alleen wat er gesorteerd wordt, en niet wat daadwerkelijk tot een nieuw product wordt omgevormd.
Van het gesorteerde plastic eindigt een fors deel alsnog in de verbrandingsoven, een ander deel wordt gestort. Er zijn geen betrouwbare cijfers over het aandeel van de kunststoffen dat daadwerkelijk tot een nieuw product wordt omgevormd, niemand meet hoeveel van het op de markt gebrachte plastic wordt gerecycled.
Hoewel er vrij veel plastic wordt ingezameld en gesorteerd, is slechts een klein deel van het nieuwe plastic uit recycling afkomstig. Van de 2000 Kiloton kunststoffen die jaarlijks in Nederland worden geconsumeerd, is nog slechts circa 280 Kiloton afkomstig uit recycling, terwijl 1700 Kiloton bestaat uit nieuwe fossiele plastics. Dit betekent dat slechts 16% van alle afgedankte plastics opnieuw als plastic op de markt komt. Slechts ongeveer 14% van het gebruikte plastic wordt momenteel gerecycled. Het overgrote deel van het plastic afval gaat naar afvalverbrandingsinstallaties, om daar te worden verbrand ten behoeve van de energieproductie.
Een lage olieprijs kan er toe leiden dat het gebruik van nieuw plastic goedkoper is dan plastic recyclaat. Bedrijven ondervinden hier meer last van omdat op het plastic verpakkingsafval van bedrijven geen vergoedingen van toepassing zijn, wat bij plastic verpakkingsafval van huishoudens wel het geval is. Voor huishoudelijk afval geldt dat gemeenten betaald krijgen per ton plastic dat voor recycling wordt aangeboden. Maar voor beide gevallen geldt, dat bij een stijging van de olieprijs, de prijs van nieuw plastic kan stijgen en de prijzen van plastic recyclaat kunnen verbeteren.
Historische recyclingpercentages Nederland.
Vanaf 2000 zijn de doelstellingen voor Besluit beheer verpakkingen voor de meeste materialen gehaald. Dit blijkt uit gegevens van Stichting Afvalfonds Verpakkingen.

</doc>
<doc id="31550" url="https://nl.wikipedia.org/wiki?curid=31550" title="Filips IV van Spanje">
Filips IV van Spanje

Filips IV (Valladolid, 8 april 1605 – Madrid, 17 september 1665) was koning van Spanje van 1621 tot 1665, landsheer van de Zuidelijke Nederlanden, Napels, Sicilië en Sardinië en tot 1640 koning van Portugal (als Filips III). Filips wordt herinnerd voor zijn bescherming van de kunsten, waaronder kunstenaars als Diego Velázquez en zijn heerschappij over Spanje tijdens de uitdagende periode van de Dertigjarige Oorlog (1618-1648).
Aan de vooravond van zijn dood in 1665, had het Spaanse Rijk zijn zeventiende-eeuwse territoriale hoogtepunt bereikt, verspreid over een toen ongekende 12.200.000 km², maar in andere opzichten was het in verval, een proces waarbij Filips niet in staat was succesvolle binnenlandse en militaire hervormingen te bereiken en hier dus aan bijdroeg.
Beleid.
Filips IV was 16 toen hij de troon besteeg en zijn vader Filips III opvolgde. Omdat hij zichzelf onbekwaam voelde het beleid te voeren over het grootste en meest complexe rijk ter wereld, liet hij zich bijstaan door de hertog van Olivares, een bekwaam man. Hij hield zich veel bezig met frivoliteiten, het beleid in handen latend van zijn gunstelingen. Dit werkte corruptie in de hand.
Toen de catastrofes elkaar opvolgden in 1643, ter zee in de Slag bij Duins tegen de Nederlanders en in de Slag bij Rocroi tegen de Fransen in de Dertigjarige Oorlog, werd Olivares aan de kant geschoven, maar het grootste onheil was reeds geschied. Filips IV werd gezien als de verantwoordelijke voor het verval van het Spaanse Rijk. Nochtans was hij een energieker koning dan zijn vader, zowel mentaal als fysiek. Het verval dat onmiskenbaar was, kan worden toegeschreven aan een al tientallen jaren aan de gang zijnde proces. In 1646 stierf zijn zoon Baltasar Carlos op 16-jarige leeftijd onverwacht snel, mogelijk vermoord door toedoen van de koninklijke entourage, mogelijk door de ziekte pokken. Dit feit liet de koning verbitterd achter.
Hij was bedroefd over het leed van zijn volk ten gevolge van de voortdurende oorlogen, die hij echter als een absolute 'goddelijke' noodzaak zag, overtuigd als hij was van de missie van zijn dynastie ter verdediging van het katholieke geloof.
Zijn politieke opvattingen had hij geërfd van zijn vader en grootvader. Hij zag het als zijn plicht om het huis Habsburg te steunen en bovenal de Rooms-Katholieke Kerk in haar strijd tegen het protestantisme. Daarom probeerde Filips zijn soevereiniteit over de Nederlanden te herstellen. Hij probeerde ook de gebieden van zijn familie uit te breiden. Rond 1643, toen Spanje bijna overal nederlagen leed, leidde dit tot de verwijdering van de machtige minister Olivares. Een korte periode nam Filips de leiding van de regering van de meest uitgestrekte en slechtst georganiseerde multi-nationale staat van Europa zelf in handen. Maar na enkele tegenslagen zonk hij terug in zijn vroegere indolentie en liet hij gunstelingen opnieuw het eigenlijke werk doen.
Oorlogen.
Met de Republiek der Zeven Verenigde Nederlanden.
In 1621 kwam er eind aan het Twaalfjarig Bestand tussen Spanje en de Verenigde Provinciën. Landvoogd Albrecht van Oostenrijk stierf kinderloos dat jaar en de Zuidelijke Nederlanden kwamen weer rechtstreeks onder de Spaanse troon, met Isabella van Spanje als landvoogdes. Intussen was de Dertigjarige Oorlog in alle hevigheid uitgebroken. 
Met Frankrijk.
Na de Slag bij Nördlingen, een totale overwinning van de Habsburgers en de daarop volgende Vrede van Praag (1635), besloot Kardinaal de Richelieu, het koninkrijk Frankrijk, deel te nemen aan de Dertigjarige Oorlog. Ingesloten tussen het Heilige Roomse Rijk en het Spaanse Rijk, sloot hij een pact met de Republiek.
De Frans-Spaanse Oorlog (1635-1659).
Crisis van 1640.
Om deze oorlogen te kunnen betalen, moest hij hoge belastingen heffen. Dit leidde tot onrust in zijn eigen land. Op 1 december 1640 begon er een opstand in Lissabon, die uiteindelijk leidde tot Filips' afstand van de Portugese troon die in handen kwam van het Huis Bragança, met koning Johan IV als staatshoofd. Deze periode heet ook wel de Portugese Restauratieoorlog. Hiermee kwam een einde aan een zestig jaar durende unie tussen Spanje en Portugal, de Iberische Unie.
Met Catalonië.
In datzelfde jaar kwam Catalonië in opstand tegen de Spaanse Kroon. Pas in 1662 slaagden Filips' troepen erin, om Barcelona te heroveren.
Vrede van Westfalen, Vrede van de Pyreneeën.
Na de Dertigjarige Oorlog en de nasleep ervan, de La Fronde-opstand in Frankrijk, verloor Spanje steeds meer aanzien. Tijdens zijn bewind kwam de Tachtigjarige Oorlog ten einde: in 1648 erkende hij de Republiek der Zeven Verenigde Nederlanden (Vrede van Münster) als onafhankelijke staat. Daarnaast werden in 1648 ook concessies gedaan aan Frankrijk en zijn bondgenoten, waarbij Frankrijk Franche-Comté en Lotharingen toegewezen kreeg. Hierdoor geraakten de Zuidelijke Nederlanden steeds meer geïsoleerd van Spanje.
Na 1648 was het Spaanse koloniale rijk nog altijd het grootste ter wereld en zou pas in 1665 een hoogtepunt bereiken in oppervlakte, maar als Europese mogendheid stelde Spanje niet veel meer voor. Een langdurig tijdperk van Franse hegemonie was aangebroken.
Na de nederlaag in de Slag bij Duinkerke (1658) tijdens de Spaans-Franse Oorlog (1635-1659), die een onderdeel was van de Dertigjarige Oorlog, werd Filips IV opnieuw gedwongen tot het afstaan van gebieden. Hij verloor het graafschap Artesië, gebieden in Picardië en Henegouwen en langs de Pyreneeën schoof de Frans-Spaanse grens 40 kilometer zuidwaarts. Ook verplichtte de koning er zich toe infante Maria Theresia van Spanje uit te huwelijken aan koning Lodewijk XIV van Frankrijk. Het huwelijk werd in 1660 gesloten. Hierbij moest een bruidsschat worden betaald van 500.000 ecu, een som waarvan de Franse kardinaal en feitelijk regent Mazarin heel goed wist dat de Spaanse staat zich die niet kon veroorloven. Toen uitbetaling daarvan achterwege bleef, leidde dit tot de Devolutieoorlog, waarbij Frankrijk het vooral voorzien had op de Spaanse Nederlanden. Het huwelijk tussen Lodewijk XIV en Maria Theresia en de daardoor ontstane verbintenis van het Spaanse en Franse vorstenhuis zou uiteindelijk ook leiden tot de Spaanse Successieoorlog.
Mecenas.
Hij hield veel van toneel en kunst en financierde het werk van Diego Velázquez.
"Las Meninas" door Diego Velázquez,Museo del Prado, Madrid
Kinderen.
Filips IV trouwde twee keer.

</doc>
<doc id="31551" url="https://nl.wikipedia.org/wiki?curid=31551" title="Puck">
Puck



</doc>
<doc id="31571" url="https://nl.wikipedia.org/wiki?curid=31571" title="Heelneerlandisme">
Heelneerlandisme



</doc>
<doc id="31573" url="https://nl.wikipedia.org/wiki?curid=31573" title="Herdermaan">
Herdermaan

Herdermanen zijn manen die door hun zwaartekracht de stofdeeltjes van een planetaire ring bij elkaar houden. Ook zorgen ze voor de scheidingen van de ringen, delen van de ring die vrijwel stofvrij zijn.
Saturnus.
De herdermaan Mimas.
De grootste herdermaan is Mimas, die in zijn eentje de Cassinischeiding in de ringen van Saturnus veroorzaakt, dit is de duidelijk waarneembare ruimte tussen de A- en B-ring van Saturnus (4650 km breed).
Pan.
Er bestaat nog een kleinere ruimte binnen de A-ring (de Enckescheiding). Deze is heel wat minder goed te zien. Ze is slechts 325 km breed en werd mogelijk waargenomen in 1837 door Johann Encke maar pas met zekerheid bevestigd in 1888 door James Keeler. Het kleine maantje Pan (20 km groot) heeft zijn baan in deze scheiding.
Daphnis.
De Voyagers ontdekten verder nog kleinere scheidingen: de Maxwellscheiding op 87 500 km afstand (270 km breed) en de Keelerscheiding op 136 500 km afstand (35 km breed). Deze laatste wordt opengehouden door het maantje Daphnis.
De kleine herdermaantjes Prometheus en Pandora.
De F-ring van Saturnus wordt door Prometheus en Pandora beheerd. Doordat deze laatste twee manen zeer dicht bij elkaar staan is de F-ring zeer nauw, en heeft deze een uniek gevlochten patroon dat door Prometheus en Pandora in stand wordt gehouden.
In 1980 werd Prometheus ontdekt aan de hand van de Voyager-foto's. Het is een kleine herdermaan in de F-ring. Zo'n kleine maan hoeft niet rond te zijn, Prometheus meet 148 × 100 × 68 kilometer. Hij heeft veel kraters, maar lang niet zoveel als Pandora, die zich ook in de F-ring bevindt. Ook Epimetheus en Janus hebben meer kraters. Deze vier manen zijn waarschijnlijk zeer poreuze ijsmanen.
Pandora.
Pandora is de vierde maan van Saturnus. Deze maan werd in 1980 ontdekt op foto's van Voyager 1. De diameter van Pandora is 87 kilometer en haar afstand tot Saturnus bedraagt 141 700 kilometer.

</doc>
<doc id="31574" url="https://nl.wikipedia.org/wiki?curid=31574" title="Atlas (maan)">
Atlas (maan)

Atlas is een natuurlijke maan van Saturnus en is genoemd naar de Titaan Atlas. Net als andere manen van Saturnus is hij ontdekt door foto's van de Voyager.
Samen met Pan is het een herdermaan van de A-ring, maar nog onbekend is of Pan en Atlas eenzelfde soort samenstelling hebben als Prometheus, een herdermaan van de F-ring.
Eerst werd gedacht dat Atlas kleiner was dan Pan, maar inmiddels hebben nauwkeurigere berekeningen aangetoond dat Atlas enkele kilometers groter is. Pan staat ook dichter bij Saturnus dan Atlas.

</doc>
<doc id="31580" url="https://nl.wikipedia.org/wiki?curid=31580" title="VanSchaik">
VanSchaik



</doc>
<doc id="31599" url="https://nl.wikipedia.org/wiki?curid=31599" title="Enneüs Heerma">
Enneüs Heerma

Enneüs Heerma (Rijperkerk, 23 december 1944 – Amsterdam, 1 maart 1999) was een Nederlands politicus van het Christen-Democratisch Appèl (CDA). Hij was staatssecretaris van Buitenlandse handel in 1986 en van Volkshuisvesting van 1986 tot 1994. Van 1994 tot 1997 was Heerma politiek leider en fractievoorzitter Tweede Kamer van het Christen-Democratisch Appèl (CDA).
Loopbaan.
In zijn politieke carrière was hij achtereenvolgens lid van de gemeenteraad van Amsterdam voor ARP en CDA, wethouder van Economische Zaken van de gemeente Amsterdam, staatssecretaris van Economische Zaken, staatssecretaris van Volkshuisvesting, lid van de Tweede Kamer en fractievoorzitter van het CDA in de Tweede Kamer.
Als wethouder van Economische Zaken in de gemeente Amsterdam heeft Enneüs Heerma zich samen met collega-wethouder Jan Schaefer onder andere sterk gemaakt voor het behoud van de scheepswerven in de stad Amsterdam. Mede hierdoor werd zijn vertrek naar de landelijke politiek in 1986 door velen in Amsterdam als een groot verlies beschouwd.
In de regering werd Enneüs Heerma staatssecretaris van Economische Zaken, belast met de internationale handel. Dat zou hij maar enkele maanden blijven. Door het aftreden van Gerrit Brokx vlak voor de parlementaire enquête over de Bouwsubsidie schoof Heerma eind 1986 op naar de post van staatssecretaris van Volkshuisvesting. In 1989 werd hij genoemd als minister van Verkeer en Waterstaat, maar uiteindelijk bleef hij op de post van staatssecretaris van Volkshuisvesting zitten. In beide termijnen werkte hij aan een grote omslag in het Nederlandse huurbeleid, waarbij de woningcorporaties zowel in hun bestuur als financieel verzelfstandigd werden, waarbij leningen en beloofde subsidies van het Rijk aan de corporaties tegen elkaar werden weggestreept (vandaar de aanduiding 'bruteringsoperatie'). Dit ging gepaard met bezuinigingen. Tegenstanders van deze 'operatie-Heerma' bezigden de slogan "Heerma zo niet". Overigens was er in de Tweede Kamer brede steun voor tijdens de 'paarse' kabinetten, oppositie kwam hoofdzakelijk van de kleine linkse partijen (GroenLinks en SP).
Fractievoorzitter.
Na de voor het CDA dramatisch verlopen verkiezingen in 1994 (20 zetels verlies), werd Enneüs Heerma fractievoorzitter, nadat lijsttrekker Elco Brinkman was afgetreden. Heerma moest het CDA een nieuw gezicht geven, maar dat lukte hem slechts ten dele. Aan de ene kant werd hij geroemd om zijn harde werken en integriteit, aan de andere kant lukte het Heerma niet om de kiezers aan te spreken. Tot hilariteit van de overige politieke partijen pleitte Heerma namens het CDA tijdens de Algemene beschouwingen van 1994 voor de aanstelling van een minister van Gezinszaken. Twaalf jaar later zou zijn wens echter alsnog politiek vervuld worden, met de aanstelling van een minister voor "Jeugd en Gezin".
In december 1995 liep Heerma weg, vlak voor de opname voor het jaaroverzicht van RTL 4, toen hij geconfronteerd werd met de voor hem onaangename verrassing dat deze zender ook de uitslag van de verkiezing van "beste en slechtste politicus van het jaar" bekend zou maken en voor hem, onaangekondigd, een optreden gepland was als de slechtste politicus van het jaar. Hij zat al bij de schmink toen hij besloot op te stappen. Zijn woordvoerder liet weten dat hij "onder valse voorwendselen" naar de studio gelokt was, vooral, omdat Heerma eerder besloot niet te willen meewerken aan het RTL 4-programma "Het Jaar van Willibrord", waarin de uitslag van de enquête zou zitten.
Laatste jaren.
In 1997 werd zijn positie als fractievoorzitter onhoudbaar, nadat er vanuit de fractie aan zijn leiderschapskwaliteiten en charisma steeds meer werd getwijfeld. Na drie jaar oppositie was het CDA er nog niet in geslaagd in de peilingen omhoog te klimmen en het zag ernaar uit dat de partij na de verkiezingen van 1998 weer vier jaar in de oppositiebanken plaats moest nemen. Heerma noemde zijn fractiegenoten die anoniem naar de pers lekten "ratten". Zijn positie werd definitief onmogelijk toen bekend werd dat men met Jaap de Hoop Scheffer als lijsttrekker de verkiezingen in zou gaan.
In oktober 1997 werd hij genoemd als kandidaat voor het burgemeesterschap van de gemeente Hilversum, maar op de dag dat hij door minister Dijkstal zou worden voorgedragen voor deze post, werd longkanker bij Heerma geconstateerd en moest hij afzien van deze functie. Anderhalf jaar later overleed hij aan de gevolgen van deze ziekte.
In Amsterdam is de brug van de nieuwe woonwijk IJburg naar het Zeeburgereiland vernoemd naar Enneüs Heerma.
Persoonlijk.
Heerma was zijn gehele leven lid van de Gereformeerde Kerken in Nederland. Zijn zoon Pieter Heerma is bij de Tweede Kamerverkiezingen 2012 verkozen tot CDA-Kamerlid en werd, net zoals zijn vader dat eerder geweest was, in 2019 fractievoorzitter van het CDA in de Tweede Kamer.

</doc>
<doc id="31602" url="https://nl.wikipedia.org/wiki?curid=31602" title="Paul Signac">
Paul Signac

Paul Signac (Parijs, 11 november 1863 – aldaar, 15 augustus 1935) was een Frans kunstschilder en graficus. Hij wordt naast Georges Seurat gezien als de belangrijkste vertegenwoordiger van het pointillisme en was een van de oprichters van de "Salon des Indépendants" (1884).
Schilder.
Signac begon met schilderen in 1882. Hij was autodidact en oriënteerde zich in het begin op de impressionisten Claude Monet en Armand Guillaumin. Hij wees echter de vluchtigheid van hun werkwijze van de hand en nam een voorbeeld aan de strenger uitgewerkte composities van de klassieker Eugène Delacroix.
Een beslissende ontmoeting voor de ontwikkeling van Signac vond plaats in 1884. Signac werkte met Georges Seurat op basis van de theoretische grondslagen betreffende kleurwerking die het uitgangspunt vormden voor het neo-impressionisme. In deze richting paste hij in zijn werk het pointillisme (ook 'divisionisme' genoemd) consequent toe. Net als Seurat mengde hij zijn kleuren alleen met wit. De kleuren werden niet verder op het palet of op het doek gemengd. De zuivere kleuren werden in vele punten aangebracht en pas in het oog van de toeschouwer optisch gemengd tot een genuanceerd kleurenscala. Signac is tot aan zijn dood overtuigd woordvoerder en uitvoerder van het neo-impressionisme gebleven. Hij heeft naast Seurat vele kunstenaars geïnspireerd. Vele schilders lieten echter al na enkele jaren het pointillisme los omdat de stijl zeer arbeidsintensief was en de theorie vrij streng en dogmatisch.
Het pointillisme had in Frankrijk als bekendste volgelingen: Camille Pissarro, Maximilien Luce, Henri-Edmond Cross, Henri Le Sidaner. Belgische volgelingen waren onder andere Théo Van Rysselberghe, Georges Lemmen en Henri van de Velde. Ook in Nederland is de stroming een tijd in zwang geweest met bekende namen als Jan Toorop, Ferdinand Hart Nibbrig, Johan Joseph Aarts, Jan Vijlbrief en Henk Bremmer, welke laatste van groter belang was als kunstadviseur voor onder andere Helene Kröller-Müller.
Signac schilderde voornamelijk havens en schepen en werkte zowel op locatie als in zijn atelier. Van veel schilderijen werd op locatie een studie in aquarel gemaakt, soms met extra aantekeningen qua kleuruitwerkingen voor het latere schilderij. Anders dan de secuur uitgewerkte neo-impressionistische of pointillistische schilderijen zijn de aquarellen snel maar zeker virtuoos gepenseeld. Na ongeveer 1890 werd zijn pointillé wat groter neergezet. In zijn beste werken wordt door optische menging een harmonische en uitermate sterke lichtwerking verkregen.
Verzamelaar.
Signac begion al op jonge leeftijd met het verzamelen van kunst. Op 21-jarige leeftijd kocht hij een landschap van Paul Cézanne aan. Na zijn ontmoeting met Seurat werd Signac een pleitbezorger voor het neo-impressionisme. In 1899 schrijf hij hier een verhandeling over: "D'Eugène Delacroix au néo-impressionisme". Hij was een van de oprichters van het "Salon des Indépendants" in 1884 en in 1908 werd hij voorzitter van het Salon. Hij bleef de evolutie van de schilderkunst en de verschillende stromingen opvolgen. Hij was bevriend met de criticus en kunsthandelaar Félix Fénéon en met kunstenaar Charles Angrand. In 1904 logeerde een van de grootste en bekendste kunstenaars van de 20e eeuw bij hem in zijn villa te Saint-Tropez. Deze Henri Matisse was - de grondlegger van het in beginsel door neo-impressionisme geïnspireerde fauvisme.
Doorheen deze periode bleef Signac kunst verzamelen en deze ook tentoonstellen.
Musea.
De schilderijen van Signac zijn in diverse musea te zien, onder andere in:

</doc>
<doc id="31604" url="https://nl.wikipedia.org/wiki?curid=31604" title="Francois Clouet">
Francois Clouet



</doc>
<doc id="31606" url="https://nl.wikipedia.org/wiki?curid=31606" title="Prakrits">
Prakrits



</doc>
<doc id="31608" url="https://nl.wikipedia.org/wiki?curid=31608" title="Hulshout">
Hulshout

Hulshout, in de volksmond "Hilset" genoemd, is een plaats en gemeente in de Belgische provincie Antwerpen. De gemeente telt ruim 10.000 inwoners en maakt deel uit van het kieskanton Westerlo en het gerechtelijk kanton Mechelen.
Geografie.
Kernen.
De gemeente bestaat naast Hulshout zelf nog uit de deelgemeenten Houtvenne en Westmeerbeek. Hulshout ligt ten noorden van de Grote Nete, Houtvenne en Westmeerbeek liggen ten zuiden.
Hydrografie.
Door de gemeente stroomt de Grote Nete.
Natuur en landschap.
Hulshout ligt op een hoogte van ongeveer 15 meter. In het zuiden vindt men de vallei van de Grote Nete met aan de noordzijde de "Herenbossen" en ten westen daarvan rabatbossen.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Structuur.
De gemeente Hulshout maakt deel uit van het kieskanton Herentals, gelegen in het provinciedistrict Herentals, het kiesarrondissement Mechelen-Turnhout en ten slotte de kieskring Antwerpen.
Geschiedenis.
Legislatuur 2001 - 2006.
Volksunie en Agalev bundelde de krachten bij de verkiezingen en trokken als kartel naar de kiezer onder de naam TANDEM. Lijsttrekker voor het kartel was Mark Meurrens (VU).
Legislatuur 2013 - 2018.
Burgemeester is Geert Daems (CD&amp;V). Hij leidt een coalitie bestaande uit CD&amp;V en Groen. Samen vormen ze de meerderheid met 11 op 21 zetels.
Legislatuur 2019 - 2020.
Burgemeester is Geert Daems (CD&amp;V). Hij leidt een meerderheid van enkel CD&amp;V leden van 11 op 21 zetels.
Cultuur.
Bijnaam.
De naam 'Messenvichters' is aan de inwoners van Hulshout gegeven omdat ze al bij conflicten snel het mes trokken en het ermee uitvochten in plaats van met de vuisten.
Religie en levensbeschouwing.
Katholieke Kerk.
De gemeente Hulshout ligt in de federatie Herselt-Hulshout-Westerlo die op haar beurt dan weer deel uitmaakt van het dekenaat Zuiderkempen en het Bisdom Antwerpen.
Bekende inwoners.
Bekende personen die geboren of woonachtig zijn of waren in Hulshout of een andere significante band met de gemeente hebben:

</doc>
<doc id="31609" url="https://nl.wikipedia.org/wiki?curid=31609" title="Elco Brinkman">
Elco Brinkman

Leendert Cornelis (Elco) Brinkman (Dirksland, 5 februari 1948) is een Nederlands voormalig politicus en bestuurder. Hij was minister van Welzijn, Volksgezondheid en Cultuur (1982-1989) en fractievoorzitter in de Tweede Kamer (1989-1994) namens het Christen-Democratisch Appèl (CDA). Van 2005 tot 2011 was Brinkman commissaris bij tabaksfabrikant Philip Morris. Van 2011 tot 2019 was Brinkman fractievoorzitter in de Eerste Kamer.
Jeugdjaren.
Elco Brinkman komt uit een burgemeestersfamilie: zowel zijn vader Bram Brinkman, als diens vader Leendert Cornelis Brinkman bekleedden dit ambt.
Hij volgde basisonderwijs aan de Rehobothschool in Hardinxveld-Giessendam en voortgezet onderwijs aan het Christelijk Lyceum in Dordrecht. Daarna ging hij zowel politicologie (1966), als staatsrecht (1967) studeren aan de Vrije Universiteit te Amsterdam. Hij werd lid van het Studentencorps aan de VU en het dispuut "Het wijsgerig gezelschap Tao". In 1972 respectievelijk 1974 behaalde hij in deze studies zijn doctoraalexamens.
Brinkman begon zijn loopbaan als wetenschappelijk medewerker bij de afdeling bestuurskunde van de VU (1970-1974). Vervolgens was hij beleidsmedewerker van het coördinatiebureau voor het Noordelijk deel van de Randstad (1974-1975). Hierna ging hij werken bij het ministerie van Binnenlandse Zaken, waar hij begon als "algemeen assistent departementsleiding bureau van de secretaris-generaal" (1975-1977). Via de functies van "hoofd bureau" (1977-1979) en "plaatsvervangend secretaris-generaal" (1979-1980) klom hij op tot "directeur-generaal Binnenlands Bestuur" (1980-1982).
Politieke carrière.
Zijn politieke carrière begon in 1982, toen hij namens het CDA minister werd van Welzijn, Volksgezondheid en Cultuur in Kabinet-Lubbers I en Kabinet-Lubbers II. Als minister is hij onder meer de bedenker van de term "Zorgzame Samenleving".
In 1987 ontstond er ophef, omdat Brinkman het Nederlands Openluchtmuseum te Arnhem wilde sluiten. Dit is niet doorgegaan, omdat veel bezoekers hier massaal op tegen waren. Het museum werd in 1991 verzelfstandigd. De collectie bleef eigendom van het rijk.
Na de verkiezingen van 1989 werd hij fractievoorzitter van de CDA-fractie in de Tweede Kamer. Door premier Ruud Lubbers werd hij genoemd als opvolger. Het CDA wees hem aan als lijsttrekker bij de Kamerverkiezingen van 1994. Brinkman toonde zich echter weinig loyaal aan het kabinet-Lubbers III door in een spreekbeurt te waarschuwen: "Het speelkwartier is over", waarmee hij Lubbers een kras over de ziel gaf. In de campagne van 1994 werd hij, gecoacht door fractievoorlichter Frits Wester, gepresenteerd met een lopende presentatie, de zogenaamde "shuffle". Kort voor de verkiezingen veroorzaakte hij echter grote onrust door tegen het NOS Journaal te verklaren dat de bevriezing van uitkeringen ook moest gelden voor de AOW. Ook maakte journalist Fons de Poel in een uitzending van Brandpunt bekend dat Brinkman een commissariaat bij het bedrijf Arscop had verzwegen.
Onverwacht kondigde Lubbers aan bij de verkiezingen niet op Brinkman, maar op de nummer 3 op de lijst, Ernst Hirsch Ballin, te zullen stemmen. De verkiezingen leverden het CDA een historisch verlies op (van 54 naar 34 zetels) en Brinkman trad af als fractievoorzitter ten gunste van Enneüs Heerma. Een jaar later verliet hij de landelijke politiek.
Na de politiek.
In 1995 werd Brinkman voorzitter van het Algemeen Verbond Bouwbedrijf. In 1998 werd de ziekte non-Hodgkin bij hem geconstateerd. Hij herstelde hiervan, maar in 2002 werd opnieuw kanker vastgesteld, ditmaal aan zijn speekselklieren. Ook ditmaal herstelde hij. Een week na zijn laatste chemokuur verscheen hij al voor de parlementaire enquêtecommissie Bouwnijverheid in 2002. Het Algemeen Verbond Bouwbedrijf fuseerde eind 2004 met BouwNed, VIANED, Bolegbo-vok, vocBetonbouw en WRI tot Bouwend Nederland, waarvan Brinkman voorzitter werd.
Brinkman was van 2005 tot 2011 commissaris bij tabaksfabrikant Philip Morris. Op 10 juni 2006 werd Brinkman uitgeroepen tot 'invloedrijkste bestuurder van Nederland' op grond van een netwerkanalyse door de Erasmus Universiteit Rotterdam (waarvan koningin, bewindslieden en Tweede Kamerleden waren uitgesloten). Op basis van deze analyse is een top-200 gemaakt, die is gepubliceerd door de Volkskrant.
Van 2001 tot 2009 was Brinkman voorzitter van het bestuur van het Algemeen Burgerlijk Pensioenfonds (ABP). Vanaf 2004 was Brinkman voorzitter van het Algemeen Bestuurscollege van de Koninklijke Bibliotheek in Den Haag en van de raad van toezicht ("president-commissaris") van de Stichting Philadelphia Zorg. In 2008 eisten de vakbonden zijn vertrek daar, omdat hij medeverantwoordelijk werd gehouden voor de miljoenentekorten bij deze organisatie. Uit onderzoek van het College Sanering Zorginstellingen (CSZ) bleek begin januari 2009 dat er sprake was van wanbeleid en dat het toezicht door de raad van commissarissen gefaald had. Daarop kondigde Brinkman zijn aftreden aan.
Terugkeer in de politiek.
Brinkman was op 23 mei 2011 lijsttrekker van het CDA bij de Eerste Kamerverkiezingen. Hij werd fractievoorzitter in de Senaat en behield deze functie na de Eerste Kamerverkiezingen van 2015. In augustus 2018 maakte hij bekend zich niet opnieuw kandidaat te stellen voor het lijsttrekkerschap en de politiek na het verstrijken van zijn tweede termijn, halverwege 2019, definitief te zullen verlaten. Hem was namelijk het 'incidentalisme' en 'cliëntelisme' van politiek Den Haag tegen gaan staan.
Persoonlijk leven.
Elco Brinkman is getrouwd met de kunstschilderes Janneke Brinkman-Salentijn en is een neef van de Nederlandse jachtvlieger en oorlogsfotograaf/filmer van het 322 Dutch Squadron RAF vaandrig Frans van Eijk.

</doc>
<doc id="31621" url="https://nl.wikipedia.org/wiki?curid=31621" title="Koos Rietkerk">
Koos Rietkerk

Jacobus Gijsbert (Koos) Rietkerk (Boskoop, 14 december 1927 – Den Haag, 20 februari 1986) was een Nederlands politicus.
Biografie.
Koos Rietkerk zat met enkele onderbrekingen van 1967 tot 1981 in de Tweede Kamer namens de VVD. De laatste vier jaren was hij tevens fractievoorzitter. In de periode 1971-1973 was hij staatssecretaris van Sociale Zaken bij het Ministerie van Sociale Zaken en Werkgelegenheid in de kabinetten Biesheuvel I en Biesheuvel II. Vanaf november 1982 was hij minister van Binnenlandse Zaken in het kabinet-Lubbers I.
Rietkerk stond bekend als een integer politicus zonder franje en zonder humor. Tijdens zijn periode als minister bezuinigde het kabinet op de salarissen van ambtenaren. Dit leidde tot de ambtenarenstakingen onder leiding van Jaap van de Scheur en acties met de slogan "Boos op Koos".
Persoonlijk.
Zijn jongere broer Jan Rietkerk was namens de RPF burgemeester van Genemuiden en diens zoon Theo Rietkerk was gedeputeerde in Overijssel namens het CDA.
Koos Rietkerk overleed, 58 jaar oud, tijdens een werkbespreking op zijn ministerie aan een acute hartstilstand.

</doc>
<doc id="31622" url="https://nl.wikipedia.org/wiki?curid=31622" title="Netanja">
Netanja

Netanja (Hebreeuws: נתניה) is een stad in Israël, gelegen in het westen aan de Middellandse Zee. In 2010 had de stad ongeveer 186.782 inwoners. De stad ligt ongeveer 32 kilometer ten noorden van Tel Aviv, en 63 kilometer ten zuiden van Haifa. Het is de hoofdstad van een gelijknamig subdistrict en de grootste stad in de regio Sharon.
Geschiedenis.
De stad is relatief jong; ze is in 1928 gesticht, en genoemd naar Nathan Strauss, een joods-Amerikaans filantroop. Vanwege een gunstig klimaat en een mooi strand is de stad populair voor vakanties. Vanuit de stad zijn steden als Tel Aviv en Haifa ook zeer eenvoudig te bereiken.
Het "Kikar ha'atsmaoet" ("plein van de onafhankelijkheid") bevindt zich dicht bij het strand. Hier is groen en zijn fonteinen. Er bevinden zich ook winkeltjes en horecagelegenheden. Naast dit plein ligt ook het informatiekantoor van de stad. De hoofdstraat, "Herzl", komt op dit plein uit.
De stad bevindt zich in de wespentaille van het land. De Westelijke Jordaanoever bevindt zich op slechts enkele kilometers afstand en de Palestijnse stad Toelkarem ligt dichtbij. In 2002 vonden aanslagen op het Park Hotel en het Hasjaron-winkelcentrum plaats in de stad.
Op een gedeelte van het grondgebied van de gemeente Netanja lagen de Palestijnse dorpen Bayyarat Hannun en Umm Khalid, deze werden nadat zij in 1948 door de Hagana waren ingenomen gesloopt en de inwoners verdreven. In Umm Khalid was een van de drie speciale werkkampen, die door de staat Israël waren ingericht na de Arabisch-Israëlische Oorlog van 1948. Hier werden Palestijnse oorlogsgevangenen (POW's) gedwongen te werk gesteld ten dienste van de Israëlische economie en het Israëlisch defensieleger.
Sport.
Maccabi Netanja is de professionele voetbalclub van Netanja. Maccabi Netanja werd vijf keer landskampioen van Israël en speelt haar wedstrijden in het Netanjastadion.

</doc>
<doc id="31623" url="https://nl.wikipedia.org/wiki?curid=31623" title="Oorsprong (wiskunde)">
Oorsprong (wiskunde)

In de meetkunde is de oorsprong van een euclidische ruimte een speciaal punt, meestal aangeduid met de letter O, dat als een vast referentiepunt wordt gebruikt voor de geometrie van de omliggende ruimte. In een cartesisch coördinatenstelsel is de oorsprong het punt waar de assen van het stelsel elkaar snijden. Elk punt van de ruimte kan als oorsprong worden gekozen.
Gebruikelijke coördinatenstelsels zijn tweedimensionale (besloten in een vlak) en driedimensionale (besloten in een ruimte) stelsels met respectievelijk twee of drie loodrecht op elkaar staande assen. De oorsprong deelt elk van deze assen in twee helften, een positieve- en een negatieve helft. Punten in het vlak of de ruimte kunnen dan worden gelokaliseerd in referentie tot de oorsprong door elk punt numerieke coördinaten toe te kennen langs elke as.
De coördinaten van de oorsprong zijn nul. Zo is in twee dimensies (0,0) de oorsprong en in drie dimensies (0,0,0). In formula_1 dimensies is de oorsprong een rijtje van formula_1 nullen:
Zie ook.
Nulpunt (wiskunde)

</doc>
<doc id="31625" url="https://nl.wikipedia.org/wiki?curid=31625" title="1028">
1028

Het jaar 1028 is het 28e jaar in de 11e eeuw volgens de christelijke jaartelling.

</doc>
<doc id="31626" url="https://nl.wikipedia.org/wiki?curid=31626" title="Voyager">
Voyager



</doc>
<doc id="31627" url="https://nl.wikipedia.org/wiki?curid=31627" title="Voyagerprogramma">
Voyagerprogramma

Het "Voyager"programma is een Amerikaans ruimtevaartprogramma van twee onbemande ruimtevaartschepen.
Geschiedenis.
In 1961 werkte de toen 25-jarige wiskundestudent Michael Minovitch als vakantiewerker bij het Jet Propulsion Laboratory. Hij berekende dat het zwaartekrachtveld van een planeet niet het eind van een missie betekent, maar een ruimtetuig kon versnellen. Versnellen in het zonnestelsel betekent verder van de zon af en dat betekende dat missies naar de buitenste planeten mogelijk waren door het enorme zwaartekrachtveld van Jupiter te gebruiken.
In 1965 ontdekte Gary Flandro dat Jupiter, Saturnus, Uranus en Neptunus eens in de 176 jaar zo aan de hemel stonden dat het met één missie mogelijk was alle vier de planeten te bezoeken. De eerstvolgende keer dat deze planeetstand zou voorkomen was in 1977.
Men begreep onmiddellijk dat deze kans niet gemist kon worden en ging aan de slag. De "Pioneer 10"-missie testte of het mogelijk was voorbij Jupiter te geraken, de "Pioneer 11" testte of het mogelijk was voorbij Saturnus te geraken. Vervolgens werden twee ruimtesondes die gebouwd waren voor het Marinerprogramma omgedoopt tot "Voyager 1" en "Voyager 2".
Voor het communiceren met de "Voyager"-sondes was niet voldoende infrastructuur aanwezig. Dit leidde tot de bouw van het Deep Space Network, bestaande uit schotelparken in Goldstone in Californië, Madrid en Canberra in Australië. De locaties zijn zorgvuldig gekozen opdat altijd een van de stations de "Voyager"-sondes in ontvangst kon hebben. Het was de bedoeling meerdere ruimtetuigen met het Deep Space Network te bedienen dus werden op de locaties 34-meter- en 70-meterradiotelescopen neergezet, waarbij de 34-metertelescopen voornamelijk dienen voor communicatie tot aan Jupiter en de 70-metertelescopen gebruikt worden voor communicatie met verder weg gelegen sondes. Vandaag de dag is het Deep Space Network sterk uitgebreid.
Bezuinigingen en schrappen van missies.
Naarmate de lanceerdatum dichterbij kwam werd NASA flink gekort in haar budgetten. Aldus werd de missie flink ingekort. Van de oorspronkelijke vier trajecten die men met een "Voyager"-sonde wilde verkennen, werden er twee geschrapt. Van de twee overgebleven trajecten ging er een langs de maan Titan, wat betekende dat "Voyager 1" na Titan uit het planetaire vlak zou worden geduwd en de missie ten einde zou brengen. Ook de "Voyager-2"-missie zou na Saturnus ten einde zijn; er werd echter een traject gekozen dat een reis naar Uranus en Neptunus mogelijk zou maken, mocht het tij keren.
Op 20 augustus 1977 werd "Voyager 2" gelanceerd, kort daarop gevolgd door de "Voyager 1" op 5 september 1977. De "Voyager"s hadden een voor die tijd geavanceerde fotocamera aan boord en stuurden foto's terug naar de aarde. Toen Saturnus bereikt zou worden trokken grote mensenmassa's naar het Jet Propulsion Laboratory om als eerste de foto's van Saturnus te kunnen zien. Omdat zowel publiek als wetenschappers bijzonder enthousiast en vooral ook verrast waren over de foto's die teruggestuurd werden, werd de toestemming om de "Voyager 2" verder te laten vliegen uiteindelijk een formaliteit.
Verder verloop.
Medio 2015 functioneerden beide "Voyager"s nog uitstekend. Per dag ontving NASA zestien uur aan gegevens. De slinkende brandstofvoorraad en het afnemende elektrische vermogen begonnen echter hun weerslag te krijgen. Langzaam maar zeker moest NASA steeds meer wetenschappelijke instrumenten uitschakelen, om stroom voor de hoofdsystemen te garanderen. NASA schatte in, dat ze het radiocontact met de sondes ergens tussen 2020 en 2025 gaan verliezen. Of dit uiteindelijk gebeurt door gebrek aan brandstof of elektriciteit blijft ongewis.
In augustus 2022 waren beide "Voyager"s 45 jaar operationeel. "Voyager 2" was op dat moment 19,5 miljard kilometer verwijderd van de Aarde en stuurde nog steeds gegevens terug over de heliopauze. "Voyager 1" is het verste kunstmatige object en was in augustus 2022 23,3 miljard km verwijderd van de aarde. Zowel "Voyager 1" als "Voyager 2" communiceren nog steeds met NASA's Deep Space Network, ontvangen commando's en verzenden af en toe gegevens naar de aarde.

</doc>
<doc id="31629" url="https://nl.wikipedia.org/wiki?curid=31629" title="Skûtsje">
Skûtsje

Een skûtsje (uitspraak: "skoetsje", Fries voor 'schuitje') is een houten of stalen Friese tjalk gebouwd voor het vervoer van vracht in Friesland. Afhankelijk van het seizoen vervoerden ze mest, terpaarde, aardappelen en andere bulkgoederen. De schipper en zijn gezin woonden aan boord van het skûtsje.
Deze zeilschepen werden vanaf de 18e eeuw gebouwd tot circa 1930. De lengte bedraagt 12 tot 20 m. De breedte hangt samen met de afmetingen van bruggen en sluizen in het vaargebied en is gemiddeld 3,5 m, maximaal een meter of vier. De scheepjes zijn gebouwd om te zeilen en waren oorspronkelijk dan ook niet voorzien van een motor. In de loop van de jaren twintig en dertig werden veel skûtsjes voorzien van hulpmotoren, maar pas na de Tweede Wereldoorlog werden de zeilen vervangen door motoren. De skûtsjes verdwenen als vrachtschip van het water toen de motor-binnenvaartschepen die vele honderden tonnen lading konden meenemen, hun rol overnamen. Veel skûtsjes werden vervolgens omgebouwd tot woningen op het water.
Een skûtsje is kleiner dan de skûte. Het onderscheidt zich verder van andere tjalken doordat het:
Hoewel skûtsjes niet waren gebouwd voor reizen over de Zuiderzee werden ze desondanks toch gebruikt om terpaarde en mest te vervoeren van Friesland naar het gebied rond Warmond. Veelal echter werd de mest in plaatsen als Workum overgeladen in grotere schepen, beter Zuiderzeewaardig. Sinds 1974 wordt op dit traject tijdens de herfstvakantie de Strontrace gevaren.
In het Zuiderzeemuseum ligt een beurtschip. Dit skûtsje is in 1904 bij Wildschut te Gaastmeer gebouwd. Waarschijnlijk is het het eerste ijzeren schip dat deze werf heeft gebouwd. Het schip is in eerste instantie gebruikt voor de beurtdienst tussen It Heidenskip (nabij Workum) en Leeuwarden. Bekend is dat de beurtschippers vroeger op ongeveer hetzelfde tijdstip vertrokken uit een stad en terugzeilden naar hun dorpen, en dan elkaar voorbij probeerden te varen. Uit deze onofficiële wedstrijden is het huidige skûtsje-silen gegroeid, dat vroeger ook werd aangeduid als wedstrijden voor vracht- en beurtschepen.
De bekendste scheepswerf was Scheepswerf De Pijp in Drachten.
Nieuw leven voor skûtsjes.
Door de schaalvergroting in de binnenvaart en door de opkomst van het wegverkeer zijn deze schepen in de binnenvaart onrendabel geworden. Sommige schippers probeerden nog een tijd het hoofd boven water te houden door, in plaats van gebruik te maken van het zeil, het schip voort te bewegen met een klein opduwertje, maar meer dan uitstel heeft dit nooit kunnen betekenen.
Vanaf de jaren vijftig zijn veel skûtsjes, die inmiddels vaak als woonschip aan de kant lagen, weer in de vaart gebracht. Enerzijds door particulieren, die er met behulp van een kajuit een jacht van maakten, anderzijds door personen of organisaties die ze in meer of minder originele staat restaureerden. Zo vinden elk jaar wedstrijden met skûtsjes plaats, het bekende skûtsjesilen. De wedstrijden met schepen die gezeild worden door bemanningen afkomstig uit de binnenvaart worden georganiseerd door de Sintrale Kommisje Skûtsjesilen, de overige wedstrijden met skûtsjes door de vereniging met de naam Iepen Fryske Kampioenskippen Skûtsjesilen.
Er doen zo'n zestig schepen mee. Omdat sommige schepen vele aanpassingen ondergingen ten gunste van de absolute snelheid, wordt gezocht naar een formule (rating) om ze toch tegen elkaar te laten uitkomen. Hierbij moet rekening worden gehouden met het gewicht (kan variëren tussen de 11 en 21,5 ton), de rompvorm, de waterweerstand en de hoeveelheid tuigage.
&lt;br&gt;Een oorspronkelijk en beeldbepalend kenmerk, het goede compromis tussen laadvermogen en zeileigenschappen, is in het moderne wedstrijdskûtsje verloren gegaan. De huidige schepen zijn in verhouding zwaar overtuigd.
Het Skûtsjemuseum in Eernewoude begon in 2004 met de bouw van een traditioneel houten skûtsje, de "Æbelina". Het schip is op 22 augustus 2009 te water gelaten.

</doc>
<doc id="31630" url="https://nl.wikipedia.org/wiki?curid=31630" title="Skutsjes">
Skutsjes



</doc>
<doc id="31631" url="https://nl.wikipedia.org/wiki?curid=31631" title="Skutsje">
Skutsje



</doc>
<doc id="31632" url="https://nl.wikipedia.org/wiki?curid=31632" title="Oost-Pruisen">
Oost-Pruisen

Oost-Pruisen was een provincie in het uiterste noordoosten van Pruisen, meer in het bijzonder van het Koninkrijk Pruisen, dat bestond vanaf 1701. 
Achtergrond.
Oorspronkelijk was Oost-Pruisen het stamland van de Baltische Pruzzen (Oude Pruisen, waarvan de naam later overging op de Duitstalige bevolking en weer later op de bevolking van de staat Pruisen). Later maakte het deel uit van de staat van de ridders van de geestelijke Duitse Orde. Sinds 1525 was het een seculier "hertogdom Pruisen" onder het huis Brandenburg, later aangeduid als huis Hohenzollern. In 1618 werd het gebied verenigd met de veel westelijker, rondom Berlijn gelegen, mark Brandenburg. Toen dit hertogdom in 1701 tot koninkrijk verheven werd, nam het de naam "koninkrijk Pruisen" aan. Formeel bleef de provincie Oost-Pruisen buiten het verband van het Duitse Rijk, dat overigens zelf weinig meer dan een formaliteit was geworden. Toen in 1772 bij de Tweede Poolse Deling West-Pruisen door het koninkrijk Pruisen werd geannexeerd, zo men wil werd herenigd met het oostelijk deel, zouden twee provincies gevormd worden. 
Van 1871 tot 1945 maakte Pruisen deel uit van het nieuwe Duitse Keizerrijk. In 1919 werd het grootste deel van West-Pruisen bij het Verdrag van Versailles weer bij het heropgerichte Polen gevoegd. Enkele dominant Duitssprekende West-Pruisische grensstreken werden echter opgenomen in Oost-Pruisen, zoals de gebieden rondom de steden Elbing, Marienburg en Marienwerder en Danzig dat als 'vrije stad' een soevereiniteit werd onder gezag van de Volkenbond. Na de Duitse inval in Polen in 1939, werden alle gebieden opnieuw opgenomen als 'gouwen' in het Derde Rijk (nazi-Duitsland). 
In 1945 werd Oost-Pruisen verdeeld tussen Polen en de Sovjet-Unie: het midden en zuiden van het voormalige Oost-Pruisen bij Polen als woiwodschap Ermland-Mazoerië; het noorden, behoudens Memelland, bij de Sovjet-Unie. Dat wil zeggen, grotendeels bij SSR Rusland als oblast Kaliningrad, en voor een klein deel bij de toenmalige Litouwse Socialistische Sovjetrepubliek, namelijk het Memelland, dat bestaat uit een strook langs de noordoever van de Memel en de noordelijke kuststrook. In 1923 was dit gebied geannexeerd door Litouwen, maar in 1939 werd het aan Duitsland teruggegeven. Sinds 1990 behoort het opnieuw tot de soevereine staat Litouwen.
Van 1944 tot 1950 werd het gebied door de bevolking verlaten. In het laatste jaar van de Tweede Wereldoorlog sloegen zij op de vlucht of werden ze geëvacueerd (zie ook verdrijving van Duitsers na de Tweede Wereldoorlog). Na de intocht van de Sovjetlegers kwamen honderdduizenden achterblijvers om het leven door onder andere wraakacties, ten gevolge van dwangarbeid in werkkampen en het daar heersende gebrek aan voedsel en medische zorg.
In het door de Sovjet-Unie ingelijfde gebied van Königsberg (sinds 1948: Kaliningrad) vestigden de Sovjet-autoriteiten bevolkingsgroepen uit de gehele Sovjet-Unie, hoewel vooral etnische Russen.
Alleen in het uiterste zuiden (Mazoerië) stonden de Poolse autoriteiten toe dat Pools-, althans tweetalige, Duitsers mochten blijven wonen.
Geschiedenis.
Middeleeuwen.
De oorspronkelijke bewoners van de latere landstreek Oost-Pruisen waren Baltische stammen: de Pruzzen (Pruisen), die met andere regionale stammen, zoals de noordelijker wonende Litouwers en de Letten, etnisch samenhingen. Vanuit de Pruzzische nederzetting Truso (nabij het huidige Poolse Elbląg) voerden zij handel met Scandinavië. Dit Pruisen, later verdeeld in West- en Oost-Pruisen, kwam sinds circa 1220 in handen van de Duitse Orde, een orde van ridders uit het Duitse Rijk die in Jeruzalem, in het Heilige Land, een geestelijke gelofte hadden afgelegd en na hun terugtrekking uit het Heilige Land, met steun van Rome, hun bekeringskruistochten mochten voortzetten in oostelijk Europa. Dat gold in de eerste plaats de heidense Pruzzen. In een aantal veldtochten werden deze Pruzzen met geweld onderworpen door de ridders, die daarna het land bestuurlijk inrichtten op een voor de tijd zeer moderne wijze. Zij stichtten een dicht netwerk van tientallen burchten, legden daarbij versterkte stadjes aan en bevolkten deze met immigranten uit het noordwesten van het Duitse Rijk waaronder ook de toenmalige Nederlanden begrepen moeten worden. Op het platteland werden honderden dorpen ingericht en eveneens bevolkt met migranten uit het westen van Duitsland en uit de Nederlanden, en toen deze stroom opdroogde werden boeren uit Silezië aangetrokken. Dit proces maakte deel uit van de zogenaamde Oostkolonisatie.
Nadat de Duitse Orde tussen 1230 en 1280 het gebied, na het onderdrukken van enkele opstanden, voorgoed onder in haar controle gebracht had, werd de bevolking gekerstend. Op en rond de locatie van een van de Pruisische burchten ontstond de latere Oost-Pruisische hoofdstad Königsberg (Koningsbergen). In deze en tientallen andere maar kleinere steden vestigde zich overwegend (Neder-) Duitse koop- en ambachtslieden, terwijl op het platteland naast (Neder-)Duitse boerenmigranten zich nog lange tijd de Pruzzische bevolking handhaafde.
Getalsmatige bevolkingsontwikkeling tussen 1400 en 1700.
Om de geschiedenis van Oost-Pruisen te begrijpen moet de bevolkingsontwikkeling als uitgangspunt dienen. Deze had een dramatisch karakter. Bij het begin van de inrichting van de staat van de Duitse Orde, in 1230, woonden 140.000 Pruzzen en 50.000 Mazoeren (Polen) in het gebied van de Orde dat door een tienduizendtal Duitse geestelijke 'ridders' werd beheerst. In 1400, op het hoogtepunt van de macht van de Orde, hielden Pruzzen en Polen, en inmiddels door kolonisatie sterk toegenomen Duitsers elkaar nog getalsmatig in evenwicht: beide telden 140.000, hoewel de laatsten economisch en politiek domineerden, niet alleen door de suprematie van de Orde maar ook vooral door hun positie als stedelijke burgerij. Het Duitstalige element bepaalde ook de westelijke plattelandsstreken, ondanks dat Pruzzen daar samenhangende groepen dorpen bewoonden en zelfs nog lang een grote meerderheid vormden in (Samland, het dichtbevolkte gebied ten noorden van Königsberg. In de 16de eeuw, na de vestiging van de lutherse reformatie, smolten beide volken steeds meer samen en dat werd bevorderd door de verslechtering van de rechtspositie van de 'Duitse' boeren die zich nauwelijks meer onderscheidde van die van de Pruisische boeren. Aan het einde van de 17de eeuw zouden de laatste sprekers van het Pruzzisch verdwenen en een nieuwe spreektaal in algemeen gebruik gekomen zijn: Nederpruisisch dialect naast het Hoogduits dat gebruikt werd in de steden en het bestuur. 
Inmiddels stagneerde de bloei van Oost-Pruisen al sinds het begin van de 15de eeuw, toen het koninkrijk Polen de Orde overvleugelde en in 1466 een vrede tot stand kwam waarbij de Orde het Kulmerland en her Ermland en de belangrijkste steden moest afstaan. Opmerkelijk was de verwoestende inval van Tataren in 1656, die 34.000 mensen uit de oostelijke districten meenamen en een epidemie veroorzaakten die veel meer slachtoffers maakte. In de 16de en 17de eeuw stagneerde de bevolkingsgroei en epidemieën deden het aantal bewoners zakken tot onder het niveau van 1400. De bevolkingsteruggang leidde ertoe dat grote aantallen Litouwers en Polen (Mazoeren werden aangetrokken. Een nieuwe pestepidemie in 1709-1711 deed het bevolkingsgetal dalen tot de helft, waarop de Pruisische koning besloot Protestantse vluchtelingen uit Frankrijk en Oostenrijk en ook opnieuw kolonisten uit Polen en Litouwen aan te trekken. De eersten werden in de oostelijke landstadjes gevestigd, de laatsten in de leegstaande boerderijen die in grotere bedrijven werden samengevoegd en in handen van grootgrondbezitters (Junker) kwamen.
Politieke verhoudingen.
De seculiere adel kwam voort uit de Ordensridderschap die stamde uit lagere adel afkomstig uit het noordwesten van het Duitse Rijk, met name Westfalen, maar voor een ander deel ook uit de Pruzzische stamhoofden die het Ordensgezag hadden aanvaard. Zij vormden tezamen een basis van het latere Pruisische Junkertum.
De Duitse Orde moest bij de Vrede van Thorn (1466) de Poolse koning als leenheer erkennen. In 1525 werd het gebied geseculariseerd als erfelijk hertogdom (Hertogdom Pruisen) onder de laatste grootmeester van de Orde Albrecht van Brandenburg-Ansbach, die met zijn ridderschap was overgegaan naar het lutheranisme.
Secularisatie van de Duitse Orde in een hertogdom.
In 1525 werd het gebied van de Duitse Orde een erfelijk hertogdom (Hertogdom Pruisen) onder de laatste grootmeester van de Orde Albrecht van Brandenburg-Ansbach, die met zijn ridderschap was overgegaan naar het Lutheranisme. Om het lutherse geloof ook onder de plattelandsbevolking post te laten vatten, liet Albrecht een catechismus in het Pruzzisch maken, het eerste en laatste document in een taal die weldra zou uitsterven. Ook voor de Litouws- en de Poolssprekende onderdanen in het multi-etnische hertogdom verschenen catechismusboeken, uitgegeven door de theologische faculteit van de universiteit van Koningsbergen waar 7 van de 24 stipendium-studenten werden voorbereid op een pastoraat onder deze drie niet Duitssprekende bevolkingsgroepen. De hertogen waren zich bewust van hun zwakke positie en het belang van goede betrekkingen met de omringende vorsten, vooral met de Poolse koning die ze als leenheer moesten erkennen. Het in het midden van Oost-Pruisen gelegen bisdom Ermland of in het Pools Warmia, met steden als Frauenburg (Frombork) en Allenstein (Olsztyn), vormde een grote enclave van ongeveer een zevende deel van het oppervlak van wat later de provincie Oost-Pruisen zou heten. Door de vruchtbaarheid van zijn bodem was het dichtbevolkt. Het bleef als rooms-katholiek bisdom onder rechtstreekse bescherming van de Poolse koning.
Hertogdom en Koninkrijk Pruisen.
Na de dood van Albrecht Friedrich (1608) viel het hertogdom toe aan Johann Sigismund, keurvorst van Brandenburg. Deze hertog had voorkeur voor de Calvinistische richting binnen het Protestantisme en riep daarmee grote weerstand van de steden op. Na hem volgden Georg Wilhelm (1619-1640), Friedrich Wilhelm (1640-1688) en Friedrich III die in 1701 zichzelf het koningschap toekende en Pruisen en Brandenburg onder zijn soevereiniteit verenigde. De Poolse koning had inmiddels als leenheer zijn positie grotendeels verloren en als formaliteit werd ze nu afgedaan. In januari 1701 werd in de Koningsberger domkerk Frederik I tot eerste koning in Pruisen gekroond, wat Koningsbergen enkele decennia lang de status van hoofdstad van het nieuwe Koninkrijk Pruisen verleende. Pas een eeuw later, toen de keizerlijke soevereiniteit van het Duitse Rijk (Heilige Roomse Rijk) over het Brandenburgse hertogdom werd afgeschaft, kon de koning "in" Pruisen een koning "van" Pruisen worden.
Inmiddels had de Dertigjarige Oorlog met de lasten die, op weg naar Polen doortrekkende Zweedse legers met zich meebrachten, een negatieve weerslag gekregen op de economische ontwikkeling van Oost-Pruisen. De lutherse hertog had zich verbonden zich met de Zweedse koning en kreeg daarom gewapende invallen van de katholieke Poolse koning te duchten. Bij de vrede van 1648 gold het land als verarmd. 
De toenmalige bevolkingssamenstelling geeft haar multi-etnische karakter aan: bijna 60% van de bevolking was (Neder-)Duitstalig, waarbij demografen berekenen dat een ruime helft daarvan van Pruzzische afkomst moet zijn geweest. De overige en kleinere helft van de bevolking bestond dan voor twee gelijke delen uit 'Litauers' en 'Mazoeren'. Zij woonden respectievelijk in de oostelijke en zuidelijke, minder ontwikkelde, gebieden. Deze ondergingen in 1656 een verwoestende inval van Tataren uit Rusland waarin tientallen stadjes en dorpen geplunderd en enkele tienduizenden mensen vermoord dan wel naar het oosten weggesleept werden. Onder de achterblijvers braken epidemieën uit die de bevolking nog verder uitdunden. Zij verminderde met in totaal 50.000 mensen. De hertog besloot tot ‘repeuplierung’ dat wil zeggen landverbetering en kolonisatie met burgers en boeren van elders. In de steden werden Schotten en ‘Hollanders’ gevestigd, en daaromheen ook mennonieten, vooral in de delta van de stad Danzig. Ook landloze boeren en landarbeiders uit Zwitserland en de zuidwestelijke staten van het toenmalige Duitse Rijk werden aangetrokken. De lijfeigenschap in het koninkrijk Polen-Litouwen bracht boeren vandaar ertoe om over de grenzen naar Oost-Pruisen uit te wijken. Na 1685 kwamen duizenden uit Frankrijk verdreven hugenoten naar Oost-Pruisen, die vooral in de steden vestigden. Van dichterbij, over de grenzen, kwamen Litouwers en Polen. De eersten vestigden zich in de deels ontvolkte oostelijke districten (ook wel 'Litauen' genoemd). De laatsten in de zuidelijke districten die al lang Mazoerië werden genoemd naar de Poolse grensstreek Mazovië van waaruit zich al in de 15de eeuw 'Mazoeren' hadden gevestigd. Deze 'Litauers' en 'Mazoeren' conformeerden zich aan de lutherse reformatie en dat verwijderde hen definitief van hun volk van afkomst in het contra-reformatorische koninkrijk Polen-Litouwen. 
Oorlogen, misoogsten, hongersnood en ten gevolge daarvan uitgebroken pestepidemieën, met name in de jaren 1706-1711, deden de 'Repeupliering' grotendeels weer teniet. De bevolking nam daardoor af tot 360.000. Mazoerië werd getroffen met een verlies van 40.000 bewoners, een derde van de Mazoeren. Maar vooral in de oostelijke districten – 'Litauen' genaamd – verdwenen 100.000 bewoners en dat betekende een grootschalige ontvolking. Drie vierde deel van de Litause bevolking verdween. In totaal werden meer dan 26.000 boerderijen verlaten. De grondlasten voor de overgebleven boeren stegen en velen moesten hun zelfstandigheid opgeven en zich verkopen in lijfeigenschap. Voor de herbevolking werden opnieuw elders in Europa verdrukte minderheden geworven – calvinisten uit Frankrijk (hugenoten) en Nassau-Giessen, mennonieten uit de Palts en Zwitserland, en lutheranen uit Salzkammergut – geworven en daarnaast ook weer landloze boeren uit Litouwen en Polen. Twintig dorpen in de getroffen gebieden kregen de status van stad en daarmee ruimere economische armslag. De tienduizenden nieuwe inwoners vermeerderden zich zo snel dat rond het midden van de eeuw het oude bevolkingsaantal weer was bereikt. In totaal zou de, in 1701, tot koning Frederik I van Pruisen gekroonde hertog tussen 1711 en 1730 met zijn ambitieuze herbevolkingsplannen 70.000 kolonisten kunnen vestigen. Een bijzondere groep vormden 15.000 Salzburgers. Zij kamen uit lutherse dorpsgemeenschappen in Salzkammergut die door de bisschop van Salzburg uitgewezen werden als zij zich niet wilden confirmeren aan de door hem verplicht gestelde contrareformatie. Eindelijk kon Oost-Pruisen zich dan toch gaan ontwikkelen en dat in een snel tempo: na de pestepidemie was de bevolking in een paar generaties in 1740 al weer van 500.000 tot het oude niveau van 600.000 vermeerderd. Het land was in die tijd nog steeds maar minder etnisch gevarieerd. (Neder-)Duitstaligen vormden nu twee derde, en 70.000 'Mazoeren' en 40.000 'Litauers' nog een derde van de bevolking. De 'Mazoeren' zouden als eigen bevolkingsgroep standhouden; de 'Litauers' gingen op in de Duitse kolonistenbevolking omdat hun gemeenschapsstructuur de slagen niet te boven kon komen (alleen in het Memelland bleef de bevolking voor een groot deel tot in de 20ste eeuw Litouws spreken). De Zevenjarige Oorlog (1756-1763) ging gepaard met zware heffingen en confiscaties, maar eind 18e eeuw was Oost-Pruisen toch hersteld van de door epidemieën en oorlogen toegebrachte slagen. In de 18de eeuw groeide de bevolking aan tot 600.000. De hoofdstad Königsberg bloeide als tevoren, doordat haar economie gevestigd was op de handel met Rusland en Polen. De wereldberoemde filosoof Immanuel Kant, hier ook geboren, werkte aan de universiteit, die een grote reputatie had en uit geheel oostelijk Midden-Europa, maar vooral uit het Balticum studenten aantrok.
De napoleontische tijd.
In 1806 werd het Koninkrijk Pruisen door Napoleon verslagen. In het verlengde hiervan trok zijn leger in 1807 Oost-Pruisen binnen en leverde twee veldslagen bij Preußisch Eylau en Friedland. In deze veldslagen werd het land gebrandschat en vielen aan beide zijden tezamen zo'n honderdduizend soldaten. Kort daarop sloot Napoleon in de stad Tilsit vrede met de koning van Pruisen en de tsaar van Rusland, de zogenaamde Vrede van Tilsit. Bij die gelegenheid probeerde koningin Louise van Pruisen de Franse keizer in een gesprek tot mildere vredesvoorwaarden te bewegen, echter bleef dit zonder resultaat. Wel heeft dit optreden belangrijk bijgedragen tot Louises grote populariteit. Oost-Pruisen was in deze laatste fase van Napoleons heerschappij, met het oog op de invasie van Rusland, de verzamelplaats van honderdduizenden soldaten van de Grande Armée. Zij beroofden het land van zijn in de tweede helft van de 18de eeuw teruggewonnen welvaart. De plaatselijke stadsbesturen moesten de Franse garnizoenen onderhouden en zoals een eeuw daarvoor braken weer hongersnoden en epidemieën uit waaraan opnieuw een aanzienlijk deel van de bevolking ten offer viel. Opnieuw was minstens een halve eeuw nodig om het bevolkings- en welvaartspeil van vóór de eeuwwisseling te herstellen. Tussen 1750 en 1850 en opnieuw tussen 1850 en 1945 verdubbelde de bevolking, ondanks een aanzienlijke emigratie naar het westen van Duitsland en Amerika. In de bevolkingsontwikkeling speelden Pruisische bestuurlijke hervormingen een grote rol. Zij begonnen in Oost-Pruisen en werden daarna in het overige Koninkrijk Pruisen doorgevoerd met als begin de opheffing van de horigheid van de boeren. Eerst had dit een verdubbeling van het geboortecijfer ten gevolge maar de groei daalde weer door een vertrekoverschot. De 'boerenbevrijding' gaf de plattelandsbevolking weliswaar eigendom en vestigingvrijheid, maar deze gebruikten velen om hun schamele bezit te verkopen en elders een bestaan op te gaan bouwen. Alleen de liberale hoofdstad Koningsbergen profiteerde van de hervormingen en groeide in de eerste helft van de 19de eeuw uit tot de tweede stad van Pruisen, na Berlijn. Haar economische basis lag minder in de landbouweconomie van haar omgeving dan in de transithandel vanuit Rusland en Polen.
De provincie Oost-Pruisen, 1772-1918.
De naam "Oost-Pruisen" was ingevoerd nadat Frederik de Grote, de kleinzoon van Frederik I, bij de Eerste Poolse Deling (1772) Ermland, en de West-Pruisische gebieden Pommerellen en Kulmerland had verworven. Deze nieuwe aanwinsten kregen in 1773 officieel de naam West-Pruisen, als een naam die zij al in de middeleeuwen hadden bezeten toen dit gebied nog onder de Duitse Orde behoorde. Oost- en West-Pruisen waren van 1824 tot 1829 in personele unie en van 1829 tot 1878 in reële unie als een provincie Pruisen verenigd. Sinds 1871 maakten de provincies deel uit van het in dat jaar opgerichte Duitse Keizerrijk. Binnen Oost-Pruisen bleef de bevolking van het Ermland door zijn traditionele katholicisme een afzonderlijke culturele eenheid. Ook de deels gepoloniseerde en katholieke adel van dit gebied voegde zich niet naadloos in het Pruisische 'Junkertum'.
De regionale landadel (de preussische Junker) waarvan een aantal zeer grote domeinen bezat, was, samen met de adel in de overige provincies ten oosten van de Elbe, de basis van een belangrijke politiek-conservatieve factie in het Duitse Rijk, waarop kanselier Otto von Bismarck zijn macht kon vestigen. Hoewel in de hoofdstad Koningsbergen een liberaal klimaat heerste, behield het platteland een uitgesproken feodaal karakter. Na 1855 kwam er een bredere basis voor regionale economische groei door de ontwikkeling van een spoorwegnet dat de verwerking en het vervoer van landbouwproducten en het toerisme aan de Oostzeekusten bevorderde.
De Eerste Wereldoorlog, 1914-1918.
De Eerste Wereldoorlog bracht opnieuw oorlog in het land. Russische legers vielen in augustus 1914 binnen en veroverden het gehele oosten en zuiden. De nederlaag in de Slag bij Tannenberg drong ze na een maand terug, maar ze probeerden het – tevergeefs – nog twee maal. In die periode sneuvelden er 100.000 Russische soldaten en vielen er 10.000 Pruisische burgerslachtoffers. Een half miljoen mensen moesten vluchten, 40.000 gebouwen werden geheel of ten dele verwoest. 40 stadjes en 1.900 dorpen werden platgebrand en alle vee verdween naar Rusland. Snel na 1915 werden de verwoeste steden heropgebouwd met de hulp van grote steden in overig Duitsland. Voor zover niet opnieuw verwoest in 1945 zijn deze vernieuwingen voorbeelden van het Duitse modernisme van de jaren twintig. Ondertussen had de bevolking in de oorlogsjaren wel te lijden aan gebrek aan voedsel en na de Duitse nederlaag in 1918 werden in de hoofdstad Koningsbergen communistische arbeidersraden geïnstalleerd waartegen de 'Gutsbesitzer' op het platteland zich bewapenden.
Verdrag van Versailles, 1919.
Na de Duitse nederlaag in de Eerste Wereldoorlog moest het land conform het Verdrag van Versailles (1919) verschillende gebieden afstaan. Van Oost-Pruisen kwam de stad Soldau aan het heropgerichte Polen dat geheel Oost-Pruisen had willen annexeren. Om daaraan tegemoet te komen, besloten Engeland en Frankrijk de bevolking te laten beslissen, althans de 700.000 inwoners van het zuidelijk deel van de provincie, die voor 40% Pools (Mazoerisch) als moedertaal spraken. Slechts een handvol procenten koos voor aansluiting bij Polen want de lutherse Mazoeriërs in dit gebied waren politiek uitgesproken Duitsgezind. Onder protest en tot teleurstelling van het heropgerichte Polen bleef het gebied dan ook bij Duitsland. Nog steeds wordt in de Poolse historische beschouwingen deze volksstemming voorgesteld als een gevolg van manipulatie, bedrog en bedreiging. De uitslag en de politieke sfeer na 1919 kunnen dat overigens geenszins bevestigen. 
Het in kleine meerderheid Litouwssprekende Memelland in het noordoosten van de provincie werd door de nieuw opgerichte staat Litouwen opgeëist, maar in afwachting van een mogelijke volksraadpleging onder geallieerd toezicht geplaatst. De bedoeling was om hier evenals in de vrije stad Danzig een vrijstaat te vestigen. Litouwen bezette het gebied met 140 duizend inwoners in 1923 en de geallieerden legden zich daarbij neer onder voorwaarde van een zekere autonomie, die werd geregeld in het Memel-statuut.
Aangezien Duitsland de provincie West-Pruisen, nu aangeduid als 'Poolse Corridor', grotendeels aan Polen had moeten afstaan, was Oost-Pruisen sindsdien een exclave die door deze Poolse Corridor, en de vrije stad Danzig geografisch van de rest van Duitsland was afgescheiden. Op Koningsbergen na had zich weinig moderne economische ontwikkeling voorgedaan in het voornamelijk agrarische Oost-Pruisen. Het isolement zorgde dat het economisch bergafwaarts ging nu het gebied afgesneden was en door Polen nog eens nadrukkelijk geïsoleerd werd met het opwerpen van hindernissen voor het verkeer met overig Duitsland. De Poolse strategie was om Oost-Pruisen ertoe te brengen zijn plaats in Polen te kiezen. Duitsland zou dat tegengaan want de geïsoleerde en bedreigde provincie had voor de Duitse historisch-nationale beleving een iconische betekenis gekregen (zie Duitse Orde). De provincie kreeg omvangrijke rijkssubsidies voor landbouwhervormingen, en de wederopbouw van de verwoeste steden in het zuidelijk deel in moderne vormen. De onvrede onder de Oost-Pruisische bevolking groeide niettemin weer door de economische crisis die in 1929 uitbrak en dat deed de aanhang van de nationalistische partijen toenemen. Een bijkomend gevolg van de integratie in het moderne Duitsland was dat het gebruik van Pools (Mazoerisch) en Litouws – in de 19de eeuw nog door een derde van de bevolking als moedertaal gesproken – na de Eerste Wereldoorlog verminderde tot minder dan een tiende onder de jongste generatie. Bij lokale verkiezingen eind 1932 behaalde de NSDAP al even meer dan 50% in Oost-Pruisen. Zodoende werd Oost-Pruisen een van de eerste bolwerken voor de nieuwe orde van de nationaalsocialisten, die in de volgende jaren een grootschalig grondontginnings- en werkgelegenheidsprogramma opzetten met als gevolg dat de landbouw- en veeteeltproductie alleen al in het economisch marginale zuiden en oosten van de provincie met de helft steeg. De nationale aanpassing in deze gebieden werd geïntensiveerd tijdens de naziperiode door het verbod in het openbaar en in de kerk op het gebruik van andere talen dan het Duits. De topografie onderging in 1938 een cosmetische germanisering door de vervanging van 1.500 dorps- en stadsnamen met een Poolse of Litouwse naamsachtergrond door 'correcte' Duitse nieuwe namen.
In het door Polen geannexeerde West-Pruisen (zie ook Poolse Corridor) werd daartegenover de Duitse bevolking in de periode 1919-1939 gediscrimineerd en verdwenen zij grotendeels en met hen de Duitstalige topografische namen. Ook in het Memelland was sprake van achterstelling en rechtsongelijkheid van Duitstalige bewoners, al ging de Litouwse nationale overheid hierbij veel minder ver dan de Poolse. In 1939 dwong Duitsland Litouwen om het Memelland weer af te staan. Niet veel later zou ook West-Pruisen na de Duitse inval in Polen ge(re)annexeerd worden.
In 1940 omvatte Oost-Pruisen 39.840 km² en 2.649.017 inwoners, vrijwel allen Duitse staatsburgers, waaronder nog enkele honderdduizenden die, althans volgens taalkundige criteria, tot etnisch Litouwse en Mazoerische (Poolse) minderheden gerekend konden worden. Inmiddels spraken zij allen in het openbaar Duits onder dreiging van strafmaatregelen.
Tweede Wereldoorlog, 1939-1945.
In de Tweede Wereldoorlog diende Oost-Pruisen als uitvalsbasis voor de invasie van de Sovjet-Unie. Later in de oorlog bleef de provincie belangrijk als voorpost en, toen de Duitse legers teruggedreven werden, als verdedigingsbastion. Door de moeilijke bereikbaarheid voor de geallieerde luchtmacht werd de provincie ook een toevluchtsoord voor enkele tienduizenden Duitsers die hun huizen hadden verloren in de massale bombardementen op de westelijker steden, en voor de naziautoriteiten die in Berlijn steeds meer bedreigd werden. In de zogenaamde Wolfsschanze bij Rastenburg vestigde Hitler het hoofdkwartier voor het Oostfront. Daar werd de (mislukte) aanslag op hem gepleegd door officieren onder leiding van Claus Schenk von Stauffenberg. In de laatste fase van de oorlog en de naderende val van het Derde Rijk, riep Hitler Koningsbergen uit tot vesting. Dat zou de ondergang van deze stad als Duitse stad worden.
Nadat de legers van de Sovjet-Unie in het najaar van 1944 al een klein gedeelte van Oost-Pruisen hadden bezet, liepen zij in januari 1945 de rest van deze oostelijkste provincie van Duitsland onder de voet, ondanks heftige Duitse militaire weerstand. Inmiddels werd het de bevolking door de nationaalsocialistische autoriteiten verboden om te vluchten. Nadat de nazileiding zelf de wijk had genomen, werden door de dorpsgemeenschappen zelf karavanen van paarden en wagens ('Trecks') georganiseerd die tijdens een extreme winterkoudegolf naar het westen trokken, onderweg beschoten en gebombardeerd door het Sovjetleger. Honderdduizenden kwamen daarbij om het leven.
De plunderingen, massamoorden en massaverkrachtingen door Sovjet-soldaten in Oost-Pruisen en later in andere delen van Duitsland worden vaak als reactie op de wrede bezettingspolitiek van de nationaalsocialisten in de Sovjet-Unie gezien, een handelwijze die ook in andere door Sovjet-troepen bezette gebieden en vooral ten aanzien Volksduitsers plaatsvond, zoals in delen van Roemenië en Joegoslavië. In Oost-Pruisen werd daarvoor vooral het uitgemoorde dorp Nemmersdorf als symbool bekend, omdat het al in de herfst 1944 tijdelijk veroverd en daarna weer door Duitse troepen heroverd werd. Wat in dit dorp werd aangetroffen is gedocumenteerd en diende de propaganda van Joseph Goebbels om de Duitsers in bioscoopjournaals te waarschuwen dat overgave aan de Sovjets onvermijdelijk een gruwelijke dood betekenende, zodat er geen andere weg was dan verzet tot het uiterste.
Annexatie en verdeling door Polen en de Sovjet-Unie na 1945.
Na de oorlog verloor Duitsland de soevereiniteit over Oost-Pruisen en werd het gebied in tweeën verdeeld. Het noordelijk deel ging naar de Sovjet-Unie en werd opgenomen in de RSFSR als Oblast Kaliningrad (Königsberg werd hernoemd tot Kaliningrad). Het zuidelijk deel werd opgenomen in Polen ter compensatie van de annexatie van een groot deel van Oost-Polen dat door de Sovjet-Unie in 1939, in Molotov-Ribbentroppact, werd geannexeerd, om twee jaar later door Duitse legers te worden bezet, en eind 1944 opnieuw door Sovjetlegers te worden ingenomen zonder dat de Sovjet-Unie van plan was het aan Polen terug te geven. Compensatie van land diende Polen te verhalen op Duitsland en bij die compensatie behoorde Oost-Pruisen. Het Pools in 1945 geworden zuidelijk deel van Oost-Pruisen vormt nu de woiwodschap Ermland-Mazoerië.
De oorspronkelijk aanwezige bevolking – 2,4 miljoen mensen – was in de laatste dagen van de oorlog al voor een groot deel naar westelijkere streken van Duitsland gevlucht voor het oprukkende Rode Leger. Minstens 300.000 mensen kwamen om het leven tijdens de vlucht en door oorlogsgeweld, en na de Sovjet-bezetting door moord, honger en ziekten en ook in dwangarbeiderskampen waarheen tienduizenden gedeporteerd werden. De overlevenden werden van 1945 tot 1950 bijna allemaal naar Duitsland uitgewezen. Aanvankelijk mochten nog 200.000 bewoners van Mazoerië blijven, althans voor zover zij het Poolse dialect van deze landstreek machtig waren. Deze autochtone bevolking werd verboden Duits te gebruiken, en dat ook, wat zij inmiddels gewoon waren te doen, in hun lutherse kerkdiensten. Zij moesten hun kerkgebouwen gaan delen met de rooms-katholieke Poolse en met Oekraïense immigranten die hen vaak de toegang en het gebruik bemoeilijkten en zelfs ontzegden. Uiteindelijk vertrok in de latere jaren vijftig de helft van de achtergebleven Mazoeriërs – en na 1970 nog eens ruim 55.000 – voornamelijk naar West-Duitsland. In Mazoerië zijn er hooguit 10 tot 20 duizend nog aanwezig en vooral lutherse Mazoeriërs vertrokken want van hen worden er nog 5.000 geteld. De geïmmigreerde Polen noemen zich nu overigens ook Mazoeren.
In de Bondsrepubliek Duitsland ontstonden verenigingen van vluchtelingen uit Oost-Pruisen en andere vroegere Duitse gebieden (zie Bund der Vertriebenen). Deze probeerden de annexatie van hun woongebieden als onrechtmatig op de politieke agenda te houden. Formeel was dat inderdaad zo omdat de definitieve grenzen tussen Polen en Duitsland nog steeds op een internationale vredesconferentie moesten worden vastgelegd. Pas in 1990 zou het zover komen, maar dan in een bilateraal verdrag tussen Polen en het herenigde Duitsland. De organisaties van verdrevenen hielden en houden het historisch erfgoed van hun voormalige woongebieden hoog, nu vaak in samenwerking met de huidige bevolking aldaar.
In 1970 deed de Bondsrepubliek Duitsland voorwaardelijk, in 1990 na de hereniging van Duitsland definitief, afstand van aanspraken op Oost-Pruisen en de andere gebiedsdelen. Enkele Duitsers, waaronder nakomelingen van de verdreven Junkers, hebben na de toetreding van Polen tot de EU gebruikgemaakt van hun EU-burgerrecht om hun voorvaderlijke bezit terug te kopen. Om dat te bemoeilijken stelt Polen de eis dat buitenlanders alleen onroerend goed mogen kopen als Poolse staatsburgers daarin voor meer dan de helft participeren. Maar ook vermogende Polen en Russen zijn begonnen landgoederen op te kopen en te restaureren, enkelen zijn hotel geworden, maar de meeste zijn nog steeds in een staat van verval en afbraak, vooral als zij object van speculatie zijn geworden.

</doc>
<doc id="31633" url="https://nl.wikipedia.org/wiki?curid=31633" title="Gemeentelijk vervoerbedrijf">
Gemeentelijk vervoerbedrijf



</doc>
<doc id="31634" url="https://nl.wikipedia.org/wiki?curid=31634" title="Memel">
Memel



</doc>
<doc id="31636" url="https://nl.wikipedia.org/wiki?curid=31636" title="Prometheus">
Prometheus

Prometheus komt voor in de volgende betekenissen:

</doc>
<doc id="31639" url="https://nl.wikipedia.org/wiki?curid=31639" title="Prometheus (maan)">
Prometheus (maan)

Prometheus is een maan van Saturnus en vernoemd naar de Titaan Prometheus uit de Griekse mythologie.
In 1980 werd Prometheus ontdekt aan de hand van de Voyager-foto's. Het is een kleine herdermaan in de F-ring en is erg uitgerekt (148 × 100 × 68 kilometer). Het heeft veel kraters, maar lang niet zoveel als Pandora, die zich ook in de F-ring bevindt. Ook Epimetheus en Janus hebben meer kraters. Deze vier manen zijn waarschijnlijk zeer poreuze ijsmanen.

</doc>
<doc id="31641" url="https://nl.wikipedia.org/wiki?curid=31641" title="Mercurius">
Mercurius

Mercurius kan betrekking hebben op:

</doc>
<doc id="31642" url="https://nl.wikipedia.org/wiki?curid=31642" title="Titan (maan)">
Titan (maan)

Titan of Titaan is de grootste maan van Saturnus en op Ganymedes na de grootste van het zonnestelsel. Met een diameter van 5151 km is hij groter dan de planeet Mercurius. Christiaan Huygens ontdekte Titan op 25 maart 1655 met behulp van een telescoop die zijn broer Constantijn had gebouwd. Huygens noemde de maan "Saturni Luna", Saturnusmaan. De Engelsman John Herschel doopte de maan in 1847 om tot Titan. Doordat een dikke atmosfeer het oppervlak van Titan permanent aan het zicht onttrekt, komt de kennis over deze Saturnusmaan vooral van het bezoek van ruimtesondes zoals de "Voyagers" en "Cassini-Huygens".
Structuur.
Titan is de enige maan in het zonnestelsel met een dichte atmosfeer. Het bezoek van de Voyager 1 leerde dat het oppervlak permanent schuilgaat onder de 900 km dikke atmosfeer die een druk heeft van 1,5 bar aan het oppervlak, dat wil zeggen ongeveer anderhalfmaal de luchtdruk op Aarde. Tot 1980 werd vanwege deze dichte atmosfeer, die een deel van de maan zelf leek, aangenomen dat Titan de grootste maan in het zonnestelsel was.
Qua massa en omvang is Titan wel te vergelijken met de twee grootste manen van Jupiter: Ganymedes en Callisto. Titan mag dan wel iets groter uitvallen dan de planeet Mercurius, hij bezit maar half zoveel massa. Op grond hiervan wordt vermoed dat Titan voor ongeveer de helft uit bevroren water en ammoniak bestaat. Waarschijnlijk bevindt zich onder de oppervlakte een oceaan van ammoniak en vloeibaar water, waar in principe enige vorm van leven mogelijk zou kunnen zijn. Het oppervlak zelf is in geologisch opzicht jong en ligt bezaaid met ijs van koolwaterstoffen.
De kern van Titan is rotsachtig en bestaat uit silicaten en metalen en is zo'n 3400 km in doorsnede. De structuur van Titan lijkt daarmee sterk op die van de andere Saturnusmanen Dione en Enceladus, maar als gevolg van gravitationele compressie heeft Titan een hogere gemiddelde dichtheid.
De zwaartekracht aan het oppervlak van Titan is ongeveer één zevende van de Aardse zwaartekracht. Hoewel Titan groter is dan onze Maan is de zwaartekracht er aan het oppervlak iets zwakker. Dit komt doordat Titan voor een groot deel uit ijs bestaat, wat een relatief lage dichtheid heeft vergeleken met het gesteente en de metalen waaruit de Maan is opgebouwd.
De buitenste laag of korst bestaat waarschijnlijk uit ijs in de hexagonale kristalvorm. Volgens modellen voor het inwendige van Titan bevindt er zich onder deze korst een maximaal 200 km diepe oceaan van vloeibaar water en vloeibaar ammoniak. Dankzij de aanwezigheid van vloeibaar ammoniak zou het water hier zelfs bij −19 °C vloeibaar kunnen blijven. Wetenschappers hoopten met behulp van Cassini definitief bewijs voor deze oceaan te vinden door het zwaartekrachtsveld en magnetische afwijkingen te meten. Door Cassini waargenomen "Extremely Low Frequency"-radiogolven in de atmosfeer van Titan zijn de eerste aanwijzingen dat de oceaan echt bestaat, omdat het heel goed mogelijk is dat deze radiogolven in werkelijkheid afkomstig zijn van het grensgebied tussen de ijskorst en het vloeibare gedeelte in het inwendige van Titan.
Baan en draaiing.
Titan draait in 15 dagen en 22 uur om Saturnus. Dit is zoals dat ook bij de Maan van de Aarde het geval is ongeveer gelijk aan de omwentelingsperiode van Titan om zijn as. Dit is een normaal verschijnsel bij natuurlijke satellieten die zich in een stabiele baan rond een planeet bevinden. Getijdenkrachten veroorzaken interne wrijving, waarbij rotatie-energie zich omzet in interne warmte. Een maan gaat zich verder van zijn planeet af bewegen en de aswentelingperiode benadert steeds meer de omwentelingsperiode. Er bestaat een speciale Darische kalender om de tijd op Titan bij te houden.
De baanexcentriciteit van Titan bedraagt 0,0288, en de baan helt 0,348° ten opzichte van de evenaar van Saturnus. Gezien vanaf de Aarde staat Titan tijdens grootste elongaties ongeveer 20 Saturnus-boogstralen (net iets meer dan 1,2 miljoen kilometer) van Saturnus en vertoont een schijf met een hoekdiameter van 0,8 boogseconden.
Titan heeft de kleine, onregelmatig gevormde satelliet Hyperion gevangen in een 3:4 baanresonantie. Dit wil zeggen, dat Hyperion drie keer rond Saturnus draait in dezelfde tijd dat Titan vier omwentelingen rond Saturnus beschrijft. Een langzame en geleidelijke evolutie van de resonantie, waarbij Hyperion gemigreerd zou zijn vanuit een chaotische baan, lijkt volgens theoretische modellen onwaarschijnlijk. Hyperion is waarschijnlijk in een stabiele baan gevormd, waarbij Titan andere objecten die te dichtbij kwamen uit hun baan deed afwijken of deed inslaan op Titan.
Sondes naar Titan.
De ruimtesondes Pioneer 11 (1979), Voyager 1 (1980) en Voyager 2 (1981) bezochten Titan.
De Amerikaans-Europese ruimtesonde Cassini-Huygens, die in 1997 werd gelanceerd en op 1 juli 2004 in een baan om Saturnus gekomen is, had een kleinere sonde aan boord, die op 14 januari 2005 geland is op een plek op het zuidelijk halfrond van Titan, dicht bij de evenaar.
Op 3 juli 2004 keek de Cassini-ruimtesonde met een speciale infraroodcamera voor het eerst door het wolkendek van Titan. Hierop waren gegolfde lijnen te zien, die een hint gaven van aanwezige rivieren. Radaropnamen bevestigden dat rivierdalen bestaan op Titan.
De naar Christiaan Huygens genoemde Huygens-sonde van de ESA landde op 14 januari 2005 op het oppervlak van Titan. Tijdens de afdaling en direct na de landing nam deze sonde foto's, de eerste close-ups van Titans oppervlak.
Op 22 juli 2006 ontdekte de Cassini-ruimtesonde meren. Enkele van deze opnamen lieten zelfs rivierbeddingen zien die uitmondden in die meren. De meren zijn bijna zeker gevuld met ethaan, tezamen met andere organische vloeistoffen. Op Aarde zijn dat gassen, maar door de koude komen ze op Titan als vloeistoffen voor.
In 2027 zal NASA de drone Dragonfly lanceren om de mogelijke ingrediënten voor levensvormen op Titan te onderzoeken. Dragonfly zal naar verwachting in 2034 aankomen op Titan.
Atmosfeer.
Structuur en opbouw.
De atmosfeer van Titan is immens en lijkt in de hogere lagen in dynamisch opzicht op die van Venus. Net als bij Venus roteert de atmosfeer sneller rond de planeet dan de eigen rotatiesnelheid. Dit noemt men een superroterende atmosfeer. De wind waait er met snelheden tot 400 kilometer per uur. De atmosfeer van Titan vertoont ook weersverschijnselen als onweer en regen, waardoor er aan de polen meren en zeeën van methaan en ethaan zijn ontstaan (zie ook Weer en klimaat).
De atmosfeer is zo dik dat het dankzij de geringe zwaartekracht waarschijnlijk mogelijk zou zijn erdoorheen te vliegen.
De dikke atmosferische laag rond Titan werd voor het eerst opgemerkt in 1903 door de Spaanse astronoom Josep Comas Solà, die een randverduistering bij Titan vermoedde. Dit vermoeden werd in 1944 definitief bevestigd door Gerard Kuiper, wiens spetrocopische waarnemingen er tevens op leken te wijzen dat de partiële druk van het methaangas ca. 100 millibar (10 kilopascal) bedroeg. In de jaren 70 werd echter vastgesteld dat de hoeveelheid methaan in Titans atmosfeer zeker tien keer zo hoog was, terwijl de druk aan de oppervlakte zeker twee keer zo hoog was, hetgeen betekende dat het methaan slechts een klein deel van Titans atmosfeer kon vormen. Waarnemingen van de "Voyager 1" in 1980 bevestigden dat de druk aan de oppervlakte 1,5 bar was en dat het oppervlak geheel aan het zicht werd onttrokken.
Chemische samenstelling.
De samenstelling van Titans atmosfeer is in de stratosfeer 98,4 % stikstof en 1,6 % methaan en kleine hoeveelheden andere gassen (de zogenaamde spoorgassen): met name koolwaterstoffen, in het bijzonder ethaan en daarnaast vast acetyleen, diacetyleen, propyn, ethyn, vloeibaar propaan, cyanoacetyleen, vast waterstofcyanide, koolstofdioxide, koolstofmonoxide, oxalonitril, argon en helium.
Samen met de 95 % stikstof en 5 % methaan aan het oppervlak doet dit alles denken aan de Aardse oeratmosfeer met weinig vrije zuurstof. Op Titan zelf komt een overvloed van complexe organische moleculen en nitrilen voor. Carl Sagan voerde daarvoor de verzamelnaam tholines in. Ze ontstaan door wisselwerking van de zonnewind en de ultraviolette straling van de Zon met het methaan en de stikstof in de bovenste atmosfeerlagen. Ethaan-moleculen vormen zich het meest. De ontstane organische moleculen en nitrilen vormen een dikke smoglaag hoog in de atmosfeer. Hier worden ook ingewikkelder chemische verbindingen (mogelijk tholines) gevormd. De diverse koolwaterstoffen in de atmosfeer zijn waarschijnlijk ontstaan uit reacties die plaatshadden nadat het methaan door de ultraviolette straling van de zon eerst was afgebroken. Hierdoor komt Titans atmosfeer vermoedelijk aan zijn karakteristieke oranje kleur.
De dikke atmosferische laag onttrekt het eigenlijke oppervlak van Titan aan het zicht vanuit de ruimte. Cassini's isotopenonderzoek heeft aangetoond dat het stikstof in de atmosfeer afkomstig is van ammoniak uit het inwendige van Titan.
Magnetisch veld.
Titan heeft geen eigen magnetisch veld, en is als gevolg hiervan (vrijwel) direct blootgesteld aan de zonnewind wanneer hij gedurende korte tijd buiten de magnetosfeer van Saturnus treedt (al bleek in 2008 wel dat Titan dan resten van het magnetische veld van Saturnus vasthoudt). De blootstelling aan de zonnewind kan leiden tot ionisatie van sommige moleculen in de bovenste lagen van de atmosfeer, waardoor deze aan de atmosfeer worden onttrokken.
In november 2007 werden sporen gevonden van negatieve ionen in Titans ionosfeer, waarvan de massa ca. 10.000 maal die van waterstof bedroeg. Deze zware ionen vallen vermoedelijk naar beneden en vormen zo een oranje laag. Hoewel de structuur van deze moleculen niet exact bekend is, zijn het vermoedelijk tholines. Deze kunnen de basis vormen voor complexere verbindingen zoals polycyclische aromatische koolwaterstoffen.
Herkomst methaangas.
Onbekend is waarom Titan 4,6 miljard jaar na zijn ontstaan nog altijd zijn dikke smoglaag van methaan bezit. Het methaan had normaal gesproken circa 50 miljoen jaar na de vorming van Titan uit de atmosfeer verdwenen moeten zijn, doordat het samen met stikstof complexe verbindingen aangaat en wordt omgevormd tot koolwaterstof. De atmosfeer van Titan bevat echter meer dan 1000 keer zoveel methaan als koolstofmonoxide, hetgeen inslagen van kometen als mogelijke bron voor het methaan in feite uitsluit aangezien kometen meer koolstofmonoxide dan methaan bevatten. De hypothese dat de grote hoeveelheid methaan afkomstig zou zijn uit een atmosfeer die tijdens de vorming van Titan werd afgescheiden van de Saturnusnevel lijkt evenmin voor de hand te liggen, aangezien de samenstelling van Titans atmosfeer dan veel meer op een (veronderstelde) zonnenevel zou moeten lijken, met elementen als waterstof en neon. Bovendien "sneeuwen" de smogdeeltjes uiteindelijk neer. Er moet dus op Titan een bron van methaan bestaan, ofwel op het oppervlak, ofwel ondergronds. Vroeger dacht men dat het oppervlak van Titan voor een groot deel of zelfs helemaal oceaan was. Dit blijkt echter niet het geval te zijn.
Het belangrijkste gedeelte van Titans ionosfeer bevindt zich 1200 km boven het oppervlak. Daarnaast komt er op een hoogte van 63 kilometer een extra laag geladen deeltjes voor. De bron van natuurlijke "Extremely Low Frequency"-golven blijft onduidelijk.
Nadat alle mogelijkheden zijn uitgesloten lijkt de bron van het methaan in het inwendige van Titan te moeten worden gezocht. Vulkanen, methaanbronnen of zelfs door de geringe zwaartekracht hoog opspuitende geisers kunnen het mechanisme verklaren dat methaan laat ontsnappen uit de ondergrond. Methaan zou chemisch of fysisch met waterijs kunnen zijn gebonden, of ook als vrije vloeistof kunnen voorkomen in een poreuze ijskorst of een ijskorst met spleten en grotten. Een andere, meer fantastische mogelijkheid bestaat erin dat het methaan vrijkomt door het metabolisme van Titan-organismen in de inwendige oceaan van water of ammoniak (zie ook Mogelijk leven).
Oppervlak.
Op Titan zijn enkele grote meren ontdekt die gerekend worden tot de grootste in het zonnestelsel, op die van de Aarde na. Er zijn rivieren, cryo-lavastromen, canyons, vulkanen, vulkanische thermische bronnen mogelijk met geisers, inslagkraters, grote vlakten, bergketens, immense donkere duinengebieden/velden van organisch tholine-waterijszand en heldere gebieden zoals Xanadu, een reflecterend gebied ongeveer zo groot als Australië dat in 1994 werd ontdekt dankzij de infrarode beelden van de ruimtetelescoop Hubble.
Het gebied is kronkelig met zowel heuvels en dalen als kloven. Het wordt bovendien doorsneden door donkere lijnen, mogelijk spleten of richels, hetgeen zou wijzen op tektonische activiteit. Het zouden ook oude kanalen kunnen zijn, indien er op deze plekken ooit een vloeistof heeft gestroomd.
Meren.
Het grootste meer op Titan is 110 kilometer lang en is gevuld met vloeibaar methaan. Er zijn minstens drie grote meren: Kraken Mare (ter grootte van de Kaspische Zee op Aarde), Ligeia Mare en Punga Mare.
Soorten gebieden.
De eerste beelden van Titans oppervlak lieten een zeer afwisselende geologisch beeld zien, met zowel ruwe als effen gebieden. Op planetaire schaal komen er ruwweg twee soorten gebieden voor:
Xanadu, het bekendste lichte gebied, heeft rivierbeddingen die erg goed op de Cassini-radar zichtbaar zijn als lichte strepen. Die radar-helderheid wordt goed verklaard door aan te nemen dat de rivierbeddingen bedekt zijn met een laag ronde ijs-"keien", sommige zo groot als een hoofd, gevormd door erosie van de bedding, door sporadisch voorkomende vloedstromen van methaanvloeistof, als er honderden kilometers stroomopwaarts een wolkbreuk plaatsvindt.
Daarnaast zijn er kleine, geïsoleerde, natte gebieden. Inslagkraters komen naar verhouding weinig voor, dus moeten er processen zoals erosie en cryovulkanisme op het oppervlak plaatsvinden waardoor de kraters worden uitwist of opgevuld met nieuw materiaal. Volgens radarmetingen bedraagt het reliëf op de meeste plekken niet meer dan 150 m, hoewel er bergen van meer dan een kilometer hoog zijn ontdekt.
De hemel en het volledige landschap baden in een oranje schijn. De Zon is enkel zichtbaar als een heldere, bijna puntvormige lichtbron, wanneer ze hoog aan de hemel staat. Indien ze niet dicht bij het zenit staat, onttrekt de oranje nevel ze aan het zicht. De belichting op het oppervlak overdag is te vergelijken met het licht op Aarde, tien minuten na zonsondergang.
Nog een typisch kenmerk zijn de honderden kilometers lange strepen. Deze zijn vermoedelijk veroorzaakt door met de wind mee gevoerde deeltjes, waardoor deze strepen waarschijnlijk (longitudinale) duinen zijn.
Aanwezige vloeistof.
Cassini heeft met behulp van radar de plaats opgemeten van kenmerkende formaties in het terrein. Tussen de metingen bij de aankomst in het stelsel van Saturnus en latere opnamen in 2008 zijn verschillen van 30 km in plaats gemeten. Dit is enkel goed te verklaren door de aanwezigheid van een inwendige oceaan. Onder 50 km ijs zou 250 km oceaan liggen.
Het eerste bewijs voor de aanwezigheid van vloeibaar methaan op Titan kwam in 1995 dankzij waarnemingen van de Hubble-telescoop. Door de Cassini werd in 2004 een donkere plek op Titans zuidpool waargenomen, Ontario Lacus. Achteraf bleek het hier inderdaad om een meer van vloeibaar methaan te gaan. Met behulp van radarbeelden kon tevens worden aangenomen dat er sprake was van een kustlijn. In juli 2006 nam Cassini soortgelijke donkere plekken nabij Titans noordpool waar. In januari 2007 werd definitief bevestigd dat het hier om grote meren van methaan inclusief kanalen ging. In juni 2008 bevestigden waarnemingen van Cassini's spectrometer de aanwezigheid van vloeibaar ethaan in Lacus Ontarius.
Ethaan is vloeibaar bij de oppervlaktedruk en temperatuur van Titan en wordt het meest gevormd. Er zijn geen oceanen van vloeibaar ethaan op het oppervlak, omdat ethaan neerslaat en zich hecht aan de organische aerosols die voortdurend overal op Titan neersneeuwen en die de donkere gebieden op het oppervlak hun karakteristieke bodemsamenstelling geven. Er is wel voldoende vloeibaar ethaan, methaan en propaan beschikbaar om op de winterpool meren en zelfs een paar zeeën te vormen. De exacte samenstelling is de volgende: ethaan (76-79%), propaan (7-8%), methaan (5-10%), waterstofcyanide (2-3%), buteen (1%), butaan (1%) en acetyleen (1%). Dit kon bepaald worden door een thermodynamisch model van de atmosfeer te maken, door theoretische berekeningen, Cassini-waarnemingen en gegevens van laboratoriumproeven te combineren.
Kraters.
Tot de weinige inslagkraters die zijn waargenomen behoren een 440 km breed bassin met veel ringen dat de naam Menrva heeft gekregen, een ca. 60 km brede krater met platte bodem met de naam Sinlap en een ca. 30 km brede krater met een piek in het midden die de naam Ksa draagt. Van sommige andere cirkelachtige structuren zoals Guabonito is niet zeker of het eveneens inslagkraters zijn.
Vermoed wordt dat het geringe aantal inslagkraters vooral te danken is aan de beschermende werking van Titans atmosfeer.
Bergen en cryovulkanen.
Er is geopperd dat de huidige omstandigheden op Titan sterk lijken op die van de jonge Aarde (zie ook Geschiedenis van de Aarde), met als belangrijkste verschil dat de temperatuur veel lager is. Op basis van de in de atmosfeer waargenomen argon wordt vermoed dat de door de vulkanen uitgespuwde "lava" uit een mengsel van water en ammoniak bestaat.
Een van de eerste beelden van Cassini toonde Ganesa Macula, een donkere plek die sterk leek op de zogeheten "pancake domes" op Venus. De hypothese dat het hier om een cryovulkaan zou gaan werd in december 2008 door de American Geophysical Union weerlegd.
Aangenomen wordt dat het mechanisme dat het vulkanisme op Titan aanstuurt hetzelfde is als dat op Aarde, namelijk radioactief verval. Het vloeibare water onder de ijskorst zou hierbij dezelfde rol kunnen vervullen die magma op Aarde heeft, hetgeen gezien het feit dat ijs een lagere dichtheid heeft dan water echter wel betekent dat er een hoop extra energie nodig is. Deze energie wordt mogelijk opgewekt door de getijdenversnelling die Saturnus veroorzaakt. Een alternatieve verklaring is dat er zich onder de ijskorst een ijslaag met daaronder weer een vloeibare laag ammoniumsulfaat bevindt, en dat dit samen voor een gravitationeel onstabiel systeem zorgt.
In 2006 ontdekte Cassini op het zuidelijk halfrond een bergketen van 150 km lang, 30 km breed en 1.5 km hoog. Deze bergketen bestaat vermoedelijk uit ijsachtig materiaal en is bedekt met methaansneeuw. Hij is mogelijk gevormd uit materiaal dat ontstond toen een gat dat als gevolg van het uiteendrijven van tektonische platen was ontstaan moest worden opgevuld. Meer bergen op Titan zou op deze manier net als op Aarde als gevolg van geologische activiteit kunnen zijn ontstaan.
Donkere gebieden.
Op de eerste beelden van Titans oppervlak waren nabij de evenaar grote donkere plekken te zien. In eerste instantie werd gedacht aan grote hoeveelheden bevroren koolwaterstof. Latere beelden van Cassini lieten zien dat het hier om grote vlakten bedekt met tot 330 meter hoge longitudinale duinen gaat. Dergelijke duinen verkrijgen hun typische vorm als gevolg van bepaalde windrichtingen; in dit geval hebben de duinen op Titan hun vorm gekregen doordat constant van west naar oost gerichte winden voorkomen in combinatie met variabele getijdenwinden. Deze laatste winden zijn vermoedelijk het resultaat van de getijdenkrachten die Saturnus op Titans atmosfeer uitoefent, een kracht die ongeveer 400 keer zo sterk is als de getijdenkracht van de Maan op de Aarde en de winden richting Titans evenaar drijft. De studie van lineaire duinen in China, doet vermoeden dat de cohesie van duinmateriaal (kleverig organisch materiaal) even belangrijk is, als de windrichting, in de instandhouding en creatie van deze duinvormen.
Het zand zelf is mogelijk het product van de erosie van ijs veroorzaakt door hevige methaanregens. Een andere mogelijke verklaring is dat het afkomstig is van als gevolg van fotochemie geproduceerde organische verbindingen in Titans atmosfeer.
In mei 2008 bleek uit gedetailleerd onderzoek dat de duinen minder water bevatten dan de rest van Titan, en dat ze het meest waarschijnlijk zijn gevormd uit samengeklonterd organisch materiaal dat eerst is neergeregend.
Weer en klimaat.
Doordat Titan zo ver van de Zon staat is het er vanzelfsprekend koud, gemiddeld −195 °C. Bij deze temperatuur vindt geen sublimatie van ijs plaats, dus bevat de atmosfeer nagenoeg geen waterdamp. Toch heeft het klimaat van Titan in zeker opzicht veel weg van dat van de Aarde, doordat methaan voor een groot deel dezelfde functies als water op Aarde vervult. Zo vormen zich geregeld methaanwolken – zowel cumuluswolken als stratuswolken – en regent het er af en toe hevig methaan bij onweer op de plaatsen waar de zon loodrecht op de atmosfeer schijnt.
Wolken vormen zich ook bij vulkanische activiteit en bij bergketens, net als op Aarde. Lichte motregen komt veel voor. De temperatuur aan het oppervlak volgt uit het thermisch evenwicht van de zonnestraling. Er is enerzijds sprake van een temperatuurstijging als gevolg van een broeikaseffect dat wordt veroorzaakt door het methaan in de atmosfeer. De smoglaag veroorzaakt echter ook een antibroeikaseffect als gevolg van global dimming, doordat ze het zonlicht weg van het oppervlak naar de ruimte weerkaatst, In september 2006 ontdekte Cassini 40 km boven de noordpool van Titan een wolk. Deze wolk bestond vermoedelijk niet uit methaan maar uit ethaan, aangezien de omvang van de deeltjes 1 tot 3 micrometer bedroeg en ethaan op dergelijke hoogtes kan bevriezen. In december 2006 ontdekte Cassini nog een andere wolk, met een doorsnede van meer dan 2400 km. Deze wolk bestond uit methaan, ethaan en andere organische stoffen en was een maand later nog steeds zichtbaar. Op de noordpool van Titan valt dus vermoedelijk veel regen en/of sneeuw, in de vorm van ethaan of methaan, wanneer het winter is op het noordelijk halfrond. Indien dit inderdaad klopt is er op Titan sprake van een "methanologische cyclus", vergelijkbaar met de waterkringloop op Aarde.
Wanneer de seizoenen op Titan wisselen doordat als gevolg van de veranderde baan van Saturnus het andere halfrond van de maan naar de zon toe wordt gekeerd, is de zuidpool aan de beurt. Hier zal het ethaan gaan condenseren. De regens voeden de waargenomen vloeibare meren of zeeën van methaan en ethaan aan de polen, die tijdens plaatselijke winters veel voorkomen. Boven de winterpool bevindt zich een uitgestrekte wolk in de stratosfeer die naast andere organische moleculen en aerosolen veel ethaan bevat. Ook rond de zomerpool zweven veel wolken en komt dikwijls onweer voor.
Volgens een hypothese ontstaan de wolken boven de zuidpool doordat als gevolg van een verhoogde insolatie tijdens de zomer op Titan in de atmosfeer een verhoogde convectie optreedt, maar dit lijkt in tegenspraak met het feit dat de vorming van de wolken ook in het midden van de lente op Titan optreedt. De grote omvang van de wolken boven de zuidpool kan mogelijk worden verklaard door de aanwezigheid van vloeibaar methaan aldaar.
Op de landingsplek van Huygens bedroeg de relatieve vochtigheid – in dit geval natuurlijk niet van water, maar van methaan – 50 procent.
Tot nu toe is het onbekend of er bliksem in de atmosfeer van Titan kan ontstaan. Als het zou bestaan, is het mogelijk dat het de formatie van organische molecylen kan katalyseren. Metingen van Cassini hebben geen bijzonder signaal van bliksem ontdekt. Echter sluit dit niet het bestaan van bliksem uit; alleen als er bliksem in de atmosfeer van Titan is, is het te zwak om en duidelijk signaal te meten. Nieuwe computersimulaties hebben aangetond dat zich onder bepaalde voorwaarden streamerontladingen kunnen vormen die de eerste stap voor bliksem vormen.
Vertrekkend van metingen van windsnelheden door Huygens tijdens zijn afdaling zijn simulaties van globale windpatronen berekend. Die doen vermoeden dat Titans atmosfeer rondwentelt in één enkele enorme Hadleycel. Warme lucht stijgt op in Titans zuidelijk halfrond – dat was het zomerhalfrond tijdens de afdaling van Huygens – en daalt in het noordelijk halfrond. Dit leidt tot luchtstromen op grote hoogte van zuid naar noord en luchtstromen op geringe hoogte van noord naar zuid. Zo'n enkele Hadleycel is enkel mogelijk op een traag roterende wereld zoals Titan. Alleen dan is de corioliskracht verwaarloosbaar.
De circulatiecel van wind tussen de polen blijkt gecentreerd te zijn in de stratosfeer. Simulaties doen vermoeden, dat die elke 12 jaar van draairichting verandert, met een overgangsperiode van drie jaar, over de loop van een Titanjaar (30 aardse jaren). Die cel veroorzaakt een enkel lagedrukgebied aan het oppervlak in het zomerhalfrond, dat is eigenlijk een variatie van de aardse Intertropische convergentiezone (ITCZ). Verschillend van de Aarde echter, waar de oceanen de ITCZ tot de tropen beperken, drijft op Titan de gordel de wind aan van één pool naar de andere en voert methaan regenwolken mee. Dit betekent dat op Titan, ondanks de lage temperaturen, eigenlijk een tropisch klimaat heerst als gevolg van een proces dat vergelijkbaar is met het broeikaseffect op Aarde.
Mogelijk leven.
Voor het ontstaan en de evolutie van levensvormen lijken ten minste drie voorwaarden noodzakelijk:
Op Titan zijn die drie wezenlijke voorwaarden vervuld.
Energie is vooral aanwezig als thermische warmte in de vorm van vulkanisme, als chemische energie en als energie die vrijkomt bij interactie met de kosmische straling die door de atmosfeer het oppervlak bereikt. Anders dan op Aarde speelt zonnestraling nauwelijks een rol, omdat het zonlicht op het Titanoppervlak duizendmaal zwakker is dan op Aarde. Dit verschil in de Zonne-energie die het oppervlak van Titan bereikt komt door de dichte atmosfeer met wolken en smog en de grotere afstand tot de Zon.
Water en ammoniak in vloeibare vorm komen op het Titanoppervlak enkel tijdelijk voor: bij grote meteoorinslagen en in vulkanische zones en ook in een uitgestrekte ondergrondse oceaan. Toch is dit voldoende om interessante reacties te veroorzaken op het oppervlak met de organische moleculen als koolwaterstoffen, nitrilen en polymeren, waarmee het volledig oppervlak bezaaid ligt. Deze moleculen en aerosols sneeuwen en regenen continu uit de hemel vanuit de wolken en de planetaire smoglaag. Ze vormen zo aminozuren, dat zijn de basisbouwstenen van alle leven op Aarde. Titan is bijgevolg belangrijk voor de astrobiologie, omdat het één groot laboratorium vormt van prebiotische chemie.
Bovendien zijn er meren en rivieren van vermoedelijk vloeibaar methaan en ethaan en in zulke vloeistoffen zou leven misschien mogelijk zijn.
Nadelig voor het ontstaan van leven is de lage temperatuur op Titan, waardoor reacties zeer traag verlopen. Toch bestaat Titan lang genoeg om interessante complexe moleculen en misschien zelfs leven te laten ontstaan. Bovendien kunnen katalysatoren reacties versnellen.
Radarobservaties door de Cassini-ruimtesonde en metingen van radiogolven (zie hoger) wijzen op een ondergrondse oceaan van water en ammoniak. Wetenschappers denken dat in deze inwendige oceaan mogelijk leven aanwezig is, of in grotten, spleten, in contact met deze oceaan of met het oppervlak.
A.D. Fortes en andere auteurs opperen de mogelijkheid dat de huidige atmosfeer die uit overwegend stikstof en methaan bestaat volledig het resultaat is van biologische processen, wat wil zeggen dat deze gassen zijn uitgeademd door micro-organismen in de inwendige oceaan of zelfs door leven op het oppervlak. Nieuw onderzoek in de vorm van een toekomstige ruimtemissie, als opvolger van de Cassini-Huygens missie, kan hierover uitsluitsel geven. De cryo-lavastromen zouden organismen kunnen bevatten uit de inwendige oceaan, nabij vulkanische gebieden, in inslagkraters of van de oppervlakte meren en zeeën. Gedetailleerde analyse van stalen uit die gebieden kan het definitieve antwoord verschaffen.
Leven met een metabolisme, gebaseerd op methaan, kan mogelijk op Titan bestaan. Deze organismen zouden ethaan drinken, acetyleen en andere vaste polymeren als voedsel gebruiken waar waterstof de rol van zuurstof (dat aards leven gebruikt om voedsel te verbranden) neemt. Als levensvloeistof (op Aarde water) zou ethaan, methaan of een mengsel van ethaan/methaan kunnen dienen. Dit leven zou dan methaan uitademen, wat de voortdurende hernieuwing van methaan in de atmosfeer zou kunnen verklaren.
Metingen van Cassini gecombineerd met waarden berekend in theoretische modellen suggereren dat er naast de opwaartse flux van waterstof (ontsnapping naar de ruimte) ook een neerwaarste netto flux is van waterstof. Er verdwijnt dus waterstof aan het oppervlak. Bovendien is acetyleen afwezig (waarnemingen van de Huygens-sonde) terwijl dit, volgens de theorie, erg veel zou moeten voorkomen aan het oppervlak. Ethaan is ook minder aanwezig dan men zou verwachten. Benzeen en een onbekende organische stof zijn in overvloed aanwezig. Biologische activiteit van levende wezens kan dit alles goed verklaren, ook al is een niet-biologische oorsprong van deze waarnemingen mogelijk.
Er bestaan vermoedelijk veel objecten van het type Titan in het heelal. Als er leven voorkomt is dat uiteraard belangrijk, maar ook als er geen leven op Titan voorkomt kan dat feit bijdragen aan een beter begrip van de ingrediënten die nodig zijn om leven te doen ontstaan.
In de zeer verre toekomst zou Titan weleens een geschiktere plek voor leven dan nu kunnen zijn. Tegen de tijd dat de Zon in een rode reus zal zijn veranderd, kan de temperatuur aan Titans oppervlak zijn gestegen tot −70 °C. Bij deze temperatuur kunnen stabiele oceanen welke bestaan uit een mengsel van water en ammoniak aan het oppervlak voorkomen. Naarmate de Zon minder ultraviolette straling uitzendt, zal de nevel in de bovenste lagen van Titans atmosfeer verdwijnen. Hierdoor zal het antibroeikaseffect afnemen, terwijl atmosferisch methaan het broeikaseffect juist zal versterken. Het aldus ontstane klimaat zou gedurende enkele honderden miljoenen jaren wellicht allerlei levensvormen kunnen huisvesten.
Verkenning.
Cassini had in 2006 28% van het oppervlak met radar in kaart gebracht en bijna het volledige oppervlak in het infrarood. De missie van Cassini is in april 2008 met twee jaar verlengd (genaamd 'Equinox mission') wegens de waardevolle wetenschappelijke resultaten. Ongeveer 35% was medio 2010 met radar in kaart gebracht. In september 2010 werd besloten de missie van de nog steeds goed functionerende satelliet opnieuw te verlengen, ditmaal tot september 2017 ('Solstice mission'). Bij laatstgenoemde missie zijn de doelen om nog een groter deel van Titan in kaart brengen, alsmede de maan Enceladus, Saturnus zelf en zijn ringen.
Uiteindelijk ligt het in de bedoeling om een volledige Titanglobe te maken met behulp van Cassini en door verdere, toekomstige ruimtemissies naar Titan.
Post Cassini Concepten.
Zowel in Europa als in de Verenigde Staten dachten de ESA, NASA, universiteiten, bedrijven en onderzoeksinstellingen over opvolgers voor Cassini-Huygens. Goede kandidaten zowel technisch als wetenschappelijk gezien zijn een helikopter of een zeppelin, waarbij verschillende interessante plaatsen op het oppervlak nader bestudeerd kunnen worden en grote gebieden bestreken kunnen worden.
NASA en ESA dachten ook na over de mogelijkheid een gezamenlijke ballonmissie te bouwen en uit te voeren, die technisch eenvoudiger en dus goedkoper is, maar minder verkenningsmogelijkheden biedt dan een zeppelin of een helikopter. Het gemeenschappelijk ESA-NASA project heette TSSM (Titan Saturn System Mission) (ex-TANDEM, ex-Titan Explorer). Dit project kwam niet verder dan de studiefase.
TSSM zou één ballon omvatten (levensduur zes maanden) en één vlotter met een korte levensduur (enkele uren) om neer te plonzen op de Krakenzee aan de Noordpool. TSSM zou ook een orbiter omvatten die in een polaire baan om meer te weten te moest komen over de atmosfeer, de ionosfeer en over het oppervlak. Men dacht op die manier het oppervlak volledig in kaart te kunnen brengen.
De Titan Mare Explorer (TiME) is voorgesteld als een alternatief, minder duur project, dat dus eerder gelanceerd kan worden (al vanaf 2016, met aankomst in 2023). De bedoeling is dat een plonslanding wordt uitgevoerd in de Ligeiazee (de Ligeiazee heeft een afmeting van ongeveer 500 bij 500 km), met als back-up-landingsgebied de Krakenzee. De vlotter-lander zou de diepte en de samenstelling van deze zee meten, alsook metingen doen van de kustlijn en de atmosfeer boven de zee. Deze lander zou geen motorvoortstuwing op zee meekrijgen maar bewegen met de wind en de zeestromingen. Het is mogelijk dat het TiME-project dat onder evaluatie is, uiteindelijk versmolten wordt met TSSM en de Titan-lander van TSSM.
De Titan Aerial Daughtercraft, die werd ontwikkeld door NASA's Innovative Advanced Concepts programma (NIAC), had als doel een kleine quadcopter-drone en een moederschip naar Titan te sturen. De drone zou boven het Titan oppervlak vliegen en zo nodig bodemmonsters nemen. Deze zouden dan terug naar het moederschip gebracht worden voor analyse, want de quadcopter-drone zou op accu's werken. Als deze bijna leeg zouden zijn, zou de drone terugkeren naar het moederschip om op te laden, waarna hij zijn missie zal verderzetten. Dit proces zou volledig automatisch lopen. Op geregelde tijdstippen moest de drone zijn data doorzenden naar het moederschip dat dan op haar beurt de gegevens zou doorsturen naar de Aarde.
Dragonfly.
Dragonfly is het eerste post-Cassini-concept dat daadwerkelijk ten uitvoer zal worden gebracht en borduurt voort op elementen van de bovengenoemde studies.
In juli 2028 zal NASA de Dragonfly lanceren met een "gravity assist" rond de Aarde om genoeg snelheid te halen om tot aan Saturnus te geraken. Dit is een autonoom vliegende nucleaire drone die in 2034 aankomt op Titan en daar kan landen en vliegen. De missie werd op 27 juni 2019 aangekondigd en wordt ontwikkeld en uitgevoerd onder het New Frontiers-programma door het John Hopkins Applied Physics Laboratory. Om diverse redenen is deze missie echter twee jaar verzet, waardoor de lancering pas in juli 2028 plaats zal vinden.

</doc>
<doc id="31643" url="https://nl.wikipedia.org/wiki?curid=31643" title="Mercurius (mythologie)">
Mercurius (mythologie)

Mercurius (in ouder Nederlands ook "Merkuur") is een figuur uit de Romeinse mythologie. Hij was de god van de handel, reizigers, dieven en de winst.
Reeds zijn naam duidt hem als zodanig aan, daar zijn naam waarschijnlijk is afgeleid van het Latijnse "merx" of "mercator", wat "koopman" betekent. Zijn Etruskische tegenhanger was Turms.
Eerst door het verkeer met de Grieken kreeg Rome behoefte aan een handelsgod, die het vroeger niet had bezeten. Zijn dienst schijnt kort na de verdrijving van de koningen te zijn ingevoerd, toen Rome voor hongersnood werd behoed door de handel. Zijn eerste tempel werd in het jaar 495 v.Chr. ingewijd op de Aventijn.
Oorspronkelijk was hij alleen een god van de graanhandel. Bij de inwijding van zijn tempel werd er een "collegium", een gilde van "Mercuriales" opgericht, wier plicht het was de woekerwinsten, die de Patriciërs bij de verkoop van het koren trachtten te behalen, tegen te gaan en een meer geregelde verbinding met de Griekse graanmarkten tot stand te brengen. Later werd hij evenwel een god van de handel in het algemeen, niet het minst van de kleinhandel.
In de verschillende straten van Rome had hij beelden en kapellen, door de kramers en kooplieden, die iedere straat bewoonden, opgericht. Zijn oudste en voornaamste tempel lag bij het Circus Maximus. Op de Idus van mei (15 mei) offerden de kooplieden hem en zijn moeder Maia, aan wie de maand waarin zijn feest gevierd werd, was geheiligd. Dit festival, "Mercuralia" of "Mercuraliën" genoemd, ging gepaard met het besprenkelen van hun hoofd, schepen en koopwaar met water van een heilige bron door de kooplieden. Dan werd de zegen van de god afgesmeekt, zowel over de handelsondernemingen die men voor had, als over de listen die men zou gebruiken, en het bedrog dat men van plan was te plegen.
In latere tijden bleef echter Mercurius niet alleen de god van de handel; meer en meer werd hij vereenzelvigd met de Griekse Hermes. De "caduceus", de staf, die Mercurius droeg, is geheel en al van deze god uit de Griekse mythologie overgenomen.
Door het handelsverkeer heeft zich de dienst van Mercurius ook over de noordelijke gewesten verspreid, waar een groot aantal kleine bronzen beelden van de god gevonden zijn, herkenbaar aan hun met slangen omwonden staf en hun geldbuidel. Mercurius wordt afgebeeld met symbolen die snelheid aangeven: gevleugelde sandalen (talaria), een gevleugelde helm (petasus) en een met slangen omkronkelde gevleugelde staf (caduceus).
Naast de "caduceus" en de geldbuidel had Mercurius nog volgende attributen:
De haan: als symbool van de nieuwe dag.
De bok of geit: als symbool van de vruchtbaarheid. Hij is tevens de beschermer van de herders en de kudden.
De schildpad: Mercurius ontwierp de eerste lier, gemaakt van het pantser van een schildpad.

</doc>
<doc id="31674" url="https://nl.wikipedia.org/wiki?curid=31674" title="Ganymedes (maan)">
Ganymedes (maan)

Ganymedes is de grootste maan van Jupiter en tevens de grootste maan van het hele zonnestelsel. Ze is groter dan de planeet Mercurius, maar heeft slechts half zoveel massa als die planeet. Ganymedes is ongeveer anderhalf keer zo groot als de Maan van de Aarde, twee keer zo groot als de dwergplaneet Pluto en heeft drie vierde van de omvang van Mars. Aan de hand van het aantal kraters per vierkante kilometer wordt geschat dat de maan 3,5 tot 3 miljard jaar oud is, wat vergelijkbaar is met onze Maan. Ze is de derde van de vier zogenaamde Galileïsche manen. 
Ontdekking.
Op 11 januari 1610 werd deze maan ontdekt door Galileo Galilei. Simon Marius, die ook de ontdekking claimde, noemde de maan naar Ganymedes, de zoon van de mythische koning Tros, de stichter van Troje. Een alternatieve naam voor de maan is Jupiter III/Jupiter 3, ofwel de derde satelliet van Jupiter. 
Baan.
Ganymedes staat in een baanresonantie van 1:2:4 met de manen Europa en Io.
Atmosfeer.
Ganymedes heeft een dunne atmosfeer. Zij bestaat bijna volledig uit zuurstof, dizuurstof en ozon. Men denkt dat de zuurstof op het oppervlak van Ganymedes aangemaakt wordt doordat waterijs op het oppervlak zich door botsing met geladen deeltjes van Jupiter splitst in waterstof en zuurstof. Het waterstof ontsnapt grotendeels vanwege zijn lage atoommassa.
Opbouw.
Ganymedes bestaat voornamelijk uit stenen (met silicaat, een siliciumoxide) en ijs, waarbij een ijskorst over de stroperige mantel van mogelijk water beweegt. Voorlopige aanwijzingen van de Galileo ruimtesonde suggereren dat Ganymedes opgebouwd is uit een drielagenstructuur: een kleine gesmolten ijzeren of ijzer/zwavelkern omgeven door een rotsachtige mantel van silicaten met een ijskorst eromheen. De metaalachtige kern van Ganymedes suggereert dat er ergens in het verleden van Ganymedes veel meer verhitting geweest moet zijn dan voorheen gedacht werd. Sterker nog, het zou kunnen dat Ganymedes overeenkomt met Io met een ijslaag eromheen.
Oppervlak.
Het oppervlak van Ganymedes is grofweg te verdelen in twee soorten terreinen: zeer oude, hevig bekraterde donker gekleurde gebieden en (astronomisch gezien) wat jongere licht gekleurde gebieden met ribbels en groeven. 
Hun oorsprong heeft duidelijk een tektonische oorsprong; de korst van Ganymedes lijkt opgedeeld in gescheiden platen, die net zoals de tektonische platen van de aarde in staat zijn zich onafhankelijk te verplaatsen en die met elkaar wisselwerken op breuklijnen. Eigenschappen herinnerend aan oude lavastromen zijn ook waargenomen. In dit opzicht kan Ganymedes misschien beter met de Aarde vergeleken worden dan met de planeten Venus en Mars, ook al is er geen bewijs van recente tektonische activiteit. Gelijkaardige ribbels en groeven komen ook voor op Enceladus, Miranda en Ariel. De donkere gebieden zijn dan weer meer gelijkwaardig aan Callisto.
Beide typen terrein zijn overvloedig bedekt met kraters. De dichtheid van de kraters suggereert dat de leeftijd ongeveer 3,5 miljard jaar is, ongeveer hetzelfde als onze maan. Daarbij overlappen kraters soms de groeven en andersom. Relatief jonge kraters met stralen van uitgeworpen materiaal zijn ook zichtbaar. In tegenstelling tot de situatie op onze maan en op Mercurius zijn de kraters echter vrij vlak en missen ze ringvormige bergen en verzakkingen in het centrum. De oorzaak hiervan is waarschijnlijk de relatief zwakke structuur van de ijskorst van Ganymedes. Deze kan zich in de loop van de geologische tijd bewegen en daarmee het reliëf uitvlakken. De kraters in de donkere gebieden, waarvan het reliëf volledig verdwenen is staan bekend als palimpsesten. 
Een aantal kraters heeft inmiddels een naam gekregen:
Magnetosfeer.
Tijdens de eerste passage van de Galileo-ruimtesonde werd ontdekt dat Ganymedes zijn eigen magnetisch veld heeft binnen in dat van Jupiter. Het magnetisch veld wordt hoogstwaarschijnlijk op dezelfde manier opgewekt als dat van de Aarde, waarbij elektrisch geleidend materiaal in het inwendige van deze maan ronddraait. Men denkt dat dit geleidend materiaal een laag water kan zijn met een hoge zoutgraad, of anders afkomstig is van de metalen kern van Ganymedes.

</doc>
<doc id="31675" url="https://nl.wikipedia.org/wiki?curid=31675" title="Blindheid">
Blindheid

Blindheid is volgens de WHO-definitie een visuele handicap, waarbij iemand minder ziet dan 1/20; of minder dan 1/10 en een sterk beperkt gezichtsveld heeft. Een visuele handicap, waarbij iemand minder ziet dan 1/3, maar niet aan deze criteria voldoet, heet slechtziendheid. De oorzaak van blindheid kan gelegen zijn in de ogen, de oogzenuw of de hersenen. Zowel blinden als slechtzienden kunnen gebruikmaken van hulpmiddelen als blindenstok, braille, geleidehond, voorzieningen in een computer die tekst kan voorlezen, enzovoorts.
Blindheid kan aangeboren zijn of in de loop van het leven verworven door een ziekte of ongeval.
Blindheid door de jaren.
Vanaf de middeleeuwen tot het einde van de zeventiende eeuw is de blinde hetzij een verschoppeling, hetzij een begenadigde die materiële steun verdient omwille van zijn Godsverbondenheid. In het midden van de achttiende eeuw komt het 'blinde' kind in de kijker te staan onder invloed van de encylopedisten die de mens een nieuwe opgave maken. Valentin Haüy (1745-1822) is bekend van de oprichting van de eerste onderwijsinstelling.
Blinden werden lang bijvoorbeeld op kermissen belachelijk gemaakt, omdat de nadruk vooral bij de ontwikkeling van andere zintuigen lag. In 1784 stichtte Haüy de eerste klas voor twaalf blinde kinderen. Hij publiceerde in 1786 zijn "Essai sur l'Education des Aveugles". Toch duurde het tot de geschriften van Pestalozzi e.a. en tot het recht op opvoeding bespreekbaar werd en sociaal-politieke betekenis verwierf vooraleer de in onwetendheid levende blinde kon worden 'vermenselijkt'. Ook de groeiende bekommernis van de katholieke kerk voor de gehandicapte en zwakke mens lag mede ten grondslag aan het idee, dat de persoon met een visuele handicap een zelfstandige mens onder de mensen moest worden.
Einde achttiende, begin negentiende eeuw ontstonden de eerste onderwijsinstellingen voor blinden. De echte mijlpaal in de maatschappelijke integratie voor blinden is de uitvinding van het brailleschrift door Louis Braille (1809-1852). Pas in 1878 werd het erkend voor veralgemeend gebruik. Slechtzienden raken veel moeilijker geïntegreerd, het duurt tot de jaren dertig van de twintigste eeuw vooraleer zij aangepast onderwijs kunnen genieten.
Terwijl in de twintigste eeuw het mensbeeld en het onderwijs sterk evolueerden, bleef de erkenning van en de waardering voor de persoon met een visuele handicap achter. Ook in de 21ste eeuw is er nog relatief weinig infrastructuur, hoewel er wordt gewerkt aan geïntegreerd onderwijs en zelfs inclusief onderwijs, aangepaste bibliotheken of afdelingen binnen de openbare bibliotheken, mogelijkheden om het openbaar vervoer te gebruiken. Dit is moeilijker als personen met een visuele handicap ook een andere handicap hebben, zoals een auditieve of motorische beperking.
Kenmerken.
Een persoon met een visuele handicap leeft in een andere wereld en staat anders tegenover de dingen. Non-verbale communicatie, gebaseerd op het visuele is voor blinden moeilijker. Door hun blindheid hebben ze zich aangepast in hun waarneming en herinneren ze zich andere dingen. Blinden staan anders tegenover zichzelf en hebben een aangepaste motoriek.
Andere betekenissen van blind.
Blindheid slaat in figuurlijke zin op de beperking in inzicht of begrip, of het over het hoofd zien van iets. Blind is daarnaast een begrip bij bord- of kaartspelen waarbij een speler het bord of de kaarten niet kan zien en dus posities moet onthouden. Men spreekt in de dactylografie ten slotte ook over blind typen, dat wil zeggen typen zonder naar de vingers te kijken.

</doc>
<doc id="31676" url="https://nl.wikipedia.org/wiki?curid=31676" title="RTL 4">
RTL 4

RTL 4 (Radio Télévision Luxembourg 4) is een commerciële Nederlandstalige Luxemburgse televisiezender die sinds 1989 uitzendt op de Nederlandse televisie.
RTL 4 valt samen met RTL 5, RTL 7, RTL 8 en RTL Z onder RTL Nederland. RTL 4 richt zich als hoofdzender van de uitzendgroep op een brede commerciële doelgroep. In Nederland is RTL 4 na NPO 1 de best bekeken televisiezender.
In Luxemburg is RTL 4 vrij te ontvangen, in Nederland zijn de uitzendingen alleen beschikbaar als betaaltelevisie.
Geschiedenis.
RTL-Véronique.
De zender startte onder de naam "RTL-Véronique" op 2 oktober 1989 als jongerenzender. In de aanloop naar de lancering was de werknaam "Radio Téle Véronique". Commerciële televisie vanaf Nederlands grondgebied was eind jaren tachtig nog een groot punt van discussie, maar aangezien Véronique officieel een Luxemburgse zender was en via de zogeheten U-bochtconstructie uitzond, werd deze op de Nederlandse kabel toegelaten. Dit in tegenstelling tot TV10, het commerciële initiatief van televisieproducent Joop van den Ende, dat door het Commissariaat voor de Media niet conform de wet werd bevonden. Hierop strandde eerder in 1989 ook het initiatief ATV/EPTV van drie publieke omroepen en vier uitgeversorganisaties.
RTL-Véronique werd oorspronkelijk gefinancierd door Veronica, de Nederlandse Middenstandsbank (NMB), Rabobank, Credit Lyonnais, Philips, Lex Harding (Tornado BV) en het Luxemburgse bedrijf CLT (Compagnie Luxembourgeoise de Télédiffusion, later CLT-UFA, maar tegenwoordig RTL Group SA). De eerste uitzending was op maandag 2 oktober 1989. In december 1989 werden de aandelen van de Rabobank, NMB, Credit Lyonnais, Veronica, Lex Harding (Tornado BV) overgenomen door VNU en Elsevier. CLT bleef haar aandeel houden en bleef feitelijk de controlerende partij met de uitzendlicentie in Luxemburg.
Gezichten van het eerste uur waren Jeroen Pauw, Irene Moors, Viola Holt, Dieuwertje Blok, Catherine Keyl, Jan de Hoop, Caroline Tensen, Pauline Dekker, Wessel van Diepen, Patty Brard, Jur Raatjes, Mariëtte Bruggeman, Anniko van Santen, Manon Thomas, Marc Jacobs, Sander Simons, Elles Berger, Marc Postelmans, Rob van Rees, Jaap van Meekren, Heleen de Boer, John Bernard, Reinier van den Berg, Ria van Eijndhoven, Gert Berg en Loretta Schrijver.
Het gezicht van fotomodel Daphne Deckers fungeerde tevens als 'uithangbord' van het commerciële station. In de directie zetelden de Luxemburger Freddy Thyes (namens CLT), ex-Veronica-topman Lex Harding en de latere Endemol-bestuurder Ruud Hendriks.
RTL-Véronique richtte zich vooral op jongeren en had weinig materiaal om uit te zenden. Joop van den Ende had wel programma's en televisiesterren, maar door het TV10-debacle en de boycot door de publieke omroepen kon hij zijn programma's niet kwijt.
RTL 4.
Begin 1990 sloot RTL-Véronique een overeenkomst met Van den Ende, waardoor de slecht bekeken jongerenzender vanaf maart dat jaar verder ging als RTL 4.
De zender is statutair/formeel gevestigd in Luxemburg en is daardoor niet gehouden aan bepaalde Nederlandse regelgeving (bijvoorbeeld met betrekking tot reclame en sponsoring).
Vormgeving.
RTL 4 heeft een aantal veranderingen doorgemaakt vooral in 1998 toen het logo en programmering een vernieuwing kreeg. Het logo van RTL 4 is in de zomer van 1990, de herfst van 1990, in 1997 en in 1998 veranderd. Op 1 oktober 2001 kreeg RTL 4 een nieuwe vormgeving, maar het thema en het logo was ongewijzigd. In 2004 heeft RTL 4 andere leaders en bumpers en op 12 augustus 2005 kreeg RTL 4 opnieuw een nieuw logo. Op 1 juni 2007 stapte heel RTL Nederland over op breedbeeld. Met deze verandering kreeg RTL 4 ook een nieuwe huisstijl waarin de sterren van RTL 4 centraal staan. Inmiddels is ook deze huisstijl weer verlaten en zijn op 1 februari 2008 bumpers te zien waarin naast een door ronddraaiende balkjes gevormde 4 objecten als wijnglazen en parels naar beneden vallen. Op 26 augustus 2013 veranderde RTL 4 weer zijn logo met een nieuwe vormgeving, net als de andere RTL-zenders die overgingen op een ander vormgeving en logo tussen 2010 en 2012. Op 1 september 2016 wijzigde het logo van RTL 4 opnieuw waarbij de corporate vormgeving van de letters RTL werden geïntegreerd met het RTL 4-logo. Op 1 mei 2023 heeft RTL4 een nieuw logo gekregen. Net zoals de overige RTL TV-zenders.
Radio activiteiten.
RTL 4 heeft sinds begin jaren 90 een radiozusje gekend met daarin de benaming RTL. Deze zender wisselde regelmatig van naam (RTL 4 Radio, RTL Radio, Happy RTL, RTL Rock Radio e.d.). In 1995 is de radiozender uiteindelijk hernoemd in Kink FM en in 1996 verkocht aan de Vereniging Veronica. Na de etherfrequentieveiling in mei 2003 kreeg de televisiezender weer een radiozusje genaamd RTL FM. Deze etherfrequentie moest op 8 juli 2006 overgedragen worden aan radiozender 100%NL, omdat deze op onterechte gronden aan RTL Nederland was toebedeeld. Door tegenvallende luistercijfers na het verlaten van de etherfrequenties is het radiostation in december 2006 als Sky Radio uitgezonden, dat gedurende de kerstperiode kerstmuziek uitzond op de kabelfrequenties van RTL FM onder naam 'RTL FM presents: Sky Radio - The Christmas Station', waarna jongerenzender TMF samen met de Sky Radio Groep de kabelfrequenties overnam om er het programma van TMF Radio op uit te zenden. TMF Radio is begin 2007 volledig overgedragen aan Sky Radio Groep en MTV Networks en is uiteindelijk tot Hitradio Veronica omgedoopt om internet-only te worden. Op 1 oktober 2007 verkreeg RTL Nederland dankzij de Talpa-transactie het radiostation 538 dat eind december 2011 weer aan Talpa werd afgestoten. Van augustus 2008 tot 10 maart 2017 was het bedrijf ook actief met de internetradiozender RTL Lounge Radio. Sindsdien heeft RTL geen radioactiviteiten meer in Nederland.

</doc>
<doc id="31688" url="https://nl.wikipedia.org/wiki?curid=31688" title="SBS6">
SBS6

SBS6 is een Nederlandse commerciële televisiezender die onderdeel is van Talpa TV, een bedrijfsonderdeel van Talpa Network. Naast SBS6 maken ook de zenders Net5, Veronica en Viaplay TV onderdeel uit van dat bedrijf. René Oosterman is de zendermanager van SBS6.
Geschiedenis.
De zender werd in 1995 gestart door de SBS Broadcasting Group en richtte zich in de beginjaren voornamelijk op belevenistelevisie en binding met de regio door programma's als Actienieuws en Hart van Nederland. De zender stond bekend als een "volkszender" of "campingzender". Later werd het een brede familiezender en is het de derde televisiezender van Nederland, na NPO 1 en RTL 4, met een marktaandeel rond de tien procent.
Talpa Network.
In juli 2017 werd SBS6 volledig eigendom van Talpa Network, nadat het eerder (deels) in handen was van Sanoma Media Nederland. Sinds de overname door het bedrijf van John de Mol, die eerder onder andere de zender Tien in handen had, werkte de zender aan een nieuw profiel. Onder andere Paul Römer, Erland Galjaard en Marco Louwerens traden in de jaren na de overname toe tot de directie van Talpa Network om leiding te geven aan de televisiezenders, waaronder SBS6. Zo werd het prominente rode logo ingewisseld voor een licht blauwe variant, die in 2023 weer gewijzigd werd in een logo die mee kleurt met de programma vormgeving.
Nadat gesprekken met RTL Nederland over een samenwerking op niets waren uitgelopen, werden er in begin 2019 verschillende Talpa-formats overgeheveld van concurrent RTL 4 naar SBS6, waaronder "It Takes 2", "Dance Dance Dance" en "Miljoenenjacht". Ook werden verschillende potentiële publiekstrekkers aangetrokken, waaronder Patty Brard, Wendy van Dijk, Winston Gerschtanowitz, Gordon, Johnny de Mol, Linda de Mol en Jan Versteegh.
De presentatoren werden dat jaar met wisselend succes voor het eerst ingezet. "Chateau Meiland" en "Mr. Frank Visser doet uitspraak" bleken grotere groepen kijkers te trekken. "Chateau Meiland" wist in 2019 als tweede SBS6-programma tot dusver de Gouden Televizier-Ring te winnen. Nadat in het voorjaar van 2020 de coronapandemie uitbrak in Nederland en verschillende producties stil kwamen te liggen, begon SBS6 met het uitzenden van de UEFA Champions League-wedstrijden die tot dat moment op zusterzender Veronica werden uitgezonden. Medio 2021 verloor Talpa Network de Champions League-rechten en werden er weer reguliere programma's geprogrammeerd.
Sinds 2019 heeft de zender ook verschillende praatprogramma's uitgeprobeerd, waaronder "6 Inside" met Jan Versteegh en Albert Verlinde, "5 Uur Show" met Brecht van Hulten, "Dit Vindt Nederland" met Natacha Harlequin en "HLF8" met Johnny de Mol. Allen werden na een of enkele seizoenen van de buis gehaald door tegenvallende kijkcijfers. "Vandaag Inside" met Wilfred Genee, René van der Gijp en Johan Derksen, "Marcel &amp; Gijs" met Marcel van Roosmalen en Gijs Groenteman en "De Oranjezomer" met Hélène Hendriks kende de zender wel goede resultaten. De actuele praatprogramma's dienen als lead-in voor de programmering op de late avond, bestaande uit de langjarig lopende programma's "Hart van Nederland" en "Shownieuws".
Gedurende 2023 en in het begin van 2024 verlieten Paul Römer, Erland Galjaard en Marco Louwerens de directie van de televisietak, terwijl Frans Klein toetrad. Hij kwam over van de NPO en werkte eerder voor BNNVARA.
Doelgroep.
De zender focust zich naar eigen zeggen op het gemiddelde Nederlandse gezin en zendt voornamelijk amusements- en nieuwsprogramma’s, films en series uit.
Prijzen.
Gouden Televizier-Ring.
De zender heeft in totaal twee keer de Gouden Televizier-Ring voor beste televisieprogramma gewonnen. In 2003 deden ze dit met "Hart in Aktie" en in 2019 met "Chateau Meiland.
Daarnaast wonnen verschillende medewerkers individuele prijzen toen ze onder contract stonden bij SBS6. Zo won Wendy van Dijk in 2000, 2003, 2004 en 2005 de Televizier-Ster Vrouw en Robert ten Brink in 2000 de Televizier-Ster Man. Ook Johnny de Mol wist deze prijs te winnen, in 2013. Thom Hoffman ontving in 2016 de Televizier-Ster Beste Acteur/Actrice, terwijl Martien Meiland in 2020 de Televizier-Ster Talent Award wist te winnen.

</doc>
<doc id="31689" url="https://nl.wikipedia.org/wiki?curid=31689" title="Net 5">
Net 5



</doc>
<doc id="31697" url="https://nl.wikipedia.org/wiki?curid=31697" title="Georges Seurat">
Georges Seurat

Georges-Pierre Seurat (Parijs, 2 december 1859 – aldaar, 29 maart 1891) was een Frans kunstschilder en tekenaar. Het werk van Georges Seurat behoort tot het pointillisme, een schilderstijl binnen het impressionisme (zie ook de lijst van Europese kunststromingen). Hij was samen met Paul Signac de grondlegger van het 19e-eeuwse neo-impressionisme.
Biografie.
Hij studeerde aan de École des Beaux Arts in 1878 en 1879. Zijn leermeester was een volgeling van Jean Auguste Dominique Ingres. De jonge Seurat werd sterk beïnvloed door Rembrandt en Francisco Goya.
Hij verliet de École des Beaux-Arts in 1879 om in militaire dienst te gaan in Brest. Daar tekende hij scènes van de stranden en de zee. Een jaar later keerde hij terug naar Parijs en studeerde bij Henri Lehmann (1814-1881). Zijn stijl was echter onconventioneel en spoedig verliet hij de school. In die tijd deelde Seurat een studio met Edmond-François Aman-Jean. Een aantal van zijn werken gebruikt de oevers van de Seine als decor, bij het eiland van La Grande Jatte, een twee kilometer lang, smal eiland in de Seine, in Neuilly-sur-Seine, een voorstad van Parijs.
Samen met Paul Signac legde hij zich toe op de theoretische grondslagen van de kleurwerking. Zijn techniek van de weergave van licht door gebruik te maken van kleine penseelstreken met contrasterende kleuren werd bekend als divisionisme (kleurdeling). Een minder juiste benaming is Pointilisme, omdat dit meer duidt op de techniek van het opbrengen. Zijn theorie dat de kleine stippen zich van enige afstand bezien in het oog van de toeschouwer vermengen, toetste hij voor het eerst in het grote doek "La baignade à Asnières" (1883-1884; National Gallery, Londen), waarbij de kleuren zelf nog wel gemengd waren.
In volgende werken, onder meer het grote doek "Dimanche d'été à la Grande Jatte" (1886; Art Institute of Chicago in Chicago) plaatste hij onvermengde kleuren naast elkaar, een werkwijze die kenmerkend is voor het neo-impressionisme, waarvan hij een markant vertegenwoordiger is.
Seurat schilderde behalve een aantal grote stukken vooral landschappen, enkele genrestukken en portretten. Zijn vormgeving is evenwichtig, strak en geometrisch van opbouw. Niet alleen in technisch opzicht maar ook naar de sfeer onderscheidt de stijl van Seurat zich van het impressionisme onder andere doordat hij al spoedig geen aandacht meer schonk aan het natuurlijke licht maar de meeste van zijn grote werken in zijn atelier vervaardigde.
In zijn latere werk op groot formaat concentreerde hij zich vooral op het weergeven van beweging, bijvoorbeeld in "Le chahut" (1889-1890; Kröller-Müller Museum in Otterlo) en "Le cirque" (1891; onvoltooid; Musée d'Orsay in Parijs).

</doc>
<doc id="31699" url="https://nl.wikipedia.org/wiki?curid=31699" title="Talpa TV (bedrijf)">
Talpa TV (bedrijf)

Talpa TV is de televisietak van het Nederlands omroepbedrijf Talpa Network en komt voort uit de Nederlandse tak van het voormalige SBS Broadcasting SARL, een van oorsprong Scandinavisch-Luxemburgs bedrijf. Sinds september 2020 is Talpa TV met Talpa Radio geïntegreerd, waardoor de aparte rechtspersoon - het voormalige SBS Broadcasting BV - is komen te vervallen.
Activiteiten.
Sinds 19 juli 2017 is het bedrijf in handen van het mediabedrijf Talpa Network van John de Mol en bestaat uit de volgende onderdelen:
Voormalig SBS Broadcasting B.V..
Talpa TV komt voort uit het huidige SBS Broadcasting B.V. dat weer voorkomt uit de voormalige SBS Broadcasting Group.
Tot 19 juli 2017 waren ook deze bedrijven onderdeel van SBS Broadcasting BV
Geschiedenis.
SBS Broadcasting werd in 1989 opgericht door de Amerikaanse filmproducent Harry Evans Sloan als TV1. In 1991 werd de naam veranderd in SBS Broadcasting SA. SBS staat voor "Scandinavian Broadcasting System", waardoor de naam "SBS Broadcasting" een pleonasme is. Belangrijke concurrenten waren de eveneens in Luxemburg gevestigde RTL Group SA, de Franse mediagroep TF1 en de Italiaanse mediagroep Mediaset SpA van Silvio Berlusconi's Fininvest alsmede in mindere mate de Franse Canal+ Group (van Vivendi SA)
In 2003 werkten er 2000 mensen bij SBS Broadcasting SARL. In 2004 realiseerde het bedrijf een omzet van € 678,3 miljoen. Op 22 augustus 2005 werd bekendgemaakt dat SBS Broadcasting SA een overeenkomst heeft gesloten met Permira en Kohlberg Kravis Roberts (KKR), om overgenomen te worden voor circa € 2,1 miljard. De overname werd eind 2005 voltooid waarbij de eigendommen van SBS Broadcasting SA overgingen in SBS Broadcasting SARL en SBS Broadcasting SA werd omgedoopt in TVSL SA om de verkoop aan de aandeelhouders uit te betalen. SBS Broadcasting SARL was begin 2007 in handen van KKR (37%), Permira (37%), Telegraaf Media Groep NV (20%) en het management (6%). Patrick Tillieux 'acting' CEO, Jurgen van Schwerin CFO. Lord Clive Hollick was voorzitter van de Raad van Commissarissen.
Op 27 juni 2007 werd bekend dat de Duitse groep ProSiebenSat.1 Media de volledige SBS Broadcasting Group overnam voor € 3,3 miljard. ProSiebenSat.1 Media wordt met de overname de op een na grootste tv-groep van Europa met 48 tv-stations.
Op 20 april 2011 werd bekendgemaakt dat Sanoma Media (67%) en Talpa Holding (33%) de Nederlandse tak van SBS overnemen. Op 29 juli 2011 is deze overname geëffectueerd. Sinds 1 februari 2012 verzorgt Sanoma ook de online reclame nadat het contract met Hi-Media is ontbonden. SBS België is ook overgenomen door een consortium waarin Sanoma een minderheidsbelang heeft.
Op 10 april 2017 werd bekend dat Talpa Holding de tv-zenders SBS6, Veronica, Net5 en SBS9 overneemt van Sanoma. Het mediabedrijf van John de Mol betaalt € 237 miljoen voor het belang van 67% van Sanoma in SBS Broadcasting. Talpa wil met de aankoop de positie van SBS op de Nederlandse markt verstevigen. Op zijn beurt krijgt Sanoma alle aandelen van Veronica Uitgeverij in handen, met onder andere Veronica Magazine en Totaal TV. Exact drie maanden later geeft de Autoriteit Consument &amp; Markt (ACM) toestemming aan Talpa om SBS volledig in te lijven.
In de zomer van 2021 kondigden RTL Nederland en Talpa Network een fusie aan. RTL Nederland is eigenaar van onder meer RTL 4 en Videoland. De ACM is een diepgaand onderzoek gestart of deze fusie is toegestaan. Wordt toestemming zonder voorwaarden verleend dan komt het Nederlandse Talpa Network in handen van RTL Group. Talpa Network krijgt een belang van 30% in RTL Nederland. Talpa Entertainment Productions blijft buiten deze transactie evenals Fremantle (een bedrijfsonderdeel van RTL Group), die diverse programma's in Nederland maakt waaronder RTL Boulevard.
Onderdelen van de voormalige SBS Broadcasting Group.
De SBS Broadcasting Group bestond tot 2007 uit de volgende onderdelen:
België.
SBS Belgium NV (geen onderdeel of eigendom geworden van Talpa TV)

</doc>
<doc id="31704" url="https://nl.wikipedia.org/wiki?curid=31704" title="Fryslân">
Fryslân



</doc>
<doc id="31706" url="https://nl.wikipedia.org/wiki?curid=31706" title="Philipsdam">
Philipsdam

De Philipsdam is een onderdeel van de Deltawerken. Met de bouw van de Philipsdam werden de wateren Krammer en Volkerak direct afgesloten van de Oosterschelde. De Philipsdam loopt van de Grevelingendam naar Sint Philipsland - waarnaar de dam genoemd is - en is bewegwijzerd als N257.
Noodzaak van de Philipsdam.
De Philipsdam is een compartimenteringsdam die nodig was nadat in 1974 besloten was om de Oosterschelde niet af te sluiten, maar te voorzien van een stormvloedkering. De Commissie Compartimentering Oosterschelde was door de minister van Verkeer en Waterstaat ingesteld, met onder meer de opdracht vòòr 30 april 1975 rapport uit te brengen aan de minister en aan de provinciale besturen van Zeeland en Noord-Brabant aangaande de technische, planologische en financiële aspecten van de verschillende mogelijkheden van compartimentering van de Oosterschelde. Het was nodig om iets te doen om er voor te zorgen dat het getijverschil bij Yerseke voldoende groot bleef, en dat de binnenvaart van Antwerpen naar Rotterdam getijvrij zou worden, zoals in het traktaat met België was afgesproken. De Commissie stelde voor om een comparimenteringsdam aan te legen in het Keeten tussen Tholen en Duiveland. Maar de Raad van de Waterstaat adviseerde om een dam tussen de Grevelingendam en St.Philipsland aan te leggen. Dit advies is door de Minister gevolgd. In een raming later dat jaar werd voor de Philipsdam 160 miljoen gulden gereken, en voor bijbehorende sluizen (de Krammersluizen) 270 miljoen. De planning was om een kabelbaansluiting met betonblokken voor het sluitgat in de Krammer toe te passen en voor de sluiting van het Slaak een zandsluiting. 
Het ontwerp.
Een aantal alternatieven voor de exacte ligging van de dam en het sluizencomplex zijn onderzocht, waarbij een belangrijke afweging was het behoud van waardevolle intergetijdengebieden. Daarnaast speelden de stroomsnelheden in de sluitgaten en de grondmechanische aspecten een grote rol bij de afweging. De wegaansluiting aan de zuidzijde vereiste nogal wat onderzoek, omdat deze door kwetsbare natuurgebieden liep. De bouw van de Philipsdam begon eind 1976 met de bouw van een werkeiland op de "Plaat van Vliet". Toen dit eiland anderhalf jaar later klaar was, werd begonnen met het bouwen van enkele sluizen voor de binnenvaart en de pleziervaart.
Door de diverse werken waren de kenmerken van de sluitgaten in de loop der tijd wat veranderd. In 1978 was de toestand als volgt:
De uitvoering van de werken.
De sluitingen van de Philipsdam en van de Oesterdam moesten goed op elkaar afgestemd worden, en ook op de bouwfases van de Oosterscheldekering. Door wat vertraging bij de bouw van de Oosterscheldekering en doordat de baggerbedrijven inmiddels werkten met zandzuigers van heel grote capaciteit werd de optie zandsluiting aantrekkelijk. Dit is in de jaren 1981-1984 in detail onderzocht. Doordat de Stormvloedkering ten tijde van de sluiting van de Philipsdam in bedrijf zou zijn, zou het mogelijk zijn om het getij ter plekke van de sluitgaten te verkleinen en dan zou een zandsluiting zonder probleem mogelijk zijn. Het probleem is dan wel dat er zeer grote schade aan de natuur wordt aangebracht, omdat foerageergebieden langere tijd niet toegankelijk zijn voor vogels. Dit is uitgebreid onderzocht en gevonden is da als de kering op zodanige wijze wordt bediend dat er feitelijk een "gerekt" getij ontstaat met ongeveer 10 uur een waterstand iets onder N.A.P. dit voor de natuur acceptabel is en een zandsluiting kostentechnisch aantrekkelijk is, ongeveer 35 miljoen gulden goedkoper dan een steensluiting. Hiertoe is in 1983 besloten, en tevens is toen besloten om de sluiting van de Philipsdam te verschuiven naar 1987 omdat dit budgettair beter uit kwam. Bovendien kon men de werken dan ook uitvoeren in een seizoen dat de vogels (met name de steltlopers) er het minste last van hadden. De zandsluiting van het Krammer kwam er in feite op neer dat vanaf beide oevers een sluitkade van zand is opgespoten. Deze sluiting is uitgebreid beschreven in "Sand Closures" van P. Struik (1992).
In het kleiner wordende sluitgat nemen de snelheden toe en dus stijgen de zandverliezen. De hoeveelheid zand die nodig zal zijn om de sluiting uit te voeren hangt af van het netto-volume van de sluitkade en van de optredende zandverliezen. Die verliezen zijn behalve van de korreldiameter van het zand en enkele andere parameters vooral afhankelijk van de duur en de grootte van de stroomsnelheden. Deze laatste twee grootheden speelden een belangrijke rol in het ontwerpproces. De snelheden konden worden beïnvloed met behulp van de stormvloedkering. 
De geplande productie van de zandzuigers bij de sluiting van het sluitgat was: 
In 1987 is het damvak verder afgewerkt en de weg erover aangelegd. Er is toen ook een aanvang gemaakt met de bouw van de uitkijktoren over de dam en de sluizen.
Windturbines.
Vanaf 2017 is de dam voorzien van windturbines, het windpark Krammer. Het park bestaat uit 34 turbines met een totaal vermogen van 102 MW.
Krammersluizen.
In 1983 was het sluizencomplex (de Krammersluizen; in oudere stukken van Rijkswaterstaat wordt dit complex de Philipsdamsluizen genoemd) gereed, maar pas op 2 februari 1987, toen ook de dam af was, werd het officieel geopend. In 1994 is er een tweede sluis gebouwd voor pleziervaart. Sindsdien bestaat het complex uit twee jachtvaartsluizen voor de pleziervaart en twee duwvaartsluizen voor de beroepsvaart.
De sluizen zijn technisch ingewikkeld, omdat ze moeten voorkomen dat er een uitwisseling plaatsvindt van het zoete water van het Volkerak/Zoommeer en het zoute water van de Oosterschelde (via Zijpe en Slaak). De sluizen werken daarom zodanig, dat er bij het schutten geen zout water in het Volkerak kan stromen en slechts een beetje zoet water in de Oosterschelde. Hiertoe maken de sluizen gebruik van de eigenschap dat zout water zwaarder is dan zoet water en dus dat zoet water op zout water drijft. 
Als er geen speciaal zoet/zout scheidingssysteem zou zijn, dan zou bij iedere schutting van zout naar zoet de volledige inhoud van de kolk (dus niet alleen de bovenste schijf water) het Volkerak/Zoommeer instromen. Dit komt door de dichtheidsstroming. 
Als schepen van zout water naar zoet water gaan wordt, als beide deuren gesloten zijn (plaatje 2), zoet water boven in in de sluiskolk ingelaten, en zout water door de geperforeerde bodem onder in de kolk afgevoerd. Dit zoute water gaat naar een tijdelijke berging in de bassins naast de sluis, of wordt afgevoerd naar het Zijpe/Oosterschelde. Bij schutten in andere richting wordt eerst het zoete water uit de kolk afgevoerd naar een andere tijdelijke berging of naar het Zoommeer/Volkerak en vervangen door zout water uit de eerste berging of uit de Oosterschelde. Het precieze gebruik van de bekkens hangt af van de waterstanden in de Oosterschelde en Zoommeer van dat moment.
Heel belangrijk is dat er geen menging van het zoete en het zout water optreedt. De vormgeving van de geperforeerde wanden en bodem is daarom verbeterd ten opzichte van de Kreekraksluizen, waar een vergelijkbaar systeem al eerder was aangebracht. 
De sluizen voor de binnenvaart zijn 280 meter lang en 24 meter breed, zodat ze ook geschikt zijn voor grote combinaties van duwboot met duwbakken. Al met al is het Krammersluizencomplex het grootste betonnen "kunstwerk" (jargon voor infrastructurele bouwwerken) dat Rijkswaterstaat ooit heeft laten bouwen.
Natuurontwikkeling.
Door de aanleg van de dam is het landschap eromheen sterk veranderd. Door aanslibbing zijn er kwelders ontstaan met een rijk dierenleven. Om het bespieden van de vogels te vergemakkelijken is er een schuilhut neergezet, van waaruit men onder meer verschillende soorten steltlopers, zoals de kluut, kan zien.
Om het schutproces te versnellen is Rijkswaterstaat in 2014 een proef gestart in een jachtsluis met een nieuw systeem dat tevens de zoet-zoutscheiding zou moeten bevorderen. De nieuwe technische oplossing, waarbij bellenschermen (het actief inbrengen van luchtbellen) en het spoelen van zoet en zout water ervoor zorgt dat er niet alleen sneller en met minder energie geschut kan worden maar dat de vispopulatie ook in staat is om te migreren van het ene deel naar het andere deel.
Uitkijktoren.
In 2021 is de uitkijktoren bij het Krammersluizencomplex vernieuwd als onderdeel van het grotere renovatieproject "civiele werken Krammersluizen". Het terrein rondom de toren is voorzien van camperplekken, meubilair en oplaadpunten voor e-bikes.

</doc>
<doc id="31707" url="https://nl.wikipedia.org/wiki?curid=31707" title="Bathse spuisluis">
Bathse spuisluis

De Bathse spuisluis is een onderdeel van de Deltawerken nabij de buurtschap Bath dat behoort tot de gemeente Reimerswaal in de Nederlandse provincie Zeeland.
De sluis is niet aangelegd als verdediging tegen het water, maar is samen met het Bathse spuikanaal aangelegd om zoet water af te kunnen voeren waarmee het Volkerak, het Zoommeer, het Markiezaatsmeer en het Schelde-Rijnkanaal worden doorgespoeld (door de afdamming van deze wateren ging dit niet meer vanzelf). Door het doorlaten van vers water via de Volkerakdam wordt schoon water het gebied ingelaten. Het oude, vervuilde, water wordt via het Spuikanaal Bath en de Bathse spuisluis in de Westerschelde geloosd. Ook wordt de spuisluis gebruikt voor het lozen van water uit West-Brabant, dat via het noordelijk deel van het Schelde-Rijnkanaal wordt afgevoerd.
De Bathse spuisluis staat aan het einde van het 8,4 km lang, 135 meter breed (aan het oppervlak), 65 meter breed (op de bodem) en 7 meter diepe Spuikanaal Bath dat evenwijdig aan het Schelde-Rijnkanaal loopt. De sluis bestaat uit zes kokers van beton, waardoor het zoete water in de Westerschelde kan stromen. Door de spuisluis "kan" 330 m³ per seconde geloosd worden. Overigens "kan" alleen gespuid worden wanneer het niveau van de Westerschelde lager is dan in het kanaal omdat er geen pompen zijn. De data over het spuien zijn door iedereen op te vragen.
Met de bouw is in 1980 begonnen. In 1987 waren het kanaal en de spuisluis gereed.

</doc>
<doc id="31708" url="https://nl.wikipedia.org/wiki?curid=31708" title="Erwtensoep">
Erwtensoep

Erwtensoep is een soep gemaakt van spliterwten. De benaming snert wordt gebruikt voor de in Nederland gebruikelijke variant van deze soep, die doorgaans 's winters gegeten wordt en zo dik is dat deze meer op pap dan op soep lijkt. 
Oorsprong en verspreiding.
Soep die is gemaakt van erwten heeft een lange geschiedenis. De soep is al bekend van oude Griekse beschavingen van ca 500 v.Chr., maar werd mogelijk al vele eeuwen daarvoor in Voor-Azië bereid. In Noordwest- en Oost-Europa zijn dikke varianten populair. Ook in Canada, de VS, Australië, India, het Midden-Oosten en Marokko worden varianten geserveerd, soms minder gebonden dan het traditionele Nederlands gerecht. Het eerste Nederlandse recept voor snert dateert uit het begin van de 16e eeuw.
Nederlandse erwtensoep.
Samenstelling.
Erwtensoep wordt gemaakt van ingrediënten die elk op zich lang houdbaar zijn. De basis vormt een vleesbouillon van gezouten vlees, waaraan gedroogde spliterwten of andere erwten worden toegevoegd. De soep kan begonnen worden met alleen water en gedroogde erwten.
De hoeveelheden en de keus van verdere ingrediënt variëren. Sommige traditionele recepten voor snert geven naast spliterwten als enige groenten knolselderij en prei, andere wortel en ui. Naast wortel, knolselderij, prei en ui kan ook aardappel toegevoegd worden. Aardappels vallen tijdens langdurig koken uit elkaar en zorgen ervoor dat de soep sneller dik wordt. Andere groentes die toegevoegd worden zijn bleekselderij of bladselderij. De soep bevat vaak tevens vet varkensvlees, zoals krabbetjes, speklap, karbonade of varkenspoot. Ook rookworst is een vereiste ingrediënt.
Door de kenners wordt erwtensoep pas snert genoemd als de soep een nacht heeft gestaan. Daardoor wordt de soep bijzonder dik.
Bij- en nagerechten.
De erwtensoep wordt in Nederland traditioneel gegeten met roggebrood, belegd bijvoorbeeld met katenspek, kaas of boter. Sommigen kiezen pannenkoeken als dessert na erwtensoep, een gewoonte die in Scandinavische landen wijdverbreid is. In Zweden is dit een traditioneel menu voor de donderdag en wordt aangeduid als 'ärtsoppa och Pannkakor'.

</doc>
<doc id="31709" url="https://nl.wikipedia.org/wiki?curid=31709" title="Snert">
Snert



</doc>
<doc id="31710" url="https://nl.wikipedia.org/wiki?curid=31710" title="Frisia">
Frisia



</doc>
<doc id="31713" url="https://nl.wikipedia.org/wiki?curid=31713" title="Maeslantkering">
Maeslantkering

De Maeslantkering is een in 1997 door de overheid in gebruik genomen stormvloedkering op de grens van Het Scheur en de Nieuwe Waterweg bij Hoek van Holland. De beweegbare onderdelen zijn ontworpen om een vloedgolf van 5 meter boven NAP aan te kunnen en behoren tot de grootste ter wereld. De kering maakt samen met de Hartelkering en de dijkverbreding Rozenburg deel uit van de Europoortkering, het laatste onderdeel van de Deltawerken, bedoeld om het hele grondgebied van Nederland met zijn inwoners, bebouwing en infrastructuur te beveiligen tegen hoogwater. Wettelijke basis is de Deltawet.
Politieke voorbereiding en overwegingen.
In de oorspronkelijke Deltaplannen was geen afsluiting opgenomen van de Westerschelde en de Nieuwe Waterweg, dit om de havens van Antwerpen en Rotterdam toegankelijk te houden. In plaats daarvan zouden dijken worden aangelegd. Halverwege de jaren 1980 bleek echter op grond van nieuwe inzichten over de zeespiegelstijging, dat de geplande dijken langs de Nieuwe Waterweg niet hoog genoeg zouden zijn om het dichtbevolkte gebied van Zuid-Holland Zuid tegen hoogwater te beschermen. Het aanleggen van verhoogde dijken zou een bijzonder kostbare zaak worden. Niet alleen vanwege de kosten van de aanleg zelf maar vooral vanwege het feit dat grote strekkingen van de te verzwaren dijken in stedelijke gebieden liggen. Voor de verzwaringswerken zou een strook grondgebied vrijgemaakt moeten worden ten koste van bestaande bebouwing en infrastructuur, daarvoor moet onder andere onteigend en schadeloos gesteld worden. Anderzijds liggen de kosten voor onderhoud bij de gemeenten en waterschappen, niet bij de Rijksoverheid en Rijkswaterstaat.
Daarom werd gezocht naar een alternatief, een beweegbare kering. In de Theems was al eerder een beweegbare kering gebouwd, maar de kering in de Nieuwe Waterweg moest een veel grotere opening hebben. Een onafhankelijke commissie toetste vier varianten op bouwtijd, kosten en gevolgen voor het bedrijfsleven en inpasbaarheid in het landschap. Dit in samenwerking met Rijkswaterstaat, de gemeente Rotterdam en het waterschap.
De bewustwording van een versnelde zeespiegelstijging, volgens een computermodel in opdracht van de regering in die tijd ingeschat op 30 centimeter tot ongeveer 2050 en nog eens maximaal twee meter tot 2100, speelde ook een rol in de keuze voor de Maeslantkering. Dijken zouden op den duur geen oplossing zijn omdat ze zouden worden ondermijnd door de voortdurend stijgende waterspiegel. Verder kon de Maeslantkering in zes jaar worden gebouwd, terwijl dijkversterking en de benodigde onteigeningstrajecten 30 jaar zouden duren. De kosten moesten echter ook in een veel kortere periode op tafel komen en de Tweede Kamer had bezwaren tegen externe financiering. Verder zou vanuit de bouwmarkt bezien een piekbelasting gedurende een klein aantal jaren betekenen, waarna een vrij abrupte daling van het jaarlijkse investeringsvolume plaatsvindt. Alles afwegende werd in 1988 op voorstel van minister Smit-Kroes van Verkeer en Waterstaat door het parlement besloten achtereenvolgens zwakke plekken in de dijken aan te pakken, vervolgens de twee beweegbare keringen aan te laten leggen, na elkaar en de overige aanvullende dijkversterkingen in de tijd te spreiden.
De Maeslantkering.
De kering bestaat uit twee enorme deuren die in geopende stand op het land staan. De deuren zijn te zien als drijvende pontons die leeg naar hun plaats op het water kunnen worden gebracht. Hier aangekomen lopen de deuren vol water, zodat massieve barrières ontstaan. Als de kering weer open moet gaan, worden de deuren automatisch leeggepompt en worden ze naar buiten bewogen. Hier varen de deuren aan beide zijden weer in een soort droogdok met deur. De deur gaat dicht en het droogdok wordt leeggepompt. Zo worden de deuren dus droog bewaard, dit om corrosietechnische redenen.
De bouw van de Maeslantkering begon in 1991. Op 10 mei 1997 werd de waterkering door koningin Beatrix officieel in gebruik gesteld. Op deze dag werd de kering om 16.30 uur voor het eerst gesloten.
De kosten van het project bedroegen ongeveer 1 miljard gulden, ofwel 450 miljoen euro.
Automatische bediening.
Bijzonder is dat de kering zo is ontworpen en gebouwd, dat deze volledig automatisch gesloten en geopend kan worden, zonder gebruik te hoeven maken van mensenhand. Bij besluit van de minister van Verkeer en Waterstaat Jorritsma uit 1997 is vastgelegd dat de kering normaal gesproken openstaat en vanaf 1 januari 1998 gesloten wordt bij een verwachte waterstand van de Nieuwe Maas te Rotterdam ter hoogte van het Boerengat van ten minste NAP +3.00 meter. Een computersysteem dat op basis daarvan is geprogrammeerd, het Beslis en Ondersteunend Systeem (BOS) genaamd, beslist automatisch of de kering bij dreigend hoogwater gesloten moet worden. Dit gebeurt als de waterstand in Rotterdam boven de 3 meter NAP of in Dordrecht 2,90 meter boven NAP dreigt te komen. Naast de Maeslantkering bestuurt het BOS ook de Hartelkering. Omdat de keringen automatisch sluiten, zonder tussenkomst van mensen, worden hoge eisen aan het BOS gesteld. Dit is dubbel redundant uitgevoerd om uitvallen zo veel mogelijk te voorkomen. Bij verwacht hoog water is er voor de zekerheid een operationeel team van Rijkswaterstaat aanwezig om handmatig in te kunnen ingrijpen als dat nodig is. In het geval dat de computer volledig dienst weigert zal de kering door het bedieningspersoneel worden gesloten.
Sluittechniek.
De deuren, twee boogvormige stalen segmenten bestaand uit een kerende wand en een vakwerkarm van 22 meter hoog en 210 meter lang, draaien bij hoogwater vanuit een parkeerdok op het land de rivier op. Ze drijven dan op het water omdat ze hol zijn van binnen. Op het moment dat ze elkaar (bijna) raken, stromen ze vol met water zodat ze afzinken op een drempelconstructie op de bodem van de Nieuwe Waterweg, waardoor deze vrijwel volledig wordt afgesloten. Om te voorkomen dat de deuren beschadigen blijft er een kleine opening (ca. 80 cm) tussen de deuren, maar hier kan slechts weinig water doorheen stromen.
De scharnierpunten van de twee deuren vormden voor de bouw een grote technologische stap: ze moesten niet alleen toestaan om de deuren open en dicht te draaien, maar moesten ook in staat zijn om de deuren omhoog en omlaag te laten bewegen. Uiteindelijk zijn hiervoor de grootste bolscharnieren ter wereld gemaakt; de kogels hebben een diameter van 10 meter. De scharnieren zijn vervaardigd door Škoda Holding. Dit was de enige fabrikant die ze met de gewenste nauwkeurigheid kon fabriceren.
Voor het in- en uitstromen van water werd de techniek van zogenaamde vlinderkleppen, die vooral werden toegepast in leidingen, aangepast voor gebruik in de holle wanden van de deuren, eveneens een technisch hoogstandje.
De horizontale verplaatsing van de deuren wordt bekrachtigd door redundante 6-cilinder-oliedrukmotoren per deur, waarbij vier motoren voldoende zijn. Voor deze techniek is gekozen omdat ze zeer betrouwbaar is, en bovendien een constante kracht kan leveren onafhankelijk van de snelheid. De motoren draaien via tandraderen een tandradbaan aan de bovenzijde van de deur opzij. De motoren zelf zijn verticaal vrij opgehangen zodat ze bij elke waterstand kunnen werken.
Faalkans.
De faalkans bij sluiting van de kering is volgens officiële cijfers 1:100, er zijn echter publicaties die uitgaan van een grotere faalkans.
Op 3 maart 2006 meldde het Algemeen Dagblad op basis van een vertrouwelijk rapport dat de kering veel minder veilig is dan werd gedacht. De kering had volgens dat artikel slechts een betrouwbaarheid van 1 weigering op 50 sluitingen. Enkele weken eerder had het televisieprogramma TweeVandaag reeds gemeld dat de kering een nog hogere faalkans heeft. De Tweede Kamer vroeg het kabinet om uitleg, op initiatief van GroenLinks.
Naar aanleiding van de geconstateerde problemen is in de jaren erna een reeks van maatregelen bepaald, die moeten leiden tot het bereiken van het vereiste veiligheidsniveau van de kering. De maatregelen, die onder meer betrekking hebben op het onderhoud van de kering, zijn structureel en met succes doorgevoerd.
Groot onderhoud.
Om de betrouwbaarheid van de Maeslantkering te waarborgen en te kunnen voldoen aan de steeds hogere eisen die de klimaatverandering aan de bescherming van Nederland stelt, is in opdracht van Rijkswaterstaat de dokdeur Zuid in 2016 gereviseerd en Noord in 2019. Het functioneren is daarmee voor de komende 20 jaar verzekerd. In 2019 zijn de 52 vlinderkleppen met hydraulisch bediende actuators in de twee deuren van de kering vervangen. Rijkswaterstaat koos voor een Nederlandse fabrikant die bij het ingenieurswerk en testen samenwerkte met onderzoeksinstituut TNO.
Sluitingsprocedure.
Als de Maeslantkering gesloten wordt, zal Rotterdam beschermd worden tegen een hoge waterstand. Echter, een sluiting heeft ook tot gevolg dat een van de drukste waterwegen van Nederland volledig wordt afgesloten voor scheepvaart. Omdat de waterkering eigendom is van de Nederlandse staat, en daarom de belangen van alle partijen moeten worden meegewogen, is een scala van procedures afgesproken die aan een sluiting vooraf moeten gaan.
Het BOS berekent constant het verwachte waterniveau in de Nieuwe Waterweg. Wordt er een waterstand voorspeld van meer dan 2,60 meter boven NAP in Rotterdam, dan gaat het systeem automatisch over tot de voorbereidende werkzaamheden voor een sluiting. Dit hoeft niet te betekenen dat de Maeslantkering werkelijk sluit. Deze moet gesloten zijn wanneer het peil van 3,00 NAP is bereikt.
Het systeem blijft het waterniveau berekenen en als er geen veranderingen in positieve zin plaatsvinden, dan wordt uiterlijk 6 uur voor de daadwerkelijke sluiting het Haven Coördinatie Centrum gewaarschuwd. Zij bereiden zich voor om aan schepen het bericht af te geven dat het zeer waarschijnlijk is dat binnen een bepaalde tijd de waterweg wordt afgesloten. Vier uur voor sluiting wordt dit bericht daadwerkelijk aan de schepen gemeld.
Twee uur van tevoren wordt al het scheepvaartverkeer gestremd, om te zorgen dat de waterweg volledig vrij is om de deuren te laten afzinken.
Een half uur voor sluiting wordt het waterniveau in de dokken waarin de deuren liggen, op gelijk niveau gebracht met het waterniveau in de Nieuwe Waterweg. De daadwerkelijke duur van het volstromen van de dokken is 6,5 minuten. In het stormseizoen zijn de dokken zelfs constant gevuld.
Wanneer de sluitingsprocedure in werking treedt, worden de deuren uit de dokken de Nieuwe Waterweg in gevaren, totdat ze boven de plaats van afzinken liggen. Dit kost een half uur. Direct daarna worden de deuren afgezonken, wat 2 uur duurt.
Dat dit afzinken zo lang duurt komt doordat de deuren gecontroleerd moeten zinken. Tijdens het zakken ontstaat er namelijk een stroomversnelling onder de deuren. Deze waterstroming wordt gebruikt om de zogenoemde drempel waarop de deuren uiteindelijk moeten rusten, schoon te spoelen, zodat de deuren niet vast komen te zitten in de sedimentlaag op de drempel.
Sluitingen.
Proefsluitingen.
Om de Maeslantkering te testen, wordt deze elk jaar een keer gesloten. Dit heet een functioneringssluiting. Dit was tot nu toe steeds op een zaterdag in de weken eind september of begin oktober (start van het stormseizoen). Deze functioneringssluiting is toegankelijk voor het publiek. Iedereen die dat wil kan de sluiting bijwonen vanaf het terrein rond het Keringhuis. Het is de enige mogelijkheid voor publiek om te zien hoe de kering wordt gesloten.
Sluiting 2007.
Op 8 november 2007 werd de Maeslantkering voor het eerst sinds de bouw in stormcondities gesloten, vanwege de hoge waterstand en de harde noordwesterwind. Voor deze sluiting was het niet zeker of de Maeslantkering wel echt zou werken. De sluiting op 8 november begon om 23.05 uur. De volgende dag, 9 november, werd de kering vanaf 17.45 uur weer geopend. Na het leegpompen van de keerwanden werd de kering vanaf 20.00 uur teruggevaren. Om 20.20 uur was de doorgang weer vrij voor de scheepvaart.
Tegelijk met de Maeslantkering is ook de Hartelkering bij Spijkenisse gesloten. De keringen zijn beide gedurende twee hoogwaters gesloten geweest. De reden hiervoor was dat er pas na het tweede hoogwater werd voldaan aan de voorwaarden om te openen. De waterstand aan de zeezijde van de kering moet dan lager zijn dan de waterstand achter de kering.
Sluiting 2018.
Een krachtige westerstorm zorgde op 3 januari 2018 voor hoog water in heel Nederland. Als gevolg hiervan werden alle stormvloedkeringen gesloten, inclusief rond kwart voor drie die dag de Maeslantkering. Eerder werd het peilniveau al verlaagd van 3 meter naar 2,6 meter boven NAP als onderdeel van een proefsluiting onder stormcondities. Het was de tweede keer dat de Maeslantkering dicht ging, en tevens de allereerste keer dat alle stormvloedkeringen in Nederland dichtgingen tijdens een storm.
Sluiting 2023.
Op 21 december 2023 zorgde de storm Pia voor hoogwater in Nederland. Voor het eerst sloot de Maeslantkering volledig automatisch. Dit was tevens de tweede keer dat alle zes stormvloedkeringen in Nederland dichtgingen tijdens een storm.
Bezoekerscentrum.
Aan de noordzijde van de Maeslantkering (bereikbaar vanaf de Maasdijk tussen Hoek van Holland en Maassluis) is het "Keringhuis, Publiekscentrum Water" gevestigd, een bezoekerscentrum op het adres Maeslantkeringweg 139. In het bezoekerscentrum is allerlei informatie te vinden over de Maeslantkering en over waterbeheer in Zuid-Holland. Ook kan tijdens een rondleiding de kering van dichtbij worden bekeken.
Sint-Petersburg.
Voor Sint-Petersburg (Rusland) in de Sint-Petersburgdam is een vergelijkbare kering gemaakt om het grote toegangskanaal voor de scheepvaart af te kunnen sluiten.

</doc>
<doc id="31716" url="https://nl.wikipedia.org/wiki?curid=31716" title="Atomium">
Atomium

Het Atomium is een monument in het Heizelpark in Brussel. Het is een stalen constructie die bestaat uit negen bollen met elk een diameter van 18 meter. De bollen vormen samen het kubisch ruimtelijk gecentreerde kristalstructuur van ijzer, 165 miljard maal vergroot. Het gebouw werd ontworpen door ingenieur André Waterkeyn en is sinds de restauratie bekleed met roestvast staal. Vijf van de negen bollen zijn toegankelijk voor het publiek.
Geschiedenis.
Het Atomium is gebouwd in het kader van de Brusselse Wereldtentoonstelling in 1958, de zogenaamde Expo 58. Het stelt één elementaire cel zuiver ijzer voor dat sterk in ontwikkeling was en een belangrijke rol speelde in de optimistische kijk op ontwikkeling in de jaren vijftig. Het heeft de kubisch ruimtelijk gecentreerde structuur, zoals zuiver ijzer bij kamertemperatuur en onder atmosferische druk. Vreemd genoeg werd bij de bouw besloten dat de bollen niet van staal, maar van aluminium moesten worden gemaakt. Dit materiaal was in die tijd een materiaal in opkomst. Het is niet precies bekend waarom dit besluit werd genomen, maar waarschijnlijk was de reden dat aluminium op dat ogenblik aanmerkelijk beter bestand was tegen corrosie dan staal. Het gebouw zou volgens het oorspronkelijke plan niet langer dan zes maanden blijven staan. Aan het eind van de wereldtentoonstelling werd echter besloten om het gebouw, dat inmiddels erg populair en bekend was geworden, toch maar te laten staan.
2004-2006: herstel en vernieuwing.
Van 2004 tot 2006 onderging het monument een twee jaar durende opknapbeurt. Het Atomium was gedurende die tijd gesloten voor het publiek. Er werd onder meer aluminium bekleding vervangen door een speciaal type roestvast staal. De renovatie kostte 26 miljoen euro. Brussel en de vzw Atomium betaalden een derde van de kosten, de Belgische overheid financierde twee derde. Op 21 december 2005 werd de nieuwe buitenverlichting van het Atomium getest. Oorspronkelijk was het Atomium ook al verlicht, maar de lampen waren al snel kapot. De meridianen van elke bol zijn afgedekt met rechthoekige staalplaten, waarin ledverlichting is geïntegreerd. De ledtoepassing verlicht de bollen, kan de lichten ook laten knipperen en kan de lichten op een meridiaan na elkaar laten knipperen, waardoor het traject van een elektron rond zijn kern wordt gesymboliseerd. Op dinsdag 14 februari 2006 werd het Atomium officieel heropend door Prins Filip en op zaterdag 18 februari 2006 ging het opnieuw open voor het publiek. Ter gelegenheid van de heropening is een munt van 2 euro met het jaartal 2006 uitgegeven.
Tiende lustrum.
Omdat het in 2008 vijftig jaar geleden is dat Expo 58 werd geopend, plaatste men op 11 april 2008 met behulp van een helikopter en paracommando's een Belgische driekleur van 15 vierkante meter op de bovenste bol, net zoals in 1958.
Paviljoen van het tijdelijke Geluk.
Aan het Louis Steens Plein, 150 meter ten zuidoosten van het Atomium, werd op 17 april 2008 het Paviljoen van het tijdelijke Geluk geopend. Het bouwwerk moest een hedendaagse repliek geven op het Atomium en was daarom uit herbruikbare prefab-elementen opgetrokken: 33 000 oranjegele bierbakken. Het paviljoen heeft een half jaar gestaan en de data van opening en sluiting waren exact die van vijftig jaar tevoren. Er waren films en tentoonstellingen te zien over de Wereldtentoonstellingen, in het bijzonder de Expo 58. Van buiten oogde het bouwwerk min of meer rechthoekig, maar het hoog opgetrokken dak met kruisribgewelf, gesteund door pilaren en kapitelen van kratten, gaf binnenin de ruimtewerking van een gotische kerk.
Opbouw van het monument.
Het monument is 102,70 meter hoog (de diagonaal van de kubus). Het grondvlak is een zeshoek met een diagonaal van 94 meter. De negen bollen, die een diameter van 18 meter hebben, bestaan elk uit 48 driehoekige platen van 1 mm dik. Voor de restauratie waren er 720 platen per bol.
Elke bol, die een "sphere" wordt genoemd, heeft een buitenoppervlak van 1082 m² en elk niveau heeft een vloeroppervlak van 240 m² (er zijn steeds twee niveaus per sphere). De bovenste bol heeft drie niveaus. Het is mogelijk om met de lift naar de bovenste bol te gaan, waar een restaurant is gevestigd en men uitzicht heeft over de stad. Met de roltrappen en vaste trappen bereikt men:
De bollen zijn met elkaar verbonden door middel van roltrappen en vaste trappen. De drie buitenste hoge bollen hebben geen verticale dragers en zijn om veiligheidsredenen gesloten voor het publiek.
Enkele bollen kregen een naam. Zo werd de centrale bol naar André Waterkeyn genoemd. Een zijdelingse en de onderste bol werden respectievelijk naar de Nobelprijswinnaars Ilya Prigogine en François Englert genoemd. Een andere zijdelingse bol is de Kinderbol.
In januari 2013 werd het door CNN uitgeroepen als bizarste monument van Europa.
Auteursrecht.
België kende tot 2016 geen vrijheid van panorama, waardoor er beperkingen waren op het commercieel gebruik van foto's van het monument. De erfgenamen van ingenieur André Waterkeyn bewaakten actief het auteursrecht op afbeeldingen van het Atomium. Eind 2015 dienden leden van Open Vld, CD&amp;V en N-VA echter een wetsvoorstel in dat panoramavrijheid invoerde door een wijziging in het Wetboek van economisch recht. Deze vrijheid slaat wel enkel op werken die permanent in het openbaar domein aanwezig zijn en op afbeeldingen van het werk zoals het zich in de natuurlijke omgeving bevindt. Op 16 juni 2016 keurde de Kamer van volksvertegenwoordigers dit wetsvoorstel goed. Het Atomium werd door de media als voorbeeld gebruikt om de invoering van panoramavrijheid te illustreren.

</doc>
<doc id="31717" url="https://nl.wikipedia.org/wiki?curid=31717" title="Ganymedes">
Ganymedes



</doc>
<doc id="31719" url="https://nl.wikipedia.org/wiki?curid=31719" title="Hans van den Broek">
Hans van den Broek

Henri (Hans) van den Broek (Parijs, 11 december 1936) is een Nederlands voormalig politicus en minister van staat. Gedurende bijna 30 jaar, van 1970 tot 1999, was hij actief in de politiek. Zijn belangrijkste functies tijdens die periode waren minister van Buitenlandse Zaken en Europees Commissaris voor Buitenlandse Betrekkingen.
Persoonlijk leven.
Hij groeide op in Hilversum, waar zijn vader Hendrik van den Broek directeur van Radio Nederland Wereldomroep was. Hij studeerde in 1965 af in het Nederlands recht aan de Rijksuniversiteit Utrecht. In 1973 volgde hij een opleiding senior-management aan het instituut 'De Baak' te Noordwijk.
Hij is getrouwd, heeft twee dochters en woont nabij Lochem. Zijn jongste dochter Marilène is de echtgenote van prins Maurits van Oranje-Nassau, van Vollenhoven.
Carrière.
Hij begon zijn loopbaan als advocaat in Rotterdam en was later werkzaam bij ENKA in Arnhem. Namens de Katholieke Volkspartij (KVP) zat hij tussen 1970 en 1974 in de gemeenteraad van Rheden. Hij raakte later vooral bekend als minister van Buitenlandse Zaken in de kabinetten Lubbers I, Lubbers II en Lubbers III. In januari 1993 trad hij af als minister. Tussen 1976 en 1981 was hij lid van de Tweede Kamer namens de KVP en later namens het CDA. In de kabinetten Van Agt II en Van Agt III was hij in 1981 en 1982 staatssecretaris van Buitenlandse Zaken. Als minister werd hij internationaal vooral bekend in 1991, toen hij, als lid van een driemanschap optredend namens de Europese Unie, een rol speelde bij de totstandkoming van het Akkoord van Brioni dat het einde van de oorlog in Slovenië betekende.
Na drie keer minister van Buitenlandse Zaken te zijn geweest, werd hij op 6 januari 1993 lid van de Europese Commissie. In zijn latere functie in Brussel was hij belast met de buitenlandse betrekkingen en met de uitbreiding van de Europese Unie. Deze functie vervulde hij tot maart 1999. Medewerker en woordvoerder was D66-politica Lousewies van der Laan. Vanaf 2005 is Van den Broek Minister van Staat.
Tot mei 2011 was Hans van den Broek voorzitter van Instituut Clingendael (het Nederlands Instituut voor Internationale Betrekkingen). Ook was hij voorzitter van het bestuur van Radio Nederland Wereldomroep.

</doc>
<doc id="31721" url="https://nl.wikipedia.org/wiki?curid=31721" title="Adel">
Adel

De adel is een sociaal of juridisch afgebakende groep mensen (edelen) die van oorsprong een bevoorrechte positie innam in een samenleving. De precieze inhoud van het begrip varieert naargelang van tijd en plaats, maar het fenomeen heeft zich bijna overal ter wereld voorgedaan: een kleine minderheid van de bevolking bezit de middelen om geweld uit te oefenen, heeft een goede toegang tot land, arbeidskrachten en andere economische bronnen, acht handenarbeid beneden zich (met uitzondering van oorlog en jacht), cultiveert een verfijnde levensstijl gegrond op eer, en geeft die privileges veelal patrilineair door van generatie op generatie. Vaak sluit de adel zich aaneen tot een aristocratie.
De vooraanstaande positie van de adel leidt tot een sterk standsbewustzijn. Tegenwoordig onderscheiden personen met een adeltitel zich in de meeste landen alleen nog door het voeren van een bepaalde familienaam en/of adellijke titel.
Adellijke titels kunnen persoonlijk of erfelijk zijn en kunnen onder meer ontleend zijn aan bepaalde hoge ambten, grootgrondbezit of verlening door een soeverein vorst.
De adel kan op vele manieren worden ingedeeld. Zo is er bijvoorbeeld oeradel, oude adel en nieuwe adel, briefadel, ambtsadel en landadel, Empireadel, hoge en lage adel.
Definitie.
Definities van de adel, hun betekenis en rol en wie er toe gerekend worden op een bepaald moment of in een bepaalde streek zijn divers. Adel kan politiek beschouwd worden als een bevoorrechte, dominante groep maar ook als een persoonlijk statuut door levenswijze, afkomst en functie. Men ziet een gepriviligeerde, erfelijke elite, gekenmerkt door uitoefening van publiek gezag, een leidende militaire rol en een exclusieve levensstijl. Wat dat inhoudt varieert van land tot land en verschilt in tijd. 
Marc Bloch noemde het begrip adel in "La société féodale" een aristocratie die op grond van geboorte of adelsverheffing bepaalde voorrechten of privileges genoot. Problematisch bij deze definitie is het uitsluiten van de vroeg-middeleeuwse "nobilitas", aangezien hier geen sprake was van een formele adelsverheffing. Daarnaast kwam een deel van de privileges voort uit de functie die bekleed werd en niet uit de titel. Volgens in "Naissance de la noblesse" was dan ook de uitoefening van publiek gezag het onderscheidende kenmerk van de adel, vergelijkbaar met de senatoriale adel uit het oude Rome.
Al in de middeleeuwen werd de adel gezien als tweede stand in het driestandenschema van bidders (geestelijkheid), strijders (adel) en werkers (boeren en overige burgers). De opvatting dat deugden als rechtvaardigheid en leiderschap aangeboren zouden zijn, werd gebruikt om de erfelijkheid van de hiërarchische verhoudingen te legitimeren. Hoewel deze opvatting wijdverbreid was, werd deze niet door iedereen aanvaard. In de praktijk bleek de tweede stand ook minder gesloten dan dit ideaalbeeld.
Desondanks maakte Johanna Maria van Winter in "Ridderschap" een onderscheid tussen de gesloten stand, slechts bereikbaar door geboorte, en de open sociale klasse, bepaald door geld en aanzien. Dit bleek moeilijk te rijmen met de ontwikkeling van de ridderschap, dat volgens deze definitie afwisselend een klasse en stand was, dan wel een klasse met standkenmerken.
Tegenwoordig wordt het driestandenschema dan ook steeds minder gebruikt om de middeleeuwse en vroegmoderne maatschappij te beschrijven. Moderne begrippen als klasse en stand zijn daarbij niet voldoende om de maatschappelijke structuur te beschrijven. Voor de moderne Europese adel van na de Franse Revolutie waarbij bijzondere voorrechten ontbreken, is het ook weinig zinvol om te spreken van klasse of stand.
Geschiedenis van de Europese adel.
Prefeodale adel.
Titels als graaf en hertog kwamen al voor bij de Romeinen en de Germanen voor bestuurders van gebieden en legeraanvoerders. Het waren ambten die aan personen werden toevertrouwd en die niet erfelijk waren.
In het Frankische rijk dat te groot was geworden om vanuit een centraal punt te kunnen besturen werden vertegenwoordigers van het gezag verkozen uit een groep van personen die door hun rijkdom als grootgrondbezitters een groot aanzien hadden. Bij voorkeur waren die leden van de rijksaristocratie verwant met de dynastie van de Karolingers.
De functie was gebaseerd op persoonlijke afspraken met de vorst en de houder was afzetbaar.
Na het uiteenvallen van het Karolingische rijk volgde een krachtmeting tussen de geslachten die een rol speelden in de rijksadministratie om de nieuwe vorsten te worden. Zij werden door hun tijdgenoten aangeduid als 'groten', 'machtigen' en 'nobelen'. Zij kunnen rijksadel of rijksaristocratie genoemd worden. De nakomelingen van die Karolingische rijksaristocratie of zij die beweerden dat te zijn worden beschouwd als de "oude adel" of "hoge adel". 
Kenmerkend is dat de clans door huwelijkspolitiek een verwantschap nastreefden met de Karolingische of nieuwe vorstenhuizen om zich van toegang tot de toplaag te verzekeren. Door hun moeders van koninklijken bloede waren hun kinderen beschouwd als gekwalificeerd voor hoge functies. Dit gold ook voor de territoriale vorsten in de Nederlanden waar grafelijke families in de 10e eeuw verwant waren of werden door huwelijk.
Opkomst vanuit feodale functies.
De feodale adel is ontstaan uit leenmannen en ministerialen. Toen de zware harnassen en kostbare stalen wapens hun intrede deden, ontwikkelde zich een feodaal stelsel waarin de edelen, in ruil voor wederzijdse steun een leengoed voor een hoger en machtiger edele beheerden. Deze edelen en vazallen waren op hun beurt steun verschuldigd aan nog hoger geplaatste adel (zie Ridder (ruiter)). Zo ontstond een feodale piramide, een trap, met steeds meer treden.
In eerste instantie waren er baronnen, graven, hertogen, prinsen en zo meer van streek tot streek verschillende titels. De laatsten waren ambtenaren van de keizers die hun positie erfelijk hadden weten te maken. De titel van hertog ("Heerzog" = legerleider), graaf, markgraaf (of markies, zijnde de bestuurder van een grensgebied) en vorst waren in de vroege middeleeuwen geen erfelijke, maar vooral bestuurlijke aanduidingen.
In de 12e eeuw werd de adel een werkelijk gesloten kaste. De edelen bewaakten hun aanzien en hun voorrechten. Zij lieten geen burgers toe op hun toernooien en monopoliseerden alle hogere functies in het leger en in het bestuur. Pogingen om ook de kerk in hun macht te brengen, mislukten omdat zij geen monopolie op kennis bezaten. Desondanks waren veel posities als abt, abdis of bisschop voor de jongere, niet-ervende zonen en de dochters van edelen gereserveerd. Er ontstonden ook kloosters die alleen door adellijke nonnen werden bewoond. Zo ontstond het begrip stiftsadel voor edellieden met 16 kwartieren oude adel.
Consolidatie van de oude adel.
De adel ontwikkelde regels om vast te stellen of iemand tot hun kaste behoorde. Om hun veronderstelde superieure bloed zuiver te houden werd het huwen met niet-adellijke partners ontmoedigd. Zelfs wanneer de kinderen uit een dergelijk huwelijk tot de adel behoorden, hadden zij minder voorrechten dan hun verwanten met meer kwartieren. In het adellijk zelfbeeld waren de edelen de dragers van superieure overerfde eigenschappen die anderen misten. De edelen hadden blauw bloed dat niet vermengd mocht worden. Zij ontwikkelden ook een eigen cultuur en taalgebruik waarin zij zich van anderen onderscheidden. Het woord adel werd een synoniem voor voortreffelijk.
De adel liet met adelproeven vaststellen of kandidaten voor functies en zelfs opleidingen wel van adel waren. 
De huwelijkspolitiek van de adel was een efficiënt middel om het bloed zuiver te houden, ebenbürtigkeit was in sommige families verplicht. Het resultaat is een soort adellijk kweekprogramma van de "gens nés", bijvoorbeeld: Elisabeth, Markiezin Pallavicini, "née" d'Udekem d'Acoz. Sommige mensen doen beroep op hun kwartieren, dat wil zeggen dat zij beschikken over een bepaald aantal generaties voorouders van zuivere adel. Deze kwartieren zijn een bewijs van zuiver bloed en waren een vereiste voor het lidmaatschap voor tal van ridderordes. Prins Amedeo van België kan een stamboom voorleggen met kwartieren van enkel de allerhoogste bloed- en grootadel. In zijn kwartieren zitten verschillende koningen, keizers, prinsen en aartshertogen.
Het recht om een wapen te voeren is nooit het voorrecht van de adel geweest.
In de late middeleeuwen werd de adel in economisch belang overvleugeld door de handeldrijvende burgers. De steeds uitdijende koninklijke bureaucratie kon wel worden geleid door de edelen, maar zij had gestudeerde burgerzonen nodig met kennis van het recht. Aan het einde van de middeleeuwen waren de hofhouding, het leger en het bestuur van het platteland nog het domein van de adel.
Creatie van nieuwe adel.
De koningen hebben steeds een beroep gedaan op de ontwikkelde burgers om, onafhankelijk van de vaak onhandelbare en onafhankelijke edelen, hun landen te besturen. Zij speelden adel en burgers tegen elkaar uit. Als "fons honorum" verleenden de koningen ook adeldom. Deze nieuwe adel werd en wordt de briefadel genoemd naar de adelsdiploma's die zij ontvingen. Met een zekere logica bedachten de burgers die een ambt vervulden waarvoor men een edelman moest zijn, dat zij dus edelen waren. Ook deze aanspraak op adeldom werd erkend en leverde een ambtsadel op die zich dan in het spraakgebruik onderscheidt van de oudere edele geslachten die men zwaardadel of bloedadel noemt.
Men kan de adel ook in hoge en lage adel indelen. Een aantal edelen had bijzondere voorrechten in het bestuur en honderden edelen bestuurden de graafschappen en vorstendommen van het Heilige Roomse Rijk van de Duitse Natie. Ook in het Spaanse Rijk werd een onderscheid gemaakt tussen de hoge adel, de Grande van Spanje, en de overige edellieden.
In het koninkrijk Frankrijk onderscheidde men naar het voorrecht van de edelen met 16 kwartieren (vier generaties edele voorouders), om aan het hof te verkeren een hofadel. Deze edelen hadden toegang tot de koning, maar voor Lodewijk XIV waren al zijn onderdanen, met uitzondering van de hertogen, min of meer gelijk.
In het koninkrijk Engeland ontstond de adellijke groep van de "Peers" of "Lords of Parliament" met een zetel in het Hogerhuis. Indien niet zelf geboren in een adellijke familie zijn hun echtgenoten geen edelvrouwen. In het maatschappelijk verkeer delen zij in het aanzien van hun families.
Heerlijkheden (met titels heer van..., vrijheer van...) zijn niet adellijk, ook al werden ze in het verleden door edelen gedragen. Zie heerlijkheid. Het Britse Lord of the Manor (heer van de heerlijkheid) bevindt zich in het zogenaamde grijze gebied, waarvan men niet zeker weet of men het wel of niet tot de adel moet rekenen. Het Duitse en Oostenrijkse "herr auf..." behoort niet tot de adel, maar verwijst eveneens naar een heerlijkheid.
Voor de Franse Revolutie gold dat bij het bezit van een heerlijkheid ook de bijbehorende titel kwam. Dit is grondadel.
Neergang vanaf de Franse Revolutie.
De standenmaatschappij waarin de geestelijkheid de eerste stand, de adel de tweede stand en de burgerij de derde stand was, heeft tot aan de Franse Revolutie bestaan, maar pogingen om deze standenindeling daarna te restaureren mislukten. Naast revoluties was ook de afnemende waarde van grond als bron van rijkdom en prestige verantwoordelijk voor het verval. Niettemin bleef de Europese adel ook in de 19e eeuw nog een sociale groepering van belang en beleefde ze in een verburgerlijkende samenleving een soort gouden herfst. Pas na de Eerste Wereldoorlog was duidelijk dat de adel in geen enkel land nog de politieke en culturele toon zette.
Om de tientallen families die in het Heilige Roomse Rijk een eigen staatje hadden bestuurd schadeloos te stellen, en het reservoir van huwbare partners voor de kinderen uit regerende families groot genoeg te houden, werden de oude rijksgrafelijke families op het Congres van Wenen en in de jaren daarna "ebenbürtig" verklaard. Zij werden "standesherren" met bepaalde voorrechten, maar gezag oefenden deze hoge edelen niet meer uit.
De hoogste Europese adel, de na 1815 regerende families, de ebenbürtige families en de hertogelijke families zijn in de Almanach de Gotha opgenomen en zij vormen ook nu nog een hecht netwerk. De eis dat de telgen van deze families alleen binnen de eigen kring huwen, wordt steeds minder nageleefd. De adel gaat nu familieverbanden aan met de groten uit de industrie en de handel. Lieden die men spottend wel de geldadel noemt.
Omdat in Oostenrijk en Duitsland geen adel meer bestaat, zijn de huwelijksregels die ooit in familiewetten werden vastgelegd, niet meer verbindend. De titel is nu volgens Duits burgerlijk recht deel van de naam. Cadetten (jongere zoons en dochters) die een burger of iemand van lage adel willen huwen kunnen hun familienaam behouden, de normale Duitse familienaamregels zijn van toepassing. De oude regels kunnen er niet meer worden afgedwongen.
Alleen in de oude Europese Ridderlijke Orden worden de adellijke kwartieren nog streng geteld. Maar ook daar verloopt het tij. De Nederlandse Duitse Orde in de Protestantse Balije van Utrecht laat alleen edelen met 16 kwartieren oude adel toe, maar zij heeft de Hoge Raad van Adel gevraagd om een advies over nieuwe statuten. Ook de Maltezer Orde kent steeds meer burgers in haar rangen. Het is duidelijk dat de oude huwelijksregels zowel bij de monarchie als binnen de klasse van de edelen steeds meer als een anachronisme beschouwd worden. Dit blijkt onder andere hier uit, dat zelfs bij regerende vorstenhuizen huwelijken tussen een prins of prinses met een niet-adellijk persoon steeds vaker voorkomen. Bekende voorbeelden zijn het huwelijk van Willem-Alexander met Maxima en dat van prins William uit het Verenigd Koninkrijk met Kate Middleton.
Adel in Europese landen.
Nederland.
In Nederland is de adelstand in 1848 afgeschaft met de Grondwetsherziening. Desondanks kent Nederland wel personen van adel, sommigen met een adellijke titel. Deze titels kunnen zijn, van laag naar hoog: ridder, baron, burggraaf, graaf, markies, hertog en prins. Adellijke personen zonder titel dragen het predicaat jonkheer of jonkvrouw. Zij behoren wel tot de Nederlandse adel, maar hebben geen titel. De standaardregel is dan ook: iedereen behorend tot de Nederlandse adel draagt het predicaat jonkheer of jonkvrouw, tenzij diegene recht heeft op een adellijke titel. De echtgenote van een jonkheer of ridder wordt mevrouw genoemd. 
Er vindt geen verheffing in de adelstand meer plaats, met uitzondering van (voormalige) leden van het Koninklijk Huis.
België.
In België bestaan de volgende titels: jonkheer, ridder, baron, burggraaf, graaf, markies, hertog en prins. Het staatshoofd draagt de titel van koning. In België verblijven heel wat geslachten die van oorsprong niet Belgisch zijn. De adel in België bloeit nog steeds, en de uitvoerende macht (koning en regering) verleent jaarlijks adeldom.
Groot-Brittannië.
In Groot-Brittannië bezat de adel voorheen relatief grote macht, omdat edellieden per definitie over het recht beschikten om deel uit te maken van het Britse Hogerhuis (House of Lords). Thans heeft de Britse adel niet meer het recht om louter op grond van afkomst zitting te nemen in het House of Lords. De meeste Lords in het Hogerhuis ten heden dag zijn voor het leven benoemd.
In Groot-Brittannië wordt men tegenwoordig in de adelstand verheven op grond van verdienste (bijvoorbeeld musici, kunstenaars, politici), als beloning voor geldelijke bijdragen aan de partij van de premier of om een werkbare meerderheid in het Hogerhuis te garanderen voor de regeringspartij. Dit is een "Life Peerage". Al deze "life peers" zijn baronnen en baronessen. Ook kan men nog in hoge uitzondering baronet worden; deze lage adellijke titel is wel erfelijk en vergelijkbaar met de Nederlandse titel (erf)ridder.
Het is een misverstand dat adeldom en peerage in Engeland samenvallen. Binnen de hogere adel is alleen het hoofd van de familie een "peer". Zijn echtgenote en de kinderen zijn geen "peers" en dragen pro forma "courtesy" titels. Desondanks kunnen deze families in hun geheel als adellijk beschouwd worden. Wie een hoge onderscheiding ontvangt (cf. ridderorde graad grootkruis of grootofficier) wordt als "Sir" of "Dame" in de adelstand verheven, dat geldt ook voor de "Knights Bachelors" en "Dames" die zonder een onderscheiding te ontvangen in de adelstand worden opgenomen.
In Groot-Brittannië zijn, van laag naar hoog, de volgende titels in gebruik: sir (als predicaat), Baronet (uitsluitend mannelijk), Baron, Viscount (burggraaf), Earl (Engelse graaf), Marquess (markies), Duke (hertog), Prince (prins), King (koning), (Emperor) (keizer).
Het begrip Count wordt in het Engels vrijwel uitsluitend gebruikt als de titel graaf als deze betrekking heeft op een graaf van op het Europese continent. Voor uitleg van de Britse adel zie peerage. Men kan ook adeldom verwerven wanneer men een ridder-companion in een ridderorde wordt. De ridders- en dames-companions mogen zich "Sir" of "Dame" noemen. Deze titels zijn niet overerfbaar. Er zijn ook - uitsluitend mannelijke - ridders die "Knights Bachelor" worden genoemd.
Spanje.
In Spanje bloeit de adel nog weelderig. In 2005 waren er in Spanje 1361 markiezen, waarvan 140 zich "grandes de España" mogen noemen. Daarnaast zijn er 153 hertogdommen en ruim 123 graafschappen. In totaal zijn er ruim 2100 edelen waarvan 300 grandes. Grandes worden aangesproken als Uwe Illustere Hoogheid.
Duitsland.
In Duitsland zijn er sinds de Weimarrepubliek geen adellijke voorrechten meer. De titels van edelen werden deel van de achternaam, wel mochten zij het predicaat "von" behouden. Niet iedereen die in Duitsland het voorzetsel "von" als onderdeel van zijn naam heeft, is overigens van adel geweest. Het is de gewoonte van families om het woord "von" af te korten tot v. waar een naam als v. Moltke op duidt. Het predicaat "von" heeft niet noodzakelijkerwijs een relatie met een geografische aanduiding. Het predicaat geeft alleen aan dat een bepaalde familie tot de adel hoorde. Voorbeelden van niet-geografische aanduidingen zijn von Schmidt en von Ledebur.
De adel is afgeschaft in Duitsland. Ondanks dat speelt het wel nog een maatschappelijke rol van betekenis. Er bestaan verschillende verenigingen waarvan alle leden tot adel behoorden ooit. Zij zoeken nog steeds in elkaars gezelschap op.
Een bijzondere consequentie van het Duitse burgerlijke recht is dat een door een prins geadopteerde man de naam, dat is de oude titel, van de adoptievader krijgt. Er zijn gevallen bekend waarbij men zich juist vanwege de klinkende naam liet adopteren. Toegang tot het sociale netwerk krijgt men daardoor niet.
Tussen "von", "von und zu" en "zu" als tussenvoegsels bestaat thans geen rangverschil meer. Volgens sommige bronnen heeft er ook nooit een onderscheid bestaan. Met de woordgroep "von und zu" wordt wel aangeduid dat men nog in het bezit is van het landgoed waaraan men zijn naam ontleent. De nuance vindt zijn oorsprong in de gradatie waarin men tijdens het ancien régime een heerlijkheid bezat.
Een landsheer genoemd "Herr zu..." bezat veelal slechts de middelbare jurisdictie van de heerlijkheid en bewoonde veelal ook een slot of burcht dat als leengoed aan de heerlijkheid verbonden was. Boven hem stond er evenwel nog een heer die de hogere jurisdictie over de heerlijkheid bezat en die men dan heer van... noemde. Wanneer een edelman erin slaagde de twee titels in één hand te verenigen (wat in principe slechts een financiële transactie betrof), werd hij soms van en tot... genoemd.
In Duitsland waren, van laag naar hoog, de volgende titels in gebruik: ongetituleerde adel (von / junker), Edler, Ritter (ridder), Freiherr (eq. baron), Baron (baron), Burggraf (burggraaf), Graf (graaf), Fürst (vorst), Raugraf, Rheingraf (rijngraaf), Wildgraf (wildgraaf), Pfalzgraf (paltsgraaf), Markgraf (markies), Landgraf (landgraaf), Kurfürst (keurvorst), Herzog (hertog), Prinz (prins), Großherzog (groothertog), König (koning), Kaiser (keizer).
Keurvorst is eerder een functie dan een adellijke titel. De keurvorsten waren tegelijkertijd ook paltsgraaf, markgraaf, hertog, koning of zelfs aartsbisschop. Voor de volledigheid wordt de keurvorst hier genoemd.
Oostenrijk.
In Oostenrijk werd de Oostenrijkse adeldom volledig afgeschaft tijdens de beginjaren van de republiek. Het voeren van een titel is strafbaar. Het predicaat von heeft zijn adellijke betekenis geheel verloren. De bekende Oostenrijkse dirigent Herbert von Karajan mocht zich von blijven noemen, omdat zijn familie van Duitse oorsprong was en de titel Freiherr von Karajan een titel in de adel van het Heilige Roomse Rijk van de Duitse Natie was. Een republikeinse wet van 1919 ontnam de edelen hun titel voor de Oostenrijkse republiek. Daar echter Burgenland eerst in 1921 bij Oostenrijk gevoegd werd (voordien een deel van Hongarije) geldt die wet niet voor Burgenland. Oostenrijk is het enige land dat de adel niet erkent. Oostenrijk moet zich voor het Europese Gerecht verantwoorden omdat het een minderheid binnen zijn landsgrenzen vervolgt door haar de eigen identiteit te ontnemen. 
Het Europees Hof voor de Rechten van de Mens (EHRM) heeft op 17 januari 2023, nummer 19475/20, in de zaak Künsberg Sarre v. Oostenrijk geoordeeld, dat het verbod tot het dragen van het predicaat ‘von’ onverbindend is wegens schending van het privé- en familieleven van de klagers en derhalve strijd met artikel 8 EVRM. 
In het keizerrijk Oostenrijk-Hongarije waren er, van laag naar hoog, de volgende titels: ongetituleerde adel (von / junker), Edler, Ritter, Freiherr, Graf, Fürst, Herzog, Prinz, Erzherzog, König, Kaiser
Frankrijk.
In Frankrijk werd de adel met bijbehorende titels en privileges progressief afgeschaft tijdens de Franse Revolutie. De eerste stap was het afschaffen van de adellijke voorrechten in de nacht van 4 augustus 1789. Dit was gericht tegen de feodaliteit. De erfelijke titels bleven nog bestaan en werden ook niet aangetast door de op 26 augustus aangenomen Verklaring van de Rechten van de Mens en de Burger, die weliswaar in haar eerste artikel bepaalde: "De mensen worden vrij en met gelijke rechten geboren en blijven dit. Maatschappelijke verschillen kunnen slechts op het algemeen nut gebaseerd worden". Beslissend was de stemming op 19 juni 1790 tot opheffing van de erfelijke adel en van de titels, livreien en wapens. De koninklijke sanctie volgde vier dagen later en de inwerkingtreding symbolisch op 14 juli. De laatste resten verdwenen toen de Constituante op 30 juli 1791 de ridderorden gebaseerd op geboorte-onderscheid afschafte.
Een groot deel van de edellieden emigreerde tijdens de revolutie. Keizer Napoleon voerde in 1806 opnieuw adellijke titels in, die in bepaalde gevallen erfelijk konden zijn. Met de restauratie van het koningschap in 1814 werden zowel de oude als de Napoleontische adel erkend, zonder dat de privileges terugkwamen.
In de huidige Franse Republiek heeft de adel geen wettelijk bestaan, omdat dit in strijd is met de Verklaring van de Rechten van de Mens en de Burger. Toch kunnen adellijke titels nog altijd worden overgeërfd volgens de regels vastgesteld bij hun toekenning en worden ze erkend door de burgerlijke stand als accessorium van de familienaam, na verificatie door de Garde des Sceaux. Sinds 1974 worden die titels niet meer gebruikt bij het protocol op het Élysée. Er bestaat wel een vereniging van de Franse adel.
De titel van prins was in het Franse ancien régime geen echte, door de koning erkende adellijke titel, maar wees erop dat de drager ooit een min of meer vorstelijk gezag uitoefende. Alleen Napoleon verleende de titel van prins. Overigens was anciënniteit in de Franse adel belangrijker dan de titel: hoe ouder de familie, hoe meer aanzien. Aan de top stonden families die beweerden van de Merovingers af te stammen.
Hoewel veel Franse edelen het tussenvoegsel de in hun familienaam droegen (die altijd met een kleine letter wordt geschreven), betekent het bestaan van dit tussenvoegsel nooit dat men van adel was. Wel hebben nogal wat burgerlijke families adellijk klinkende namen met de aangenomen, zodat er een soort schijn-adel "noblesse d'apparence", ontstond. Zo zijn oud-president Valéry Giscard d'Estaing, oud-premier Dominique de Villepin of Bernadette Chodron de Courcel (de vrouw van oud-president Chirac), niet van adel.
In Frankrijk waren, van laag naar hoog, de volgende titels in gebruik: ongetituleerde adel (écuyer/sieur) (jonkheer), chevalier (ridder), sire (heer), baron (baron, baron de l'empire), vicomte (burggraaf), comte (graaf, comte de l'empire), marquis (markies), prince (prins), duc (hertog), roi (koning), empereur (keizer).
Vaticaanstad.
Aangezien de paus van oudsher de status van soeverein heeft, kan ook hij adeldom en adellijke titels verlenen. Van dit recht werd in de tijd dat hij nog heerser over de Pauselijke Staten was, veelvuldig gebruikgemaakt en ontstond een uitgebreide pauselijke adel. Aan vele geslachten in Frankrijk en Zuid-Europa is pauselijke adeldom met de titel prins, hertog, markies, graaf, baron, patriciër of edelburger verleend. 
Daarnaast zijn krachtens de bul "Urbem Romam" van paus Benedictus XIV ook de broers en neven en al hun mannelijk nageslacht van de regerende paus Romeinse edelen. De kardinalen zijn prinsen van de Kerk en hebben protocollair gezien de status van prins-van-den-bloede.
Toen het Koninkrijk Italië de Kerkelijke Staat in 1871 annexeerde, koos een deel van de adel de zijde van de koning. Dit is de witte adel. De adel die de paus trouw bleef is de zwarte adel genoemd. Zij weigerden het koninklijk paleis te bezoeken. Nog steeds vervullen leden van deze zwarte adel enkele erefuncties aan het pauselijk hof.
Na de ondergang van de Kerkelijke Staat in 1870 hadden de pausen tot aan het Verdrag van Lateranen in 1929 weliswaar geen land meer, maar zij bleven adellijke titels verlenen. In 1929 werd bij het Verdrag van Lateranen dit recht van de paus als hoofd van de Staat Vaticaanstad erkend. Pauselijke adelverlening geschiedde op voordracht en werd na betaling van taxa bij Pauselijke Breve toegekend. In Nederland is in 1924 aan Willem Dreesmann pauselijke adeldom verleend met de kwalificatie "nobilis" en in 1926 de erfelijke titel van graaf bij eerstgeboorte. Volgens de Nederlandse grondwet had voor het aanvaarden van deze buitenlandse adelverlening toestemming gevraagd moeten worden. In België werden personen na pauselijke adelverlening middels inlijving ook nationaal als adel erkend. Adeldomsverlening was het hoogste pauselijke eerbetoon.
Italië.
Nobile, barone (baron), visconte (burggraaf), conte (graaf), Marchese (markies), duca (hertog), principe (prins), re (koning)
San Marino.
De kleine republiek San Marino kende in de jaren negentienhonderdzeventig nog steeds adellijke titels toe, minder aan inwoners dan aan buitenlanders voor “diensten aan de staat”. Het land was een van de beruchte ‘verkopers’ van aristocratische titels (net als de Pauselijke Staten, het Koninkrijk Portugal of – in Duitsland – het hertogdom Saksen-Coburg en Gotha).
Liechtenstein.
In Liechtenstein kan men wegens verdienste nog steeds in de adelstand verheven worden. De Vorst van Liechtenstein kan de titels graaf en baron creëren en iemand verheffen tot de ongetituleerde adel door het toekennen van het tussenvoegsel von.
Luxemburg.
Luxemburg was ooit in een personele unie met Nederland en België verbonden. Er wordt in Luxemburg nog een actief adelbeleid gevoerd.
Monaco.
In Monaco heeft de Vorst het recht amnestie en het Monegaskische burgerschap te verlenen, tevens verleent hij nog steeds ordes, titels en andere rangen van onderscheiding.
Adel buiten Europa.
Amerika.
In de Verenigde Staten kent men geen wettelijk erkende adel en kan de regering geen adellijke titels toekennen. Het is echter niet verboden om een adellijke titel te voeren. In 1810 werd een amendement op de grondwet die het voeren van adellijke titels strafbaar zou stellen, goedgekeurd door de Senaat en geratificeerd door 12 staten, wat echter niet genoeg is om definitief goedgekeurd te worden. In theorie is het mogelijk dat, wanneer nog eens 26 staten het amendement zouden ratificeren, het amendement alsnog in de grondwet terechtkomt, maar daar sinds 1812 geen enkele staat meer heeft gestemd over het artikel, is het niet waarschijnlijk dat dat ooit nog zal gebeuren.
In Latijns-Amerika werd door de Europese kolonisatoren het Europese adellijk systeem overgenomen, en na de onafhankelijkheid kenden onder andere Mexico en Brazilië adel in de tijd dat deze landen een keizerrijk waren. Tegenwoordig wordt nergens in Latijns-Amerika nog adeldom erkend door de overheid en in Mexico is het voeren van adellijke titels zelfs grondwettelijk verboden.
Azië en Afrika.
In Japan heeft men tijdens de Meiji-restauratie, de grote hervorming aan het eind van de 19e eeuw, een adelstand naar Europees model ingesteld. De feodale heren die de titel van daimyō voerden, werden bedacht met traditionele Europese titels, zoals graaf en markies. Al deze Japanse edellieden verloren in 1946 tijdens de Amerikaanse bezetting hun titel. Maar deze vroegere adel neemt heden ten dage nog prominente plaatsen in de maatschappij en het Keizerlijk Hof in.
In China kon door voortdurende conflicten binnen de Tang-dynastie de keizerin Wu Zetian (625-705) niet meer vertrouwen op de oude aristocratie uit het noordwesten van het land en moest zich verzekeren van een nieuwe politieke en bestuurlijke machtsbasis. Die vond zij in niet-aristocratische literati uit het zuidoosten van China. Na de restauratie van de Tang-dynastie zetten de keizers deze methode van selectie voort. Het gevolg was een verzwakken van de positie van de oude aristocratie en het geleidelijk verdwijnen van die klasse. In delen van het land wisten enkele oude aristocratische clans nog enige tijd hun machtspositie te behouden, maar aan het eind van de elfde eeuw was er in China – op enkele heel specifieke uitzonderingen na - geen adelstand meer aanwezig. Het afleggen van een weg binnen het Chinees examenstelsel werd de belangrijkste factor om toe te treden tot de bestuurlijke elite. In de periode van de Qing-dynastie ( 1644-1912) voerden de leden van de keizerlijke familie wel titels. De zoon van een prins was een hertog. Diens zoon was een markies en zo zakte men generatiegewijs steeds verder in rangorde. 
In Japan, China en enkele andere landen bestonden, in volgorde van minst tot meest belangrijk, de volgende adellijke en vorstelijke titels:

</doc>
<doc id="31725" url="https://nl.wikipedia.org/wiki?curid=31725" title="Episcopalisme">
Episcopalisme

Episcopalisme is ofwel het streven om aan de bisschoppen het hoogste gezag toe te kennen of een samenvattende uitdrukking voor allerlei opvattingen in de Katholieke Kerk waarin aan de macht van de bisschoppen in het bestuur van de Kerk uitbreiding werd gegeven ten koste van het primaatschap van de paus. Het gallicanisme, febronianisme en jozefinisme wilden de rechtsmacht van de afzonderlijke bisschoppen accentueren tegenover die van de paus. 
Het woord 'episcopaals' is afgeleid van het Griekse woord 'episkopos' (Latijn: 'episcopus'), waar het Nederlandse woord 'bisschop' een verbastering van is. 'Episkopos' betekent zoveel als "opzichter".
Episcopale kerkorde is soms een synoniem van episcopalisme, een vorm van kerkelijke organisatie die heel wat aspecten vertoont van de organisatie van de Katholieke Kerk, maar daar op enkele essentiële punten van afwijkt. Episcopalisme is in die zin niet een bepaald protestants kerkgenootschap, maar een denkrichting. 
Episcopalisme in het protestantisme.
Episcopaalse kerkgenootschappen zijn kerkgenootschappen die formeel een sterk hiërarchische gezagsstructuur hebben: aan het hoofd staat een (aarts)bisschop die het regionale gezag delegeert aan priesters, diakenen en leken. Het is dus een structuur die min of meer gelijk is aan die in de Rooms-Katholieke Kerk, alleen ontbreekt hier een centraal gezag in de persoon van een paus. Episcopaalse kerkgenootschappen worden dan ook gewoonlijk niet door één persoon bestuurd, maar door synodes; dat zijn vergaderingen van geestelijken die gezamenlijk het beleid van het kerkgenootschap bepalen.
Hoewel de term vooral voor Angelsaksische kerkgenootschappen (het Anglicanisme) wordt gebruikt, kunnen tot op zekere hoogte ook de lutherse kerkgenootschappen 'episcopaals' genoemd worden. In Nederland kent men alleen de Oud-Katholieke Kerk als een typisch episcopaals kerkgenootschap. Verschil met de Rooms-Katholieke Kerk is niet alleen de bestuurlijke structuur, maar (in z'n algemeenheid) ook een andere ethiek en theologie zoals vrouwen die priesterambten bekleden en een andere visie op huwelijk en seksuele moraal. Voor het overige verschillen episcopaalse kerkgenootschappen met het rooms-katholicisme door het ontbreken van kloosterorden alsmede een veel geringere Maria- en heiligenverering of het totaal ontbreken daarvan.
Sommige episcopaalse kerkgenootschappen beschouwen zich als 'katholiek' en andere zien zich meer als 'protestants'.

</doc>
<doc id="31726" url="https://nl.wikipedia.org/wiki?curid=31726" title="Kaartprojectie">
Kaartprojectie

Een kaartprojectie is een wiskundige afbeelding die het aardoppervlak, de sterrenhemel of het oppervlak van een ander hemellichaam of een deel daarvan op een vlakke kaart overbrengt. Als wordt afgezien van de afplatting van de Aarde, is dit een afbeelding van een boloppervlak of een deel daarvan op een plat vlak.
In een aantal gevallen correspondeert de afbeelding, afgezien van de schaling naar het formaat van een fysieke kaart op papier of een beeldscherm, met een meetkundige projectie op een ontwikkelbaar oppervlak, en het vervolgens plat leggen daarvan. Dit wordt als echte projectie aangeduid. Dit gaat voor de meeste kaartprojecties niet op, die worden als onechte projectie aangeduid. 'Projectie' wordt dan in een meer algemene zin gebruikt.
Het is niet mogelijk het aardoppervlak zonder vertekening weer te geven op een plat vlak, het aardoppervlak is zelf geen ontwikkelbaar oppervlak. Er zijn dan ook veel kaartprojecties met verschillende eigenschappen. Afhankelijk van de aan de kaart gestelde eisen en het af te beelden gebied, is een projectie meer of minder geschikt.
Met elke kaartprojectie, inclusief schaal, correspondeert na keuze van een oriëntatie en een oorsprong, een coördinatenstelsel voor de horizontale positie van punten op het betreffende deel van de Aarde, namelijk de cartesische coördinaten op de kaart. De vierkante platkaart correspondeert bijvoorbeeld met geografische coördinaten (lengtegraad en breedtegraad), waarbij de keuze van uniforme schaling kan worden uitgedrukt in de afstand die correspondeert met een breedtegraad. Deze laatste verschilt per computerscherm en mate van inzoomen (of hoe groot de kaart op papier is afgedrukt), en kan, afhankelijk van de context, worden gezien als iets dat los staat van de kaartprojectie. Formeel kan een kaartprojectie dan gezien worden als een equivalentieklasse van de betreffende afbeeldingen, waarbij equivalentie van twee afbeeldingen betekent dat de ene een uniforme verschaling is van de andere.
Nationale geodetische coördinatensystemen worden op de genoemde wijze gedefinieerd, uitgaande van een kaartprojectie die bij het betreffende land past. De projectie wordt vaak hoekgetrouw gekozen en, met coördinaten in meters, met een schaal die zo goed mogelijk 1:1 benadert. Hier wordt zo ook de keuze van uniforme schaling bij het bekijken van de kaart gescheiden gehouden van de kaartprojectie.
Meetkundige projecties.
Een meetkundige kaartprojectie kan men zich voorstellen als een doorzichtig model van een deel van het aardoppervlak (als een dia in de vorm van een deel van een bol), dat op een projectiescherm wordt geprojecteerd. De lichtbron bevindt zich op grote afstand (parallelprojectie) of bijvoorbeeld in het centrum of op het oppervlak van de bol (puntprojectie). Het projectiescherm kan een kegel zijn, of de uitersten daarvan: een cilinder of een plat vlak. Afhankelijk van de plek van de 'lichtbron', de oorsprong van de projectie, en de vorm en positie van het 'projectiescherm' (het kaartbeeld) ontstaan allerlei verschillende soorten projecties met uiteenlopende eigenschappen. Soms wordt een projectie in algemenere zin beschreven in termen van een meetkundige projectie, maar dan met de plek van de 'lichtbron' afhankelijk van het geprojecteerde punt op het aardoppervlak. Bij bijvoorbeeld de orthografische cilinderprojectie is de 'lichtbron' op de cilinderas, maar de positie daarop hangt af van de breedtegraad van het geprojecteerde punt. Fysiek kan men zich dit voorstellen als lampjes op de as die door afscherming alleen in de richtingen loodrecht op de as (rondom) schijnen.
Vorm van de Aarde.
De vorm van de Aarde heeft een grillig verloop dat ongeschikt is om te dienen als uitgangspunt bij het vervaardigen van een kaart. Om toch een kaart mogelijk te maken, wordt gebruikgemaakt van benaderingen. In toenemende mate van benadering van de werkelijke vorm zijn dit de bol, de omwentelingsellipsoïde en de geoïde. De projectie wordt soms gedefinieerd als een combinatie van twee stappen, de projectie van de geoïde op een rekenbol, en een kaartprojectie voor die bol.
Bol.
Indien de nauwkeurigheid niet zo groot hoeft te zijn, zoals bij wereldkaarten en andere kaarten op kleine schaal, kan de Aarde als bol worden beschouwd. Zoals gezegd zijn deze projecties ook van belang als tweede stap in een meer geavanceerde projectie.
Ellipsoïde.
Isaac Newton berekende reeds in de 17e eeuw op theoretische gronden dat de Aarde als gevolg van de zwaartekracht enerzijds en de middelpuntvliedende kracht anderzijds geen bol is, maar een oblate ellipsoïde met afgeplatte polen. Later werd die afplatting nauwkeurig berekend.
Er zijn verschillende referentie-ellipsoïdes in gebruik die verschillen in vorm, afmetingen, positie, oriëntatie en schaalfactor. Zo zijn oudere ellipsoïdes in gebruik die goed aansluiten bij de lokale geoïde, maar die wereldwijd niet goed bruikbaar zijn. Tegenwoordig zijn ellipsoïdes in gebruik met het massacentrum van de Aarde als oorsprong, zoals GRS80.
Geoïde.
De vorm van de Aarde wordt benaderd met de geoïde, het vlak op gemiddeld zeeniveau waar dezelfde zwaartekrachtspotentiaal heerst, een equipotentiaalvlak. De geoïde is onregelmatig van vorm, waardoor hier alleen lokaal een eenvoudig wiskundig model voor te maken is. Voor grotere gebieden wordt de geoïde gemodelleerd met polynomen of interpolatie van een regelmatig raster.
Vormen van projectie.
De indeling van meetkundige projecties naar projectieoppervlak (kegelprojectie, cilinderprojectie en projectie op een plat vlak) is in veel gevallen uitbreidbaar naar 'onechte' projecties, doordat die kunnen worden opgevat als verkregen door een meetkundige projectie, met vervolgens verdere bewerkingen om gewenste eigenschappen te krijgen. Nog verdergaande bewerkingen leveren bijvoorbeeld de pseudo-cilindrische oppervlaktegetrouwe sinusoïdeprojectie en de Robinsonprojectie op. Projecties die bij deze indeling vallen in de categorie "op een plat vlak" zijn meestal azimutale projecties.
De meetkundige projecties worden verder ingedeeld naar de plaats van de oorsprong ('lichtbron'). Het projectieoppervlak wordt in het algemeen ontwikkelbaar gekozen, het kan dan gemakkelijk zonder tweede projectie tot een plat vlak worden gemaakt. Na de keuze voor een projectieoppervlak, kan dit op verschillende manieren tegen (of gedeeltelijk 'in') de rekenbol worden geplaatst, meestal zodanig dat het af te beelden deel van de wereld in het midden van de kaart terechtkomt, waar de vervormingen het kleinst zijn.
Gewenste eigenschappen.
Door de keuze van bovenstaande parameters en als gevolg van eventuele nabewerkingen krijgt de kaart bepaalde eigenschappen. Gewenste eigenschappen kunnen zijn:
Eigenschappen gerelateerd aan bepaalde punten of lijnen:
Sommige projecties corresponderen niet met de hele bol, de gnomonische projectie bijvoorbeeld met hoogstens een halve. Er zijn ook projecties die in theorie een oneindig grote kaart opleveren, waarbij een eindige kaart dus niet de hele bol weergeeft en er zijn kaarten met een extra lange rand, met bijvoorbeeld inkepingen, die een oceaan in twee delen tonen. Als gewenste eigenschap kan dus gelden dat de kaart de hele bol bestrijkt en geen extra randen heeft.
Elk van de bovenstaande eigenschappen is in principe gunstig, maar ze gaan maar zeer beperkt samen. Hoekgetrouwheid en oppervlaktegetrouwheid gaan bijvoorbeeld nooit samen. Als geen van deze eigenschappen bereikt zijn spreekt men van een afylactische projectie. Het gaat dan vaak om een compromis tussen onverenigbare eigenschappen, zoals bij de Winkel-tripelprojectie.

</doc>
<doc id="31728" url="https://nl.wikipedia.org/wiki?curid=31728" title="Biologische microscoop">
Biologische microscoop



</doc>
<doc id="31729" url="https://nl.wikipedia.org/wiki?curid=31729" title="Dradenteller">
Dradenteller



</doc>
<doc id="31730" url="https://nl.wikipedia.org/wiki?curid=31730" title="Vergrootglas">
Vergrootglas



</doc>
<doc id="31731" url="https://nl.wikipedia.org/wiki?curid=31731" title="Waddenvereniging">
Waddenvereniging

De Landelijke Vereniging tot Behoud van de Waddenzee (Waddenvereniging) is een Nederlandse natuurbeschermings- en milieuorganisatie gevestigd in Harlingen die zich sinds de oprichting in 1965 inzet voor bescherming van het waddengebied, dat wil zeggen de Waddenzee, de waddeneilanden, delen van de vaste wal die grenzen aan de Waddenzee en delen van de Noordzee.
Doelen.
In eerste instantie was de doelstelling dat de Waddenzee als zee behouden moest blijven. Dit omdat er serieuze plannen waren om een deel van de Waddenzee in te polderen. Nu dit gevaar is geweken, richt de vereniging zich op kwaliteitsbehoud van natuur en het milieu in het waddengebied, dit in de ruimste zin van het woord.
Het gaat de vereniging in het bijzonder om het beschermen van de flora en fauna in het gebied zoals de zeehonden in de Waddenzee en de vegetatie op de waddeneilanden.
Geschiedenis.
De Landelijke Vereniging tot Behoud van de Waddenzee werd in 1965 opgericht. Dit was een reactie op de voorgenomen plannen om delen van de Waddenzee in te polderen. In 1971 maakte de regering bekend de Waddenzee te behouden.
Werkzaamheden.
De Waddenvereniging kijkt kritisch naar de menselijke activiteiten in en om het gebied, zoals industrie, delfstofwinning, visserij en landbouw. Kleinschalige bedrijvigheid wordt ondersteund, mits het karakter van de eilanden en de natuur niet wordt geschaad.
De vereniging neemt soms initiatieven tot duurzame bedrijvigheid, overlegt met bewoners en gebruikers in het gebied en ziet toe op de naleving van relevante nationale en internationale wetgeving. Daarnaast zet ze regelmatig acties op touw om te proberen voor het waddengebied negatieve activiteiten tegen te houden. De laatste grote actie betrof de fakkelactie die gericht was tegen gasboring in de Waddenzee. Ook geeft ze voorlichting, onder meer via excursies.

</doc>
<doc id="31732" url="https://nl.wikipedia.org/wiki?curid=31732" title="Lijst van Nederlandse adellijke families (naar titel)">
Lijst van Nederlandse adellijke families (naar titel)

Dit is een lijst van Nederlandse adellijke families zoals opgenomen in het Filiatieregister van de Hoge Raad van Adel in Den Haag, het formele register van de Nederlandse adel. Adellijke families die in de loop der eeuwen uitgestorven zijn vóór de uitroeping van het Koninkrijk der Nederlanden in 1813, staan hier niet in.
Indien aan een geslacht een adellijke titel is toegekend mogen de leden van dit geslacht, al naargelang de wijze waarop deze titel is toegekend (dat wil zeggen bij eerstgeboorte of op allen) een van de volgende titels voeren: ridder, baron, burggraaf, graaf, markies, hertog of prins, en natuurlijk de vrouwelijke equivalenten hiervan, uitgezonderd de riddertitel, want daarvan is geen vrouwelijke variant in Nederland. In Nederland mag de adel slechts één adellijke titel voeren, het Koninklijk Huis uitgezonderd. De adellijke titel wordt, in tegenstelling tot het adellijke predicaat, vóór de achternaam geplaatst, uitzonderingen daargelaten, zoals bij de familie Van Welderen baron(es) Rengers of van Panthaleon baron(es) van Eck.
Ongetitelde adel heeft recht op het voeren van het adellijke predicaat van jonkheer of jonkvrouw. Dit predicaat wordt vóór de voornaam gevoerd en kan worden afgekort als jhr. of jkvr.
Na de onafhankelijkheid van België in 1831 (feitelijk) komen er geen hertogelijke families meer voor in de Nederlandse adel en is het aantal Nederlandse adellijke families met de titel van markies en burggraaf aanzienlijk gereduceerd. Feitelijk wonen er thans geen mark- en burggrafelijke, "Nederlandse" adellijke families (meer) in Nederland. Hoewel er wel verzoeken om inlijving in de Nederlandse adel zijn binnengekomen/binnenkomen van buitenlandse adellijke families met de titel(s) van markies, hertog en/of prins, voert de Hoge Raad van adel het beleid om deze families niet in te lijven. Alles hoger dan graaf kwam niet voor inlijving in aanmerking, met uitzondering van de aan de koninklijke familie gelieerde leden van het geslacht de Bourbon de Parme in 1996.
Van alle adellijke families wordt een genealogisch periodiek uitgegeven, verschijnend eenmaal per jaar (een aantal malen eenmaal per twee jaar), getiteld Nederland's Adelsboek. Vanaf 1988 tot (waarschijnlijk) de komende uitgave van eind 2015 zijn alle geslachten wederom bijgewerkt; de serie die begonnen is in 1988 geeft een overzicht van àlle tot de Nederlandse adel behoord hebbende leden. De serie uitgegeven tussen 1973 tot 1987 gaf alleen een état présent van de alsdan levende leden van adellijke families. Dit naslagwerk is op de meeste rijksarchieven beschikbaar.
Legenda bij lijst van adeldom:
Families met de titel hertog of hertogin.
"De titel hertog of hertogin bestaat niet langer in de Nederlandse adel."

</doc>
<doc id="31737" url="https://nl.wikipedia.org/wiki?curid=31737" title="José María Jiménez">
José María Jiménez

José Maria Jiménez Sastre, wel vaker Chaba Jiménez genoemd, (El Barraco, 6 februari 1971 – Madrid, 6 december 2003) was een Spaans wielrenner. Jiménez wordt samen met Marco Pantani gezien als een van de meest gevleugelde klimmers van de jaren 90. Dat maakte beide in eigen land immens populair en is overigens niet de enige overeenkomst tussen beide wielrenners. Zo kwamen ze allebei om het leven in verdachte omstandigheden nadat ze in een zware depressie waren geraakt. 
Jiménez' zus trouwde met voormalig wielrenner Carlos Sastre.
Wielerloopbaan.
José María Jiménez (bijnaam "Chava") werd bekend als adjudant van vijfvoudig Tour de France-winnaar Miguel Indurain. In 1997 werd hij achtste in het eindklassement van de Ronde van Frankrijk. Zijn grootste successen behaalde Jiménez in de Ronde van Spanje. In 1998 werd hij derde in het eindklassement na enkele dagen in de leiderstrui te hebben gereden. Volgens sommigen had hij kunnen winnen, maar moest hij inhouden om de leider van zijn ploeg, Abraham Olano, te helpen. In totaal won hij negen etappes in de Ronde van Spanje en kroonde hij zich viermaal tot bergkoning. In 2001 won hij naast het bergklassement ook het puntenklassement. Zijn explosieve, exuberante stijl maakte Jiménez geliefd bij veel wielerfanaten.
Ziekte en overlijden.
In 2001 moest Jiménez stoppen met wielrennen, omdat hij aan depressies leed. Toen in 2002 geruchten opstaken dat hij verslaafd was geraakt aan alcohol en drugs, werd hij door zijn ploeg iBanesto.com ontslagen. In 2003 probeerde Jiménez opnieuw in het wielerpeloton opgenomen te worden, maar het lukte hem niet om een ploeg te vinden. Hij overleed op 6 december 2003 onverwachts aan een hartstilstand in een psychiatrisch ziekenhuis waar hij reeds geruime tijd verbleef.
Overwinningen.
1992
1994
1995
1996
1997
1998
1999
2000
2001

</doc>
<doc id="31738" url="https://nl.wikipedia.org/wiki?curid=31738" title="Bloedgroep">
Bloedgroep

Een bloedgroep is een classificatie van bloed bepaald door het al dan niet aanwezig zijn van bepaalde moleculen ('antigenen') op de buitenkant van het celmembraan van de rode bloedcellen. Deze antigenen zijn macromoleculen, dat wil zeggen, verbindingen met een grote molecuulmassa. Bloedgroepantigenen kunnen eiwitten, koolhydraten, glycoproteïnen of glycolipiden zijn. Sommige van deze antigenen worden gecodeerd uit één allel (of sterk verbonden genen). Deze worden samen een bloedgroepensysteem genoemd.
Bloedgroepen zijn erfelijk en worden van beide ouders overgedragen. Er zijn meer dan veertig menselijke bloedgroepsystemen die door de International Society of Blood Transfusion worden erkend.
Geschiedenis.
In de 19e eeuw was een bloedtransfusie zeer riskant. De patiënt kon de ingreep overleven, maar het aantal sterfgevallen was zeer hoog. Om die reden werden bloedtransfusies alleen nog gegeven bij zeer ernstig bloedverlies, als er geen andere mogelijkheid was om het leven van de patiënt te redden.
In 1900 ontdekte Karl Landsteiner waardoor de sterfgevallen ontstonden: er bestonden verschillende bloedgroepen en door de vermenging daarvan gingen de rode bloedcellen aan elkaar klonteren. Door, voorafgaand aan een bloedtransfusie, een monster bloed van donor en ontvanger te vermengen en zo de bloedgroep te vergelijken, werd een bloedtransfusie een levensreddende ingreep.
Het AB0-bloedgroepensysteem.
Bij mensen is AB0 het belangrijkste bloedgroepensysteem. De bloedgroep wordt bepaald door een enkel gen, waarvan er drie verschillende allelen zijn: A, B en 0 (nul). Het A-allel geeft bloedgroepantigeen A, het B-allel geeft bloedgroepantigeen B en het 0-allel is een recessief allel, dat niet in een bloedgroepantigeen resulteert. De allelen A en B zijn dominant ten opzichte van 0 en co-dominant ten opzichte van elkaar. Aangezien de mens diploïd is, wordt de bloedgroep bepaald door een combinatie van twee allelen:
Aan de hand van bovenstaande gegevens wordt duidelijk dat er vier bloedgroepen, A, B, AB en 0, worden onderscheiden.
De bloedgroep 0 wordt hier gelezen als "nul", met de betekenis: niets, niet A en niet B. Vaak wordt het echter ook geschreven en/of uitgesproken als de letter O. Sommigen zeggen dat dit door de Oostenrijker Landsteiner zo bedoeld is en dat O de afkorting is van het Duitse "ohne". In Vlaanderen wordt dit bijna altijd als letter uitgesproken.
Erfelijkheid.
Kinderen erven van elke ouder een van de twee allelen. Hierdoor zijn de volgende combinaties mogelijk. Zijn er twee of vier mogelijkheden bij een bepaalde combinatie van twee ouders, dan is de kans op elke mogelijkheid steeds 50% of 25%. Tussen haakjes het genotype.
Tegenwoordig kan men verwantschap nauwkeurig vaststellen met DNA-onderzoek. Sinds het begin van de 20e eeuw had men al de mogelijkheid een ouder-kindrelatie te weerleggen door bloedgroepen te vergelijken. Een ouder-kindrelatie kan op die manier nooit aangetoond worden, vandaar dat in onderstaande tabel nergens staat. Soms kan het genotype van ouder of kind worden vastgesteld (tussen haakjes 1: 1e ouder, 2: 2e ouder, K: kind)
Resusbloedgroepsysteem.
Naast AB0 is er bij mensen een andere belangrijke groep bloedgroepantigenen: deze wordt het resusbloedgroepensysteem genoemd, vernoemd naar, maar niet gelijk aan het resusantigeen dat in 1940 is ontdekt bij de resusaap. Het resusbloedgroepensysteem bestaat uit verschillende antigenen, namelijk: D, C, c, E en e. Van deze groep antigenen is D het bekendst en hieraan wordt gerefereerd als men praat over resuspositief of resusnegatief. Bij resuspositieve mensen is het D-antigeen aanwezig (ook wel aangegeven met een "+") en bij resusnegatieve mensen is het D-antigeen afwezig (ook wel aangegeven met een "−").
Als bij een zwangerschap de moeder resusnegatief is en het kind resuspositief, dan maakt het lichaam van de moeder daar antistoffen tegen. Bij het eerste resuspositieve kind heeft dit bijna nooit gevolgen, maar als de moeder daarna weer een resuspositief kind krijgt, dan zal het lichaam van de moeder antistoffen aanmaken en het bloed van het kind afbreken, wat, onbehandeld, dodelijk is voor het kind.
AB0- en Rh-verdeling per land.
Niet elke bloedgroep komt even vaak voor. In Nederland en België is 0+ de meest voorkomende en AB- de minst frequent voorkomende bloedgroep. Tevens is er een verschil in de verdeling tussen etnische groepen. Zo komt bij mensen van Afrikaanse origine vaak bloedgroep A voor en bij Aziaten komt vaak bloedgroep B voor.
Overige bloedgroepsystemen.
Naast de AB0- en resusbloedgroepsystemen bestaat er bij mensen nog een groot aantal andere bloedgroepsystemen, onder andere:
Deze systemen spelen een ondergeschikte rol ten opzichte van de AB0- en resusbloedgroepsystemen doordat ze veel minder immunogeen zijn. Echter, deze systemen kunnen een cruciale rol spelen tijdens bloedtransfusies en worden dan ook nader onderzocht in het bloedtransfusielaboratorium. Antistoffen tegen deze bloedgroepen behoren tot de "irregulaire antistoffen" (zie hieronder).
Antistoffen tegen de bloedgroepsystemen.
Bloedgroepantigenen kunnen zorgen voor de vorming van bloedgroepantistoffen. Antistoffen zijn eiwitten die door het lichaam worden gevormd in reactie op een lichaamsvreemde stof. Antistoffen spelen onder andere een belangrijke rol in de afweer tegen ziekteverwekkers.
In het bloedgroepensysteem is er sprake van natuurlijk voorkomende antistoffen (regulaire antistoffen) en niet van nature voorkomende antistoffen (irregulaire antistoffen). De natuurlijk voorkomende antistoffen zijn anti-A en anti-B. Anti-A is altijd aanwezig bij mensen met bloedgroep B en anti-B is altijd aanwezig bij mensen met bloedgroep A. Mensen met bloedgroep 0 hebben zowel anti-A als anti-B. De natuurlijk voorkomende antistoffen worden gevormd na de geboorte. In onderstaande tabel staan de bloedgroepen met bijpassende antistoffen weergegeven.
Deze natuurlijke antistoffen zorgen ervoor dat niet iedereen bloed van ieder ander kan ontvangen. Als iemand met bloedgroep 0 bloed ontvangt van iemand met bloedgroep A, dan zullen de anti-A antistoffen die de ontvanger al in zijn bloed had aan de rode bloedcellen gaan plakken en ontstaan er klontjes ("agglutinatie"). Dit heeft tot gevolg dat bloedgroep 0 aan iedereen bloed mag geven (universele donor), bloedgroep A enkel aan A en AB, bloedgroep B aan B en AB en bloedgroep AB enkel aan AB.
Uit de frequentieverdeling van de bloedgroepen in de bevolking valt eenvoudig te berekenen hoe groot vóór 1900 de kans was, donorbloed van een goede dan wel verkeerde bloedgroep te krijgen. Voor mensen met de toen nog onbekende bloedgroepen AB en in iets mindere mate A (mag geen donorbloed AB of B maar wel A of 0 krijgen) was dat in Nederland en België gunstig, en voor mensen met bloedgroep 0 (mag alleen donorbloed 0 krijgen) en iets mindere mate B (mag donorbloed 0 of B krijgen) ongunstig. Zonder kennis van het AB0-systeem was in de Benelux zodoende gemiddeld toch nog twee derde van de bloedtransfusies compatibel, waarbij uiteraard patiënten met bloedgroep AB en A het grootste deel hiervan voor hun rekening namen.
De begrippen universele donor (bloedgroep 0) resp. universele acceptor (bloedgroep AB) verdienen overigens wel enige relativering. De antistoffen van donorbloed van groep A, B of 0 kunnen immers toch reageren met de rode cellen van de acceptor met bloedgroep AB, A of B, zij het dat dit effect veel milder is doordat deze antistoffen snel worden opgebruikt waarna de geschikte rode cellen - die immers geen antigeen bevatten waartegen de antistoffen van de acceptor te keer zouden kunnen gaan - rustig hun werk kunnen doen. Door losse rode cellen zonder plasma - zgn. packed cells - te geven wordt dit bezwaar ondervangen, maar uit oogpunt van voorraad-efficiëntie blijft het toch wenselijk donorbloed van dezelfde bloedgroep toe te dienen.
Alle andere antistoffen dan anti-A en anti-B zijn de irregulaire antistoffen. Deze antistoffen kunnen pas gevormd worden nadat iemand in contact is geweest met bloed van iemand anders (bijvoorbeeld na een bloedtransfusie of bij een zwangerschap).
Bij een zwangerschap kunnen enkele rode bloedcellen van de foetus bij toeval, vooral bij de bevalling, in de bloedbaan van de moeder terechtkomen. Deze rode bloedcellen zorgen dan voor de productie van antistoffen in de moeder. In latere zwangerschappen kan dit tot problemen bij de vrucht leiden. De gevormde antistoffen gaan namelijk over de placenta naar het ongeboren kind en kunnen daar zorgen voor de afbraak van de rode bloedcellen van het kind. Dit ontstaat met name bij de vorming van antistoffen tegen Resus D (resusantagonisme). Dit kan worden ondervangen door bij een dergelijke zwangerschap rond de dertigste week van de zwangerschap, resusantistoffen (anti-D) aan de moeder te geven om de foetale cellen weg te vangen voordat de moeder er zelf antistoffen tegen gaat maken.
Bepaling van de bloedgroep.
Bloedgroepen worden bepaald in het kader van medisch onderzoek. Bijvoorbeeld voorafgaand aan een operatie waarbij de arts verwacht dat er (veel) bloedverlies kan optreden of in het geval van een zwangerschap (resus-D-antagonisme). Ter bepaling van de bloedgroep worden twee onafhankelijke bloedafnames verricht bij de patiënt en wordt de bloedgroep tweemaal bepaald. Op het moment dat er daadwerkelijk bloed nodig is, wordt er ook nog een kruisproef uitgevoerd, waarbij bloed van de patiënt wordt gekruist met bloed van de donor.

</doc>
<doc id="31739" url="https://nl.wikipedia.org/wiki?curid=31739" title="Dieptescherpte">
Dieptescherpte



</doc>
<doc id="31740" url="https://nl.wikipedia.org/wiki?curid=31740" title="Ellipsoïde van Bessel">
Ellipsoïde van Bessel

De ellipsoïde van Bessel (Bessel 1841) is een referentie-ellipsoïde: dit is een ellipsoïde die bedoeld is de vorm van de Aarde tot op zekere hoogte te benaderen, terwijl deze structuur, vanwege de wiskundige opbouw, ook bruikbaar is in berekeningen. Hoewel Friedrich Bessel zijn ellipsoïde, die gebaseerd was op de verwerking van talloze meetresultaten al in 1841 publiceerde, is hij in Europa tot op de dag van vandaag in gebruik in vele geodetische coördinatensystemen. Zo ook in het Nederlandse RD-coördinatensysteem.
De Aarde is geen zuivere bol, ook niet als er geen bergen of zeeën zouden zijn. De Noordpool ligt dichter bij het middelpunt van de Aarde (namelijk 6357,4 km) dan de evenaar (6378,2 km). Men kan zich een ellipsoïde het beste voorstellen als een om de korte as draaiende ellips, een ingedrukte voetbal. 
Naast de ellipsoïde van Bessel zijn er later vele andere referentie-ellipsoïden gepubliceerd, zoals de ellipsoïde van Hayford en de ellipsoïde van Krasovski. Tegenwoordig wordt wereldwijd de GRS 80-referentie-ellipsoïde het meest gebruikt.

</doc>
<doc id="31742" url="https://nl.wikipedia.org/wiki?curid=31742" title="Artefact">
Artefact

Een artefact (ook wel geschreven als artifact) (Latijn: ars = 'kunst'; factum = 'gemaakt') is een kunstmatig verschijnsel. Oorspronkelijk had dit woord de betekenis van iets dat ongewenst is, en optreedt in een experimentele situatie. Tegenwoordig wordt het woord ook wel gebruikt om een willekeurige, soms slechts minimale verandering door toedoen van menselijk handelen aan te duiden, in tegenstelling tot een verschijnsel dat geheel natuurlijk tot stand is gekomen.

</doc>
<doc id="31743" url="https://nl.wikipedia.org/wiki?curid=31743" title="Adrenaline">
Adrenaline

Adrenaline (Latijn: "ad" = bij, "ren" = nier dus: "bijnier") of epinefrine (Grieks: "epi" = op, "nephros" = nier) is een hormoon en een neurotransmitter. Het is een catecholamine dat wordt geproduceerd in het bijniermerg en in sommige zenuwcellen.
Adrenaline komt in grote hoeveelheden vrij in omstandigheden die door het lichaam als (mogelijk) bedreigend voor de overleving worden ervaren en daardoor stress veroorzaken. Vaak gaat dit samen met angst en woede. Ook kou, hitte, honger, dorst, pijn, fysieke inspanning en andere zaken die de balans in het lichaam verstoren, kunnen de adrenalineproductie verhogen.
Adrenaline is schadelijk wanneer het in te grote hoeveelheden (bijv. bij feochromocytoom) of te langdurig vrijkomt.
De stof is opgenomen in de lijst van essentiële geneesmiddelen van de WHO.
Noodsituaties.
Het snel vrijkomen van grote hoeveelheden adrenaline maakt deel uit van het overlevingsmechanisme van het organisme. Het maakt het mogelijk om te vechten of te vluchten (de vecht-of-vluchtreactie) en verhoogt daarmee de kans om te overleven.
De effecten van het vrijkomen van adrenaline zijn o.a.:
Ook wordt het gevoel van tijd beïnvloed: gebeurtenissen lijken trager te verlopen waardoor iemand meer tijd lijkt te hebben om te reageren.
Bij paniekaanvallen zonder uitwendige oorzaak is het vrijkomen van adrenaline een van de uitlokkende factoren van een aanval van hyperventilatie.
Biochemie en farmacologie.
Adrenaline werkt in op de adrenerge α- en β-receptoren van het lichaam, en wordt onder andere gebruikt bij het behandelen van algemene anafylaxis, een type I allergie en bij reanimatie in geval van hartstilstand. Het is een sterk, gevaarlijk en direct werkend geneesmiddel dat alleen door injecties kan worden gegeven (meestal intramusculair of subcutaan; bij intraveneuze injectie kunnen ernstige hartritmestoornissen voorkomen). In grote verdunning (1 op 100.000 of 1 op 200.000) wordt het toegevoegd aan lokale anesthetica, zoals lidocaïne en articaïne, omdat de hierdoor optredende vaatvernauwing de operatie minder bloedig maakt en het anestheticum langer in de weefsels blijft zitten. Dit moet om voor de hand liggende redenen met enige voorzichtigheid worden gedaan bij mensen met bepaalde hartziekten, met name ritmestoornissen.
Adrenerge antagonisten zoals α- en β-blokkers worden in de geneeskunde toegepast bij de behandeling van hart- en vaatziekten.
Metabolisme.
Het glucosegehalte in het bloed stijgt onder invloed van adrenaline; adrenaline stimuleert de gluconeogenese in de lever. Daarnaast remt adrenaline de insulinesecretie (door de pancreas) door zijn binding aan alfa-adrenerge receptoren. Glycogeensynthese wordt stopgezet door inactivatie van glycogeensynthase. De incorporatie van aminozuren in de proteïnen worden door adrenaline geremd. Ook wordt de lipolyse in het vetweefsel verhoogd door adrenaline (en noradrenaline), het lipase dat zorgt voor de lipolyse wordt geactiveerd door cAMP. ACTH, TSH en gonadotrope hormonen worden door de adenohypofyse afgescheiden, insuline zal deze secretie verwekken.
Adrenaline zorgt ook voor een verhoogde zweetafscheiding, traansecretie en speekselsecretie. We zien een opmerkelijk verhoogde concentratie erytrocyten in het bloed en een verkorte stollingstijd na afscheiding van adrenaline.
Nomenclatuur.
In het Engels wordt het vaak met de term epinephrine aangeduid. Epinefrine is de stofnaam die is vastgelegd in de International Nonproprietary Names (INN, het classificatiesysteem van de WHO voor geneesmiddelstofnamen). Volgens de EU-regel die het gebruik van stofnamen verplicht stelt heeft dit woord de voorkeur. Epinefrine zal het verouderde synoniem adrenaline geleidelijk vervangen; aanvankelijk waren er bezwaren dat epinefrine te veel lijkt op efedrine, een alkaloïde met min of meer dezelfde werking, echter efedrine wordt weinig meer gebruikt (Grieks: "epinephros" = bijnier). In het alledaagse spraakgebruik buiten de geneeskunde is slechts adrenaline een bekend begrip.
Andere namen zijn: (-)-epinephrine, 1-(3,4-dihydroxyfenyl)- 2-("N"-methylamino)ethanol, adnephrine, adrenal, l-adrenaline, (-)--adrenaline, adrenamine, adrenan, adrenapax, adrenasol, adrenine, adrenodis, adrenohorma, adrenosan, adrenutol, adrin, balmadren, bernarenin, biorenine, bosmin, brevirenin, bronkaid mist, chelafrin, corisol, 3,4-dihydroxy-α-((methylamino)methyl)benzyl alcohol, l-1-(3,4-dihydroxyphenyl)-2-methylaminoethanol, drenamist, dylephrin, dyspne-inhal, epifrin, epinefrina, epinephran, l-epirenamine, epirenan, epitrate, exadrin, glaucosan, glycirenan, haemostasin, hektalin, hemisine, hemostasin, hemostatin, hypernephrin, hyporenin, intranefrin, kidoline, levorenin, levorenine, lyophrin, metanephrin, methylarterenol, mucidrina, myosthenine, mytrate, nephridine, nieraline, paranephrin, RCRA P042.
Volgens het Groene Boekje wordt afgebroken: adre-na-li-ne. De eerste lettergreep staat dus niet apart. Het geldt namelijk niet als wenselijk om een lettergreep af te breken als hij maar uit een enkele letter bestaat. Kijkt men echter naar de betekenis van het woord, dan zou het ad-re-na-li-ne moeten zijn.

</doc>
<doc id="31745" url="https://nl.wikipedia.org/wiki?curid=31745" title="Epinephrine">
Epinephrine



</doc>
<doc id="31747" url="https://nl.wikipedia.org/wiki?curid=31747" title="Geocentrisme">
Geocentrisme

Het geocentrisme of geocentrische model was, gedurende de middeleeuwen, het wereldbeeld (in de wetenschap: "paradigma") dat de Aarde in het centrum van het zonnestelsel, en van het hele universum plaatste. In dit model draaiden de zon en de andere hemellichamen om de aarde. Het onderscheid tussen zonnestelsel en het wijdere universum (heelal) werd pas gemaakt in moderne tijden. Aan het geocentrische model lag een religieus idee van exceptionalisme ten grondslag. Dat wil zeggen dat de bijzondere positie van de mens in de schepping het niet toestond dat de Aarde zich ergens anders dan in het centrum van het universum zou bevinden. 
Het geocentrische wereldbeeld was in zwang gedurende de klassieke tijd en de middeleeuwen, hoewel er toen ook al aanhangers waren van het heliocentrisme, dat stelt dat de zon het centrum is van het zonnestelsel.
Invloedrijke Griekse filosofen als Ptolemaeus en Aristoteles geloofden dat de Zon, de Maan, de andere planeten en de sterren om de ronde Aarde heen cirkelden. Ook in het oude China was dit het overheersende wereldbeeld. Dit is niet hetzelfde als de notie van een platte aarde, waarboven de Zon en de andere planeten op- en ondergaan. Het geocentrische model werd lang aangehangen omdat de mens op Aarde deze niet voelt ronddraaien, en omdat de Zon en andere hemellichamen ogenschijnlijk elke dag om de Aarde heen draaien. Dit model hield stand tot in de 16e eeuw, toen Copernicus met een nieuw theoretisch model kwam, met de Zon als centrum van het zonnestelsel. Dit model zou later uitgebreid en verbeterd worden door onder anderen Johannes Kepler en Galileo.
Geschiedenis van het geocentrisme.
De eersten die algemeen accepteerden dat de Aarde bolvormig is, waren de Grieken. In de Griekse oudheid waren de aanhangers van een heliocentrisch model in de minderheid, met onder hen Aristarchus en zijn volgeling Seleucus van Seleucia.
Er waren ook andere ideeën over het universum in omloop. In de zesde eeuw voor Christus stelde Anaximander voor dat de Aarde een deel van een cilinder was, die omhoog gehouden wordt in het centrum van het universum. Onzichtbare wielen draaiden om de aarde. In die wielen zaten gaten, waardoor je het verborgen vuur kon zien en die gaten waren de Zon, Maan etc. In dezelfde tijd dachten de Pythagoreërs dat de Aarde een bol was.
Het overgeleverde werk van Aristoteles uit de vierde eeuw voor Christus heeft, in de vorm van het aristotelisme, grote invloed gehad op het natuurwetenschappelijk denken tot in de middeleeuwen. Aristoteles ging ervan uit dat de Aarde in het centrum stond van het universum en dat de planeten, sterren en andere hemellichamen op 56 opeenvolgende concentrische bollen vast zaten en om de Aarde draaiden. De Maan zat vast in de bol die het dichtst bij de Aarde stond en de sterren zaten op de buitenste schil.
De oude Grieken waren zich al bewust van het feit dat als de Aarde beweegt, de sterren gedurende het jaar ten opzichte van de achtergrond moeten bewegen, het principe van parallax. Sterrenbeelden zouden dan moeten veranderen, bijvoorbeeld. Dit observeerden zij niet, dus concludeerden zij dat de Aarde stil staat en het heliocentrische wereldbeeld daarmee onzin is. Ook het niet verschillen van de helderheid van Venus gedurende het jaar (wat je zou verwachten als die steeds op verschillende afstand staat), werd als argument tegen het heliocentrisme aangedragen. Met de uitvinding van de telescoop duizenden jaren later, bleek dat de sterren wel degelijk parallax vertonen, maar dat dit een klein effect is vanwege het feit dat de sterren duizenden malen verder weg staan dan de zon en de planeten. Het feit dat Venus nauwelijks in helderheid verschilt, komt doordat het effect gecompenseerd wordt door de schijngestalten van Venus. Venus wordt, gezien vanaf de aarde niet altijd op dezelfde manier beschenen door de zon. Hierdoor heeft Venus schijngestalten, net als de maan. Als Venus achter de zon staat, staat Venus verder van de aarde, maar weerkaatst het al het zonlicht richting de aarde. Als Venus voor de zon staat, weerkaatst het het zonlicht van de aarde af. Maar doordat deze planeet dichter bij de aarde staat, weerkaatst ze toch relatief veel zonlicht richting de Aarde. 
In de tweede eeuw na Christus zette Claudius Ptolemaeus in de Almagest op papier wat het definitieve geocentrische model zou worden in de daaropvolgende eeuwen. In het ptolemaeïsche systeem draaien de Maan, de planeten en de sterren in cirkels rond de Aarde. Hier komen de schillen of bollen van Aristoteles weer terug. De volgorde van de schillen van het model van Ptolemaeus zijn van binnen naar buiten:
Als je uitgaat van cirkels of bollen als banen voor de hemellichamen, klopt het model niet met astronomische waarnemingen. Planeten maken bijvoorbeeld gedurende hun reis aan de hemel gezien vanaf de Aarde een retrograde beweging: zij gaan eerst vooruit, dan weer een stukje terug en dan weer vooruit. Dit valt met enkel cirkelbanen niet te verklaren. Om zijn model beter te laten overeenkomen met de werkelijkheid, introduceerde Ptolemaeus epicykels, hulpcirkels. Hierdoor was het systeem alsnog vrij ingewikkeld, maar er konden wel accurate astronomische voorspellingen mee gedaan worden. Ptolemaeus zelf propageerde ook dat zijn model vooral gebruikt moest worden om berekeningen mee te doen en nam het niet aan als waarheid voor hoe het universum er in werkelijkheid uitzag. Het boek de Almagest werd tijdens de Middeleeuwen in Europa gezien als de culminatie van alle wijsheid die de Grieken hadden opgedaan in de oudheid en werd daarmee als bijna heilig gezien.
Van geocentrisme naar heliocentrisme.
Het geocentrische wereldbeeld van Ptolemaeus hield, met goedkeuring van de kerk, stand totdat de Poolse priester Copernicus zijn heliocentrische heelal presenteerde in 1543. In het model van Copernicus liepen de planeten en manen ook in cirkelbanen, dus hij had ook epicykels nodig om de theorie kloppend te maken. Afgezien van de religieuze en wetenschappelijke bezwaren die tegen Copernicus werden ingebracht is het dus ook zo dat zijn model eigenlijk niet veel handiger was dan het geocentrische wereldbeeld. Er moesten nog steeds ingewikkelde berekeningen worden uitgevoerd om de bewegingen van hemellichamen te voorspellen. In die tijd was dat eigenlijk de enige reden voor het bestaan van de sterrenkunde. Het Copernicaanse model was volgens velen geen echte verbetering en Copernicus' werk ondervond aanvankelijk welwillende onverschilligheid. In 1609 stelde Kepler het Copernicaanse model bij door ellipsbanen in te voeren, waardoor er een simpel model ontstond dat ook overeenkwam met de werkelijkheid en dat relatief makkelijke berekeningen mogelijk maakte. Hoewel het eigenlijk Kepler was die het heliocentrische model toepasbaar maakte, spreekt men van 'Copernicaans model'. 
Eveneens in 1609 werd de telescoop uitgevonden. Via de telescoop werden ontdekkingen gedaan die tegen het geocentrische wereldbeeld in gingen. Via de telescoop kon men de schijngestalten van Venus zien, waarmee duidelijk werd dat Venus zich afwisselend voor, naast en achter de zon bevindt. Tevens werden er manen ontdekt die rondom Jupiter draaien. Kennelijk bestonden er ook hemellichamen die niet om de aarde draaien. Ten slotte werd - meer dan 200 jaar na de ontdekking van de telescoop - ontdekt dat sterren toch een parallax vertonen, wat aantoont dat de aarde om de zon draait. 
Maar het was uiteindelijk Isaac Newton die een sluitende wetenschappelijke verklaring vond voor het heliocentrische wereldbeeld: alle sterren en planeten trekken elkaar aan. Overigens is het beter om te zeggen dat de aarde en de zon om een gemeenschappelijk middelpunt draaien. De aarde trekt namelijk ook aan de zon, maar omdat de zon veel zwaarder is dan de aarde, ligt dit gemeenschappelijke zwaartepunt diep in de zon, op slechts 600 km afstand van het middelpunt van de zon. Het geocentrisme heeft geen theoretische onderbouwing. Het geocentrische wereldbeeld plaatst de aarde in een uitzonderingspositie. De wetten op aarde zouden dan anders zijn en niet verenigbaar zijn met de rest van het heelal.
Moderne opvattingen.
In de 19e eeuw en 20e eeuw is duidelijk geworden dat ook de zon niet het middelpunt is van het heelal en dat het zonnestelsel onderdeel is van een sterrenstelsel. Het zonnestelsel draait in een baan rond het middelpunt van de Melkweg, die weer beweegt ten opzichte van andere sterrenstelsels. Wetenschappelijk gezien heeft zowel de aarde als de zon geen uitzonderingspositie ten opzichte van de rest van het heelal. 
Ook blijkt de gravitatiewet van Newton niet helemaal te kloppen. De algemene relativiteitstheorie kan planeetbanen, met name die van Mercurius, nauwkeuriger voorspellen. De algemene relativiteitstheorie stelt dat alle fysische processen in een willekeurig referentiestelsel kunnen worden verklaard door ruimte en tijd niet te zien als onafhankelijke grootheden, maar door ze met elkaar te verbinden. Beter kan men spreken over ruimtetijd, een inertiaalstelsel waarin ruimte en tijd verweven zijn, en veranderen onder invloed van aanwezige materie of energie. Dit betekent ook dat er niet zoiets bestaat als een middelpunt, maar dat elke waarnemer zijn eigen inertiaalstelsel van tijd en ruimte heeft. Iedere waarnemer mag zichzelf het middelpunt van alles noemen.
Modern geocentrisme.
Tegenwoordig zijn er nog steeds groepen die vasthouden aan het idee van de Aarde als middelpunt van het heelal. De redenen hiervoor zijn meestal religieus. Vaak worden delen uit de Bijbel geciteerd die, als ze letterlijk worden genomen, aan zouden tonen dat de Aarde stil staat en dat de dagelijkse beweging van de Zon en Maan door hun eigen bewegingen worden veroorzaakt. Een voorbeeld is Prediker 1:5:
En Jozua 10:12-13:
Tegenwoordig vinden de meeste christenen dat deze Bijbelteksten niet letterlijk genomen moeten worden, maar dat hier alleen gedoeld wordt op de beweging van de hemellichamen zoals je die waarneemt en niet zoals die misschien in werkelijkheid is.
Een ander argument van moderne geocentristen is dat er in de moderne natuurwetenschappen geen voorkeur is voor een bepaald referentiestelsel. Zoals hierboven staat beschreven, kunnen volgens de algemene relativiteitstheorie alle fysische processen intern consistent worden beschreven en verklaard in een willekeurig referentiestelsel. Aangezien er dus geen referentiestelsel is dat de voorkeur verdient op welke manier dan ook, argumenteren sommigen dat het geocentrische model speciaal is om religieuze redenen.

</doc>
<doc id="31749" url="https://nl.wikipedia.org/wiki?curid=31749" title="Stadsbus">
Stadsbus

Een stadsbus is een bus die bijzonder geschikt is om in te zetten op stadslijnen. Stadsbussen hebben minder zitplaatsen en meer staanplaatsen in vergelijking tot streekbussen en zijn daardoor geschikt voor kortere afstanden. Zo heeft een 12-meterbus zo'n 30 zitplaatsen en voorin vaak 2+1- of 1+1-stoelopstelling. Achterin is er vaak een 2+2-stoelopstelling. De stadsbus heeft meestal ook meer of bredere deuren dan een streekbus. Tegenwoordig worden stadsbussen meestal met een lage vloer afgeleverd. Voor de komst van de lagevloerbussen, had een stadsbus al, in tegenstelling tot de streekbus, een vlakke vloer. De trolleybus en de brandstofcelbus zijn vrijwel altijd stadsbussen.
Zowel in Nederland als België (maar ook in andere landen) werden stadsbussen vaak gemaakt naar een "standaard" ontwerp. In Nederland werd dat gedaan onder de CSA van 1966-1988. In die periode verscheen de bekende wijnrode bus in het Nederlandse straatbeeld. Later werden deze vervangen door een nieuw tomaatrood type. Rond 1990 stapten veel busmaatschappijen af van het standaardbusconcept. Vanaf dat moment voerden de busmaatschappijen ook hun eigen kleurstelling. Toch zijn ook nu nog dezelfde bustypen in verschillende steden van Nederland te vinden.
Lage vloer.
Vrijwel alle nieuwe streekbussen hebben geheel of gedeeltelijk een lage vloer. Hierbij wordt onderscheid gemaakt tussen "low-floor" en "low-entry". Een low-floorbus heeft een lage vloer over de gehele lengte van de bus, een low-entrybus heeft een lage vloer bij de deuren en daartussen, met in het achterste gedeelte een verhoogde vloer. Verschillende busbouwers plaatsen alle zitplaatsen in een low-floor- of low-entrybus echter wel weer op een verhoging, waardoor het instapgemak ervoor zorgt dat het lastiger wordt te gaan zitten. Het is door de wielbakken (de spatborden van de wielen) overigens haast onmogelijk om álle zitplaatsen op de lage vloer te plaatsen. Voor rolstoelers is een rolstoelplank aanwezig (manueel of elektrisch te bedienen).
Sinds 2017 zijn vrijwel alle nieuwe stadsbussen voorzien van wifi via 4G en USB 3.0 A aansluitingen om hierbij een gsm of smartphone bij elke zitplaats op te laden.

</doc>
<doc id="31753" url="https://nl.wikipedia.org/wiki?curid=31753" title="Ongeslachtelijke voortplanting">
Ongeslachtelijke voortplanting

Ongeslachtelijke voortplanting of aseksuele reproductie is voortplanting waarbij slechts één ouder betrokken is. De nakomelingen die ontstaan uit ongeslachtelijke voortplanting zijn genetisch identiek aan het moederorganisme, en worden om deze reden (natuurlijke) klonen genoemd. Ongeslachtelijke voortplanting is de primaire vorm van reproductie bij eencellige organismen zoals bacteriën en amoeben. Ook veel meercellige planten, schimmels en dieren zijn in staat om zich ongeslachtelijk voort te planten.
Ongeslachtelijke voortplanting staat tegenover geslachtelijke voortplanting, waarbij altijd sprake is van twee ouder-organismen, en meestal van een zaadcel en eicel waarbij genetische informatie van de twee ouders wordt overgebracht op de nakomelingen. Door recombinatie van het genetisch materiaal van iedere ouder, ontstaat een uniek dochterindividu.
Prokaryoten planten zich per definitie altijd ongeslachtelijk voort. Dergelijke organismen kunnen een microbiële kolonie vormen na genoeg reproductiecycli (exponentiële groei). De mechanismen van laterale genoverdracht zoals conjugatie, transformatie en transductie kunnen echter wel vergeleken worden met geslachtelijke voortplanting, omdat ook hier sprake is van recombinatie van genetisch materiaal.
Vormen.
Binaire deling.
Alle prokaryoten (archaea en bacteriën) planten zich ongeslachtelijk voort door middel van binaire deling. De cel splitst zich in tweeën en vormt daarbij twee genetisch identieke dochtercellen. Onder de juiste groeicondities kan een bacterie op basis van binaire deling een kolonie van miljoenen identieke cellen creëren. 
Eencellige eukaryoten (protisten zoals algen en schimmels) kunnen zich op een vergelijkbare manier voortplanten door mitose (gewone celdeling). Hierbij is het mogelijk dat het moederorganisme eerst een aantal kerndelingen ondergaat, waarna het cytoplasma meermalen deelt tot een klompje cellen. Dit proces wordt "meervoudige binaire deling" genoemd.
In Apicomplexa, een groep microscopische parasieten, kunnen door meervoudige binaire deling verschillende celtypen ontstaan, die elk een eigen rol vervullen in de levenscyclus, zoals merozoïeten (algemene dochtercellen), sporozoïeten (infecteuze dochtercellen) en gametocyten (geslachtscellen).
Knopvorming.
Sommige cellen delen zich door middel van knopvorming, een proces waarbij de dochtercel zich afsnoert van de moedercel. Een bekend voorbeeld is bakkersgist. Kleine uitstulpingen groeien uit tot een nieuwe gistcel. Ook veel meercellige organismen vertonen knopvorming, bijvoorbeeld rifkoralen en hydroïdpoliepen. Het nieuwe individu ontwikkelt zich dan als uitgroeisel op het ouderorganisme, en kan ofwel loskomen (zoals bij kwalletjes), of verbonden blijven aan de ouder en zo een grote kolonie vormen (zoals bij koraalriffen). Knopvorming is eveneens beschreven bij sponzen, enkele platwormen en bij de larven van stekelhuidigen.
Knopvorming kan in zeldzame gevallen ook intracellulair plaatsvinden, namelijk bij cellen die geïnfecteerd zijn met een parasiet zoals "Toxoplasma gondii". Tijdens dit proces worden twee (endodyogenie) of meer (endopolygenie) dochtercellen gevormd binnen de moedercel, die vervolgens het cytoplasma van de moedercel opeten voordat ze zich splitsen.
Vegetatieve vermeerdering.
Vegetatieve vermeerdering is een andere vorm van ongeslachtelijke voortplanting die voortkomt in planten. Kenmerkend voor vegetatieve vermeerdering is dat de plant nieuwe individuen voortbrengt zonder voorafgaande productie van zaden of sporen, en dus zonder bevruchting of meiose. Veel planten kunnen zich van nature vegetatief voortplanten, bijvoorbeeld via wortelstokken, uitlopers of broedbolletjes. Bij grazige vegetaties met wortelstok-vormende grassen is het dan moeilijk te onderscheiden of er sprake is van individuen of van spruiten van een exemplaar.
De mens maakt al duizenden jaren gebruik van het principe van vegetatieve vermeerdering, bijvoorbeeld door te stekken, af te leggen of te enten. Door planten via vegetatieve weg te vermenigvuldigen, kan men klonen verkrijgen die dezelfde eigenschappen hebben als de moederplant. Om deze reden speelt vegetatieve vermeerdering een belangrijke rol bij de teelt van cultuurgewassen (aardappel, tropische voedingsge­wassen), tuinbouwgewassen en in het bijzonder sierplanten en vruchtbomen.
Een bijzondere manier van vegetatieve vermeerdering is weefselkweek. Dit is een techniek die wordt aangewend om plantencellen onder steriele omstandigheden te laten groeien op een voedingsmedium. Weefselkweek is gebaseerd op het feit dat veel plantencellen het vermogen hebben om te regenereren tot een volledig individu.
Sporenvorming.
Veel meercellige organismen – met name planten, algen en schimmels – vormen sporen in een bepaalde fase van hun levenscyclus. Een spore is een eencellig lichaam dat meestal inwendig in het ouderorganisme wordt aangelegd. Sporen zijn de media van ongeslachtelijke voortplanting: ze hoeven niet met elkaar te versmelten, maar ontwikkelen zich rechtstreeks tot een nieuw individu.
In het plantenrijk is sporenvorming voornamelijk duidelijk te zien bij soorten die zaadloos zijn, waaronder mossen en varens. De (meio-)sporen worden bij planten door reductiedeling (meiose) geproduceerd in speciale organen, de sporangiën. Na verspreiding en ontkieming groeien de sporen uit tot haploïde meercellige individuen, de gametofyten. Deze individuen vormen dan door middel van gewone celdeling (mitose) de gameten. Na de bevruchting (versmelting van de gameten) tot een zygote kan zich een nieuwe sporofyt ontwikkelen. Sporenvorming en gametenvorming vinden bij mossen en veel varens plaats in afzonderlijke "generaties" van de levenscyclus.
Bij schimmels vervullen sporen een functie die analoog is aan die van zaden. Schimmels kunnen zich ongeslachtelijk voortplanten door via mitotische weg sporen te vormen. Dit gebeurt bij hogere schimmels veelal in gespecialiseerde vruchtlichamen. Onder de juiste omstandigheden van vocht, temperatuur en voedselbeschikbaarheid groeien de sporen uit tot nieuwe individuen. 
Sommige bacteriën kunnen endosporen vormen wanneer ze in ongunstige omstandigheden terechtkomen. In de spore is een van de twee DNA-strengen opgeslagen, omgeven door een sporemembraan en een laag peptidoglycaan. De spore is zeer goed bestand tegen de inwerking van chemicaliën (waaronder diverse desinfectantia) en hitte (denatureren pas boven 100 °C). Endosporen kunnen na maanden of jaren van dormantie in gunstig milieu ontkiemen.
Fragmentatie.
Fragmentatie is een andere veelvoorkomende vorm van ongeslachtelijke voortplanting en kenmerkt zich door het afsplitsen van een fragment van het ouderorganisme, dat zich vervolgens kan ontwikkelen tot een volledig nieuw individu. Fragmentatie is een wijdverspreid fenomeen en komt voor bij verschillende dieren, planten en schimmels.
Dieren die zich ongeslachtelijk voortplanten via fragmentatie zijn onder meer platwormen, zeesterren, bloemdieren en veel ringwormen, waaronder polychaeten en sommige oligochaeten. Bij zeesterren wordt fragmentatie vaak aangeduid met de term "fissipariteit". Ondanks dat fragmentatie ongeslachtelijke voortplanting is, kunnen tussen het fragment en het ouderorganisme onder invloed van milieuveranderingen wel genetische en epigenetische verschillen ontstaan.
Bij korstmossen – een symbiotische associatie tussen een schimmel en een alg en/of een cyanobacterie – vormt het thallus gespecialiseerde organen (isidiën en soralen) die uiteenvallen in fragmenten, die elk weer aangroeien tot een nieuw individu. Fragmentatie zorgt ervoor zorgt dat beide symbionten in het nieuw individu terechtkomen. Sommige mossen bezitten gespecialiseerde structuren voor fragmentatie, zoals "gemmen" in veel levermossen en in bladmossen. Bij de laatste is het afbreken van de mosplant of van bladeren een veelvoorkomende wijze van voortplanting.
Parthenogenese.
Parthenogenese is een vorm van ongeslachtelijke voortplanting waarbij vrouwelijke dieren nakomelingen krijgen zonder dat hun eieren door mannetjes bevrucht zijn. Parthenogenese komt verspreid voor door het hele dierenrijk, het vaakst bij geleedpotigen (watervlooien, bladluizen, wandelende takken, sommige mieren, bijen en sluipwespen) en raderdiertjes, maar ook bij vissen, amfibieën en reptielen.
In het plantenrijk bestaat een vergelijkbaar proces dat apomixie wordt genoemd. Apomixie verwijst naar de vorming van een nieuwe sporofyt zonder bevruchting. Het is een belangrijk proces bij varens en bloemplanten. Apomixie bij bloemplanten slaat op de vorming van zaden zonder bevruchting. Een voorbeeld van een apomictische plant is de paardenbloem. De mens kan gebruik maken van apomixie om hybride planten te klonen.

</doc>
<doc id="31755" url="https://nl.wikipedia.org/wiki?curid=31755" title="Organel">
Organel

Een organel is een onderdeel van een eukaryote cel, met een gespecialiseerde functie. Organellen zijn essentieel voor het laten verlopen van stofwisseling, het genereren van energie, het handhaven van de celstructuur, en voor de instandhouding van het genetisch materiaal in de cel. Samenwerking tussen organellen ligt aan de basis van alle cellulaire activiteit. 
Organellen van een cel kunnen vergeleken worden met organen binnen meercellige organismen. Door de ruimtelijke scheiding maken de organellen de diverse celprocessen mogelijk. Eukaryote cellen worden dan ook "gecompartimenteerd" genoemd: ze bevatten membraan-omsloten compartimenten die zich naar bouw en functie van elkaar onderscheiden. Niet alle organellen zijn door een membraan omgeven.
Organellen variëren in aantal en vorm. Dit is met name duidelijk bij cellen die gespecialiseerd zijn en een specifieke taak in het organisme vervullen. Plasmacellen bijvoorbeeld, die grote hoeveelheden antilichaammoleculen in de bloedbaan afscheiden, bevatten een uiterst omvangrijk endoplasmatisch reticulum, nodig voor de voortdurende eiwitsynthese. De grootte, vorm, samenstelling en locatie van organellen zijn belangrijke aspecten die uiteindelijk bijdragen aan de functie van de cel als geheel.
De meeste prokaryoten (bacteriën) beschikken niet over echte organellen. Er kunnen soms bacteriële microcompartimenten worden onderscheiden, zoals de carboxysomen in cyanobacteriën, die een functie hebben bij het vastleggen van CO2. Microcompartimenten kunnen beschouwd worden als primitieve organellen.
Omschrijving.
Er bestaan binnen de celbiologie verschillende definities van de term "organel". Meestal wordt het als synoniem gebruikt van "celcompartiment", een ruimte in de cel die omgeven is door een lipide dubbellaag. Sommige wetenschappers beperken de term 'organel' tot die celcompartimenten, die hun eigen genetisch materiaal bevatten. Volgens deze definitie zijn alleen de mitochondriën en plastiden echte organellen. Mitochondriën en plastiden, zoals chloroplasten, onderscheiden zich van andere functionele celonderdelen doordat ze een eigen evolutionaire geschiedenis, en daardoor hun eigen genetisch materiaal hebben ('chondroom', resp. 'plastoom'). Volgens de endosymbiontentheorie stammen ze oorspronkelijk af van prokaryoten die, door middel van endosymbiose, in een voorouderlijke eukaryote cel zijn gaan leven, en in de loop van de evolutie hun zelfstandigheid zijn verloren.
Een vaker gebruikte, juist veel bredere definitie, stelt dat een "organel" een functionele structuur is binnen een cel, al of niet door een membraan omgeven. Onder deze definitie vallen dus de membraan-ingesloten compartimenten, zoals het golgicomplex en de chloroplast, maar ook moleculaire complexen die geen membraan bevatten, zoals het ribosoom, de trilhaartjes of de nucleolus. Deze bredere definitie wordt in de vakliteratuur veel gebruikt en is algemeen geaccepteerd.
Eukaryotische organellen.
Een cel van een eukaryoot organisme heeft een complexe interne structuur. Binnen de cel komen compartimenten voor, omgeven door membranen die vergelijkbaar zijn met de buitenste celmembraan. Bijna 50% van het totale volume van een eukaryotische cel wordt fysiek in beslag genomen door organellen. De grootste organellen, zoals de celkern en vacuole, zijn over het algemeen duidelijk zichtbaar onder een traditionele lichtmicroscoop.
Niet alle eukaryoten bevatten onderstaande organellen. In bijzondere gevallen kunnen binnen cellen organellen afwezig zijn, die over het algemeen als universeel beschouwd worden onder eukaryoten. Een goed voorbeeld hiervan is de afwezigheid van mitochondriën in de parasitaire protist "Entamoeba histolytica". Er zijn ook uitzonderingen in structuur van individuele organellen: sommige chloroplasten bevatten bijvoorbeeld niet een dubbel chloroplastmembraan, maar een drie- of vierlagig membraan. Ook het aantal organellen binnen een cel kan sterk variëren, afhankelijk van functie en ouderdom.
Veel van bovenstaande organellen maken deel uit van het zogenoemde endomembraansysteem, een netwerk van membranen bestaande uit de celkern, het endoplasmatisch reticulum, het golgi-apparaat, de lysosomen en de verschillende vesikels en vacuolen. Het endomembraansysteem vervult vele essentiële cellulaire functies: de synthese van eiwitten, het transport van eiwitten (naar membranen, naar organellen of naar het extracellulair milieu), metabolisme en lokalisatie van lipiden en het wegruimen van schadelijke stoffen.
Plastiden zijn een groep organellen in plantencellen en eukaryotische algen die een gemeenschappelijke voorouder delen. Er zijn, naast de chloroplast, verschillende andere plastiden te onderscheiden:
Andere bijbehorende structuren:
Prokaryotische organellen.
Prokaryoten hebben, in vergelijking met eukaryote cellen, een uiterst eenvoudige bouw. In het verleden ging men ervan uit dat prokaryoten geen echte organellen bezitten, maar met de komst van sterkere microscopen en verbeterde biochemische technieken, zijn er steeds meer details van de prokaryote cel aan het licht gekomen.
Een onderzoek uit 1973 toonde aan dat sommige prokaryoten beschikken over een inwendig microcompartiment, genaamd het carboxysoom. Deze compartimenten hebben een diameter van 100–200 nm en zijn omgeven door een "schil" van eiwitten. Nog verrassender was de ontdekking van het magnetosoom in 2006, een prokaryotisch organel dat door een membraan is omgeven en een rol speelt bij oriëntatie met behulp van magneetvelden. Daarnaast werden celkern-achtige structuren gevonden in "Planctomycetes", eveneens door een lipide membraan omgeven.

</doc>
<doc id="31756" url="https://nl.wikipedia.org/wiki?curid=31756" title="Aseksuele reproductie">
Aseksuele reproductie



</doc>
<doc id="31758" url="https://nl.wikipedia.org/wiki?curid=31758" title="Seksuele reproductie">
Seksuele reproductie



</doc>
<doc id="31761" url="https://nl.wikipedia.org/wiki?curid=31761" title="Microtoom">
Microtoom

Een microtoom is een apparaat waarmee zeer nauwkeurig heel dunne plakjes kunnen worden gesneden voor het maken van microscopische preparaten. Omdat een microscoop meestal doorvallend licht gebruikt en bij sterke vergrotingen heel weinig scherptediepte heeft, moeten de preparaten erg dun zijn, in de orde van 1 tot 20 micrometer. Voor elektronenmicroscopie bestaan ultramicrotomen die nog dunner snijden (50 tot 100 nanometer).
Een type microtoom (de sledemicrotoom) bestaat uit een zeer scherp mes dat zeer stabiel is opgesteld en gelijkmatig langs het snijblok wordt bewogen dat automatisch na iedere snede een eindje opschuift zodat een nieuw plakje kan worden afgesneden.
Bij een ander type microtoom (de rotatiemicrotoom) beweegt het te snijden blokje langs het mes.
De afgesneden plakjes worden vaak tot een lint gevormd dat op een wateroppervlak blijft drijven. De omgevingstemperatuur is ook van belang.
Aan het te snijden materiaal worden eveneens strenge eisen gesteld wat betreft hardheid en vervormbaarheid.
Er zijn o.a. handmicrotomen, sledemicrotomen, vibrerende microtomen, en rotatiemicrotomen in de handel.
Een microtoommes blijft niet lang optimaal scherp. Het slijpen van microtoommessen gebeurt meestal met speciale slijpmachines die het mes over een met polijstpasta ingesmeerde vlakke glazen onderlaag bewegen. Ook wordt gebruikgemaakt van wegwerp-mesjes.
Voor ultramicrotomen wordt vaak gebruikgemaakt van messen van vers gebroken glas of van diamant. Tegenwoordig bestaan er ook lasermicrotomen die met behulp van laserlicht snijden.

</doc>
<doc id="31763" url="https://nl.wikipedia.org/wiki?curid=31763" title="Stinsenplant">
Stinsenplant

Een stinsenplant, stinzenplant of stinsplant is een agriofyt die specifiek voorkomt in landgoederen, boerenhoven, pastorietuinen en dergelijke. Het gaat veelal om ingevoerde sierplanten die zich konden handhaven of die verwilderd zijn. Hun natuurlijke verspreidingsgebied hebben ze veelal veel zuidelijker. De benaming verwijst naar stinsen. Ze is gangbaar in Nederland en in Duitsland ("Stinsenpflanze") en wordt ook vrijwel uitsluitend gebruikt voor planten in deze gebieden.
Herkomst van de naam.
Het woord stinsenplant (stinzenplant) komt van het Friese woord stins, dat "stenen huis" betekent. Er wordt een versterkt en met stenen gebouwd huis mee bedoeld. Dit waren de woningen van adellijke of aanzienlijke heren, die dikwijls landgoederen bezaten. In Friesland is het specifiek bij stinsen voorkomen van plantensoorten voor het eerst beschreven. Het woord stinsenplant is waarschijnlijk voor het eerst gebruikt door de heemkundige Jacob Botke (1877-1939) in 1932, die hierbij geïnspireerd werd door de naam "stinzeblomkes", die de bevolking van Veenwouden gaf aan Haarlems klokkenspel, dat daar rondom de Schierstins groeide. Na 1950 raakte de term ingeburgerd en werden stinsenplanten ook buiten Friesland gevonden, bijvoorbeeld in Groningen op borgterreinen (daar "börgbloumkes" genoemd), maar ook veel op de Utrechtse landgoederen. De term stinsenplant is toen ook buiten Friesland gebruikelijk geworden, voor het eerst in een publicatie uit 1957 van Jansen over de flora van een oude buitenplaats in Neerijnen.
Het meervoud van stins wordt uitgesproken met een z. Het woord is in dit opzicht te vergelijken met grens - grenzen en niet met mens (vroeger: mensch) - mensen. De spelling met een z wordt erkend sinds 2015.
Kenmerken.
Stinsenplanten zijn in de regel voorjaarsbloeiers met opvallende bloemen. Deze planten zijn lang geleden van buiten Nederland aangevoerd en aangeplant om te verwilderen en hebben weten stand te houden. Sommige soorten, zoals de vingerhelmbloem, komen van nature wel in Nederland voor. Door de aanplant buiten hun natuurlijke verspreidingsgebied kunnen ze regionaal als stinsenplanten beschouwd worden. Een andere categorie, de Nederlandse stinsenplanten, komt van nature niet in Nederland voor, maar het areaal ligt meestal niet ver buiten de grenzen. Voorbeelden hiervan zijn de holwortel en de winterakoniet. Deze soorten verwilderen gemakkelijk in het stinsenmilieu. De laatste categorie zijn de exotische stinsenplanten. Een voorbeeld hiervan is de keizerskroon ("Fritillaria imperialis"), die oorspronkelijk uit Azië komt. Deze plant handhaaft zich wel in het stinsenmilieu, maar verspreidt zich niet verder.
Sommige stinsenplanten, zoals het sneeuwklokje ("Galanthus spec.") en het lenteklokje ("Leucojum vernum" L.), worden al vanaf de late middeleeuwen gekweekt. Het aanplanten van stinsenplanten kreeg aan het eind van de 18e eeuw een grote impuls door de opkomst van de Engelse tuin. Het ideaal van deze tuinarchitectuur was de natuurlijke schoonheid, die men verder wilde perfectioneren. Daarom werden er planten uitgezet ter verwildering. Deze werden vaak uit Midden- en Zuid-Europa gehaald. Om de planten te laten aanslaan voegde men veel kalkrijk puin toe, wat inderdaad gunstig is voor deze soorten. Verscheidene stinsenplanten waren in het kader van de Flora- en faunawet aangewezen als beschermde soort. Voorbeelden: daslook ("Allium ursinum" L.), herfsttijloos ("Colchicum autumnale" L.) en de beide genoemde soorten vogelmelk ("Ornithogalum umbellatum" en "O. nutans"). Dat betekent onder meer, dat in het wild voorkomende exemplaren van deze soorten niet verzameld of verhandeld mochten worden. De stinsenplanten staan niet op de lijst van beschermde soorten van de opvolger van de Flora- en faunawet: de Wet natuurbescherming.
Lijst van stinsenplanten.
Bijgoed.
De volgende planten worden met betrekking tot de stinsenflora als bijgoed gezien:

</doc>
<doc id="31765" url="https://nl.wikipedia.org/wiki?curid=31765" title="Paul Durand-Ruel">
Paul Durand-Ruel

Paul Durand-Ruel (1831-1922) was een belangrijk Frans kunsthandelaar in de 19e eeuw.
Leven.
Durand-Ruels vader had een winkel met onder andere schildersbenodigdheden, waar later een kleine galerie bij kwam. Al op jonge leeftijd had Paul belangstelling voor schilderkunst en hij ontwikkelde een bijzondere interesse in eigentijdse kunst.
In 1859 opende hij een eigen galerie in de Rue Lafitte. Daar paste hij een nieuwe presentatievorm toe. Niet langer hingen de schilderijen dicht tegen elkaar aan, van plafond tot vloer ('Petersburgse methode'), maar elk werk kreeg ruimte op ooghoogte, waardoor het ook mogelijk werd de schilderijen beter te belichten.
Tijdens de Frans-Duitse Oorlog verhuisde hij naar Londen, waar hij probeerde voet aan de grond te krijgen in de kunstwereld. Hij ontmoette er Claude Monet en Camille Pissarro en kocht al hun schilderijen aan. In 1871 opende hij een galerie in Brussel, in de Peterseliestraat 4 in de galerie van de fotograaf Louis Ghémar.
In januari 1872 kocht hij werk aan van Édouard Manet, maar ondanks al zijn inspanningen en tentoonstellingen bleef het werk lange tijd onverkocht.
Het succes bleef uit, en bezoekers en critici reageerden spottend op de tentoongestelde werken. Niettemin durfde hij risico's te nemen. Hij was een van de eerste kunsthandelaars die 'zijn' artiesten voorzag van een geregeld inkomen door nieuw werk aan te kopen. Hij werd een belangrijk promotor van met name het werk van de impressionisten. Niettemin waren de betrekkingen tussen Durand-Ruel en deze schilders niet altijd even hartelijk. Zij klaagden veel en verkochten soms ook werk achter zijn rug om.
In 1884 ging Durand-Ruel bijna failliet. Via de bekende impressionist Mary Cassatt wist hij contacten te leggen in de Verenigde Staten. In 1886 organiseerde hij een succesvolle tentoonstelling van impressionistische werken in New York, en vervolgens opende hij er een galerie, samen met zijn twee zonen. De grote belangstelling voor de impressionisten onder een nieuwe klasse rijke Amerikaanse kunstverzamelaars redden hem van de ondergang. Heel veel impressionistische topwerken 'verdwenen' via zijn handel naar de nieuwe wereld.

</doc>
<doc id="31768" url="https://nl.wikipedia.org/wiki?curid=31768" title="Veerboot">
Veerboot

Een veerboot, of veerpont, ook wel pont of veer genoemd, is een vaartuig waarmee een verbinding over water wordt onderhouden.
In Nederland wordt de term veerboot gebruikt voor een schip dat twee zeehavens met elkaar verbindt, terwijl veerpont refereert aan een vaartuig waarmee mensen (met of zonder een vervoermiddel, zoals een auto of een fiets) naar de andere kant van het water (rivier, kanaal, meer, baai of sloot) worden gebracht. De eerste vaart veelal volgens een dienstregeling, de tweede naar behoefte.
Ponttypes.
Ook kan een onderverdeling gemaakt worden naar:
Nederland.
In Nederland wordt er wettelijk onderscheid gemaakt tussen een veerboot en een veerpont. Volgens het in Nederland geldige Binnenvaartbesluit is een:
Nederlandse veerponten zijn meestal onderdeel van het Nederlandse wegennet en eigenlijk geen besloten of openbaar vervoer. Ze worden geëxploiteerd in opdracht van de wegbeheerder of door de wegbeheerder zelf en worden deels of helemaal betaald uit de wegengelden. Sommige veerdiensten worden wel gerekend onder het besloten collectief vervoer, vooral de toeristische c.q. zomerse fiets- en voetveren, en de waterbus en watertaxi in diverse steden.
Veerponten over rivieren en kanalen horen bij het wegennet, net als tunnels en bruggen, die meestal gratis te gebruiken zijn. Veerponten zijn daarom relatief goedkoop en soms gratis. Zo zijn bijvoorbeeld gratis voor voetgangers en fietsers de Amsterdamse veren over het IJ. Veerboten daarentegen zijn vrijwel nooit gratis.
Nederland telt anno 2021 313 veren, die tezamen jaarlijks ruim 54 miljoen personen overzetten. Daarmee worden bijna 500 miljoen omrijkilometers bespaard. De directe economische betekenis van alle veerdiensten in Nederland bedraagt 99,1 miljoen euro. Gezamenlijk bieden de utilitaire veren, recreatieve veren en zoute veren werkgelegenheid aan 1.001 fte en zijn er 842 vrijwilligers actief bij de recreatieve veren. Het maatschappelijk belang van de utilitaire veren bedraagt 427,7 miljoen euro. Dat van de recreatieve veren 45,1 miljoen euro. Het totale economisch en maatschappelijk belang van alle veerdiensten in Nederland komt daarmee uit op 571,9 miljoen euro. Het waterrijke fietsland Nederland telt ruim 150 fiets- en voetveren en slechts enkele internationale veerverbindingen.
Veerbootverbindingen.
Nederlandse veerboten varen naar de Waddeneilanden, over het IJsselmeer, over de rivieren en in het verleden over de wateren tussen de Zuid-Hollandse en Zeeuwse eilanden en naar Zeeuws-Vlaanderen. Ook zijn er diverse veerboten over de Noordzee naar het Verenigd Koninkrijk.
De belangrijkste veerbootverbindingen binnen Nederland zijn:
Boordlichten.
's Nachts kan men een veerpont herkennen aan z'n navigatieverlichting
Een vrij varende veerpont moet voeren:
Een niet-vrijvarende veerpont voert geen boordlichten of een heklicht, maar alleen:
Ongevallen.
Vanwege ongevallen met voertuigen die vanaf de veerstoepen te water raken, wordt gepleit voor maatregelen als goede (knipper)verlichting en het plaatsen van bijvoorbeeld slagbomen of drempels. De veerstoepen blijken regelmatig onvoldoende op orde, en aanduidingen voor het verkeer zijn soms minimaal en worden door weggebruikers niet gezien.
België.
België heeft slechts enkele tientallen fiets- en voetveerverbindingen, maar veel internationale veerverbindingen.
Binnenlandse veerbootverbindingen.
Belgische veerboten (o.a. op de Schelde, de Leie, de Rupel, de IJzer, de Maas en het Kanaal Gent-Terneuzen) worden door de overheid (het "Vlaams Gewest") soms verpacht aan particuliere uitbaters of uitgebaat door Vloot, onderdeel van het Agentschap Maritieme Dienstverlening en Kust. Ze vallen dus onder het openbaar vervoer, en veruit de meeste zijn gratis.
Internationale verbindingen van/naar België.
Er zijn ook diverse veerverbindingen vanuit België over de Noordzee naar het buitenland. Echter zijn dit geen dagelijkse veerverbindingen.

</doc>
<doc id="31769" url="https://nl.wikipedia.org/wiki?curid=31769" title="Miguel Indurain">
Miguel Indurain

Miguel Indurain Larraya (Villava, 16 juli 1964) is een voormalig Spaans wielrenner. Hij was de vierde wielrenner, na de Fransen Jacques Anquetil en Bernard Hinault en de Belg Eddy Merckx, die erin slaagde vijf maal de Ronde van Frankrijk te winnen: anno 2024 het absolute record. Na het schrappen van de zeven opeenvolgende Tourzeges van Lance Armstrong is hij bovendien de eerste, én wederom enige nadat hij dat al geweest was tot en met 2003, enige renner die vijf Tourzeges behaalde zonder onderbreking. Indurain zette deze prestatie neer in de jaren 1991 tot en met 1995.
Biografie.
Miguel Indurain begon zijn professionele wielercarrière in 1984 bij de Reynolds-ploeg. In 1985 reed hij zijn eerste Tour en was hij enkele dagen leider in de Ronde van Spanje. Hij eindigde als eerste in de Tour de l'Avenir in 1986. De daaropvolgende jaren reed hij vooral als meesterknecht van zijn ploeggenoot Pedro Delgado, die in 1988 de Ronde van Frankrijk won.
In 1989 werd Indurain de eerste Spanjaard die Parijs-Nice op zijn naam schreef en won hij zijn eerste etappe in de door Greg LeMond gewonnen Ronde van Frankrijk: een Pyreneeën-etappe met aankomst op Cauterets-Cambasque. Vanaf dat moment kwam zijn carrière in een stroomversnelling. In 1990 won hij onder andere de Clásica San Sebastián en had al de gele trui in Frankrijk kunnen pakken, ware het niet dat hij op kopman Delgado moest wachten.
In 1991 won hij zijn eerste Tour de France door de gele trui na een aanval in de Pyreneeën te veroveren en ook nog twee tijdritten te winnen. Hij eindigde dat jaar ook als tweede in de Ronde van Spanje en won brons op de Wereldkampioenschappen op de weg.
In 1992 schreef Indurain zowel de Giro als de Tour op zijn naam, een prestatie die hij het jaar daarna zou herhalen. Daarmee was hij de eerste renner die "La Double" (Giro én Tour in één seizoen) tweemaal achter elkaar wist te winnen. Verder werd hij in 1992 kampioen van Spanje op de weg en won hij zilver op het WK van 1993 na Lance Armstrong.
Het werelduurrecord verbeterde Indurain in 1994, al raakte hij dat korte tijd later kwijt aan Tony Rominger. Dat jaar eindigde hij weer als eerste in de Tour, maar moest het in de Giro afleggen tegen de Rus Jevgeni Berzin.
In 1995 won de destijds onverslaanbaar geachte Indurain zijn vijfde en laatste Tour. In Duitama, Colombia werd hij wereldkampioen tijdrijden en eindigde in de wegwedstrijd tweede achter zijn landgenoot Abraham Olano.
In 1996 kwam er een einde aan zijn zegereeks in de Tour de France. Tijdens een ingekorte bergetappe van deze Tour naar Sestriere kon hij de voorste renners niet meer bijhouden. Dit kostte hem de zesde Tourzege. In de volgende bergetappes kreeg hij echter nog spectaculairdere inzinkingen te verduren, zoals de etappe naar Hautacam waar de tegenstand werd weggeblazen door eindwinnaar Bjarne Riis of de etappe met aankomst in Indurains regio Pamplona waar hij met de klap acht minuten verloor en waardoor hij zelfs buiten de eerste tien van de klassering kwam te staan. In het algemeen klassement zou hij als 11e eindigen. Voorts moest Indurain in de Ronde van Spanje van dat jaar voortijdig afstappen. Hij zou de Vuelta nooit winnen. Wel won hij dat jaar nog de Dauphiné Libéré en Olympisch goud op de individuele tijdrit.
In 1997 stopte Miguel Indurain met professioneel wielrennen, na bijna 15 jaar in het profpeloton te hebben rondgereden.
Miguel Indurain is geëerd met een eigen wielerwedstrijd, de Gran Premio Miguel Indurain. Zijn broer Prudencio Indurain heeft hem sinds 1991 in zijn profcarrière bijgestaan.

</doc>
<doc id="31770" url="https://nl.wikipedia.org/wiki?curid=31770" title="Edward Hopper">
Edward Hopper

Edward Hopper (Nyack, New York, 22 juli 1882 – New York, 15 mei 1967) was een Amerikaans kunstschilder die schilderijen maakte met typisch Amerikaanse thema's. Zijn schilderijen behoren tot het realisme en de American scène.
Thema's.
Hopper creëert in zijn schilderijen een onwerkelijke, desolate sfeer. In veel van zijn schilderijen heerst een psychologische spanning. De mensen op zijn schilderijen zijn nooit gelukkig. Ook wekken de schilderijen een gevoel van "samen maar toch alleen" op.
Als men het gehele oeuvre van Hopper overziet kan men concluderen dat in het overgrote deel van zijn schilderijen de isolatie van het individu centraal staat. In zijn schilderijen wordt zelden contact met een ander persoon gelegd, zelfs al zijn er meerdere personen in het beeld aanwezig. Voorbeelden zijn de werken waar enkele personen in een theater wachten tot de voorstelling begint. Geen van hen is in contact met een ander.
De figuren in de werken van Hopper zijn vaak voor of achter een raam geplaatst wat het isolement compleet maakt, er is wel een buitenwereld, maar daar maakt de persoon geen deel van uit.
Een thema van Hopper is het huis in een landschap. Hoewel het huis vrijwel altijd een voordeur heeft, loopt er geen pad naar deze deur. Het lijkt of het huis niet in het landschap thuishoort. Dit laat weer het isolement van één enkel gebouw in het landschap zien.
Nighthawks.
"Nighthawks" (1942) is waarschijnlijk zijn bekendste schilderij. Hierop is een New Yorks café in de nacht geschilderd. Hoewel goed verlicht, ziet het café er niet uitnodigend uit en gaan bezoekers gebukt onder grootstedelijke eenzaamheid. Bij het echte schilderij heeft de achtergrond een donkere groene kleur, waardoor een bedrukte sfeer ontstaat.
Hopper probeerde in zijn werken twee tegengestelde zaken te combineren, wat ook in "Nighthawks" blijkt. Hij spitste zich toe op de taak om de ‘aan de aarde gebonden zaken’ in hetzelfde schilderij weer te geven als ‘het bovenwereldse of het transcendente’. De combinatie van reflexieve gedachten en de concrete realiteit. Dit valt in zijn schilderijen meestal samen met het afgebeelde interieur van een kamer langs de ene kant en het zicht naar buiten (meestal door een raam) langs de andere kant. Het schilderij "Nighthawks" is de apotheose van dit motief. Het schilderij brengt twee verschillende domeinen in beeld, maar laat ze naast elkaar bestaan en in elkaar overgaan.
In dit schilderij, zoals in veel van zijn werken, is er ook een gevoel van ‘uitsluiting’, het gevoel dat men het heeft opgegeven om zich te engageren in de maatschappij. In "Nighthawks" zijn het de afgebeelde personen die zichzelf buitensluiten, maar in andere werken kan het ook over gebouwen gaan. Hopper beeldt dan geïsoleerde, alleenstaande gebouwen af, meestal met ondoorschijnende of afgesloten ramen.
Verschillende door Hopper geschilderde landschappen zijn zichten op Cape Cod, een van de Amerikaanse beau monde vakantieoorden uit de jaren 50 en 60, waar o.a. ook de Kennedy's een buitenverblijf hadden. Deze schilderijen combineren dan ook vaak een opmerkelijk spel van licht en schaduw met de geïsoleerde gebouwen, zeilschepen of vuurtorens, die frequent een thema zijn in Hoppers werk.
De schilder, die eigenlijk pas in de jaren 30 de erkenning krijgt die hem financiële ruimte geeft, ontwerpt met zijn vrouw Josephine en laat een huis bouwen op Cape Cod, waar hij een atelier in onderbrengt.
Werken.
Een selectie van Edward Hopper:
Tentoonstellingen.
In 2004 maakte een tentoonstelling van Hoppers schilderijen een tournee door Europa. De tentoonstelling bezocht Londen (Tate Modern) en Keulen (Museum Ludwig).
De overzichtstentoonstelling in Tate Modern trok internationale belangstelling. Niet toevallig kreeg de Antwerpse hedendaagse schilder Luc Tuymans (geboren te Mortsel in 1958) er in 2005 een gelijkaardig "moment de gloire": hij wordt beschouwd als een van de leerlingen van Hopper, onder meer door een gelijkaardig gebruik van licht en donker en een treffend gevoel voor de Amerikaanse realistische stroming uit het interbellum van de twintigste eeuw. Volledigheidshalve dient te worden vermeld dat Tuymans in het algemeen abstracter schildert dan Hopper, waardoor een vergelijking met laatstgenoemde terecht het onderwerp van discussie is.
Van 26 september 2009 tot en met 17 januari 2010 liep de tentoonstelling "Modern Life: Edward Hopper en zijn tijd" in de Kunsthal Rotterdam in Rotterdam.

</doc>
<doc id="31774" url="https://nl.wikipedia.org/wiki?curid=31774" title="Holwortel">
Holwortel

Holwortel ("Corydalis cava", synoniem: "Corydalis bulbosa") is een plant uit de papaverfamilie ("Papaveraceae"). Het is een vroegbloeiende vaste plant. De soort staat op de Nederlandse Rode Lijst van planten als zeldzaam en stabiel of toegenomen. Het aantal chromosomen is 2n = 16.
Holwortel begint snel na het uitlopen vaak al in maart te bloeien en is voor de zomer bovengronds vaak al afgestorven. De bladeren zien er wat groen-blauwig uit. De rozetbladeren zijn symmetrisch samengesteld, de stengelbladeren zijn asymmetrisch. De bladeren zijn samengesteld en hebben stompe slippen.
Holwortel bloeit of roodpaars of wit. Per groeiplaats varieert de overheersende bloemkleur. De bloem is vergroeidbladig: ze vormen een soort buis waarin de stamper en meeldraden liggen. Wanneer een insect op de zijdelingse bloembladen gaat zitten, veren ze naar beneden waardoor de meeldraden naar buiten buigen en het stuifmeel op het insect deponeren. De eironde, gaafrandige schutbladen zijn schubvormig.
De vrucht is een op een peul gelijkende doosvrucht. Het zaad heeft een mierenbroodje, waardoor het door mieren verspreid wordt. De naam holwortel slaat op de wortelknol van de plant die hol is, in tegenstelling tot die van de vingerhelmbloem ("Corydalis solida") waarop de plant sterk lijkt. Verder heeft de holwortel gaafrandige, spitse schutblaadjes en de vingerhelmbloem handvormig ingesneden schutblaadjes.
Holwortel komt van origine in Midden-, Oost- en Zuid-Europa in het wild voor. De soort is in Nederland ter verwildering aangeplant op onder meer verschillende landgoederen. Ze wordt tot de stinsenplanten gerekend.
Ecologie en verspreiding.
Holwortel groeit graag in vochtige, voedselrijke loofbossen met leem- of klei-achtige grond en aan beschaduwde slootkanten. In Nederland is holwortel een schoolvoorbeeld van een stinsenplant. Zij is in Nederland zeldzaam en groeit als stinzenplant op buitenplaatsen e.d. In het begin van de negentiende eeuw werd geconstateerd dat de plant ‘half in het wild voorkwam’: zij zaaide zich uit op en om de plekken waar ze was aangeplant. Maar spontane vestigingen op nieuwe groeiplaatsen zijn niet bekend. De grond van de parkbossen waar holwortel voorkomt, is in het verleden verrijkt met van elders aangevoerd materiaal zoals bosgrond, mest en schelpengruis. Dit leverde een kunstmatig substraat op dat in samenstelling de natuurlijke standplaats van holwortel benadert. Holwortel komt oorspronkelijk voor in Midden-, Oost- en Zuid-Europa. Net over de grens met Duitsland komt zij voor in het Teutoburgerwoud. In Nederland is zij aan de uiterste oostgrens mogelijk oorspronkelijk inheems.
Plantengemeenschap.
De holwortel is een kensoort voor het onderverbond "Ulmenion carpinifoliae" van het verbond van els en gewone vogelkers ("Alno-padion").

</doc>
<doc id="31779" url="https://nl.wikipedia.org/wiki?curid=31779" title="Suzanna Lubrano">
Suzanna Lubrano

Suzanna Lubrano (10 november 1975) is een Rotterdamse zouk-zangeres, afkomstig uit Kaapverdië. Op 6 december 2003 kreeg zij de Kora Award uitgereikt voor 'beste zangeres van Afrika' in Johannesburg (Zuid-Afrika). Naast zouk zijn in haar muziek invloeden te horen van r&amp;b. Het muziek wordt wel omschreven als cabozouk of als latin pop.
Suzanna Lubrano begon als jong meisje met een fraaie stem. Sinds haar debuutalbum Sem bó nes mund (Zonder jou in deze wereld), is ze in de Afro-Portugese wereld een symbool geworden voor jonge mensen die ernaar streven hun doelen te bereiken. In het nummer Talento roept ze haar luisteraars dan ook op hun talenten optimaal te benutten. In Kaapverdië wordt Suzanna vaak de Cesaria Evora van de Zouk- en R&amp;B-muziek genoemd. In landen als Angola en Mozambique zijn haar concerten in een mum van tijd uitverkocht.
Levensloop.
Suzanna Lubrano werd geboren in Kaapverdië en kwam op vierjarige leeftijd met haar ouders naar Nederland. Al op jonge leeftijd begon ze met zingen en sinds haar achttiende doet ze dat op professionele basis. Aanvankelijk als zangeres in de populaire Kaapverdiaanse band Rabelados waarmee ze één cd heeft opgenomen, maar daarna als solozangeres. Inmiddels heeft Suzanna Lubrano drie solo cd’s op haar naam staan, en haar vierde soloalbum wordt in het voorjaar van 2008 verwacht.
Haar debuutalbum Sem bó nes mund verscheen in 1997 en was direct een succes in Kaapverdië, Angola en Mozambique en binnen de omvangrijke Kaapverdiaanse gemeenschappen in met name de Verenigde Staten en Europa. In 1999 kwam de opvolger Fofó ("Schatje") uit, met onder meer de grote hit Oh Li Oh La. Eind 2002 verschee haar derde album 'Tudo pa bo' waarop Suzanna Lubrano onder meer een samenwerking startte met de Franse ‘master of zouk’ Ronald Rubinel, die Suzanna eerder had gevraagd voor twee nummers op zijn Jeux de Dames en Zouk me Love cd’s. Daarnaast is Suzanna op 'Tudo pa bo' blijven samenwerken met Jorge do Rosario, Dabs Lopez en Beto Dias.
In april 2007 is de nieuwe single Gone verschenen. Eind januari 2008 verschijnt Suzanna's vierde album, getiteld Saida. Het bevat negentien tracks en een bonus dvd met een documentaire over de zangeres. Zeven tracks zijn Zouknummers geschreven in samenwerking met Ronald Rubinel (Edith Lefel) en Jacob Desvarieux (Kassav'). Zes tracks zijn akoestische tracks in samenwerking met onder meer Marcos Fernandez en Quim Alves. De overige nummers zijn grotendeels Engelstalige R&amp;B tracks, in samenwerking met onder meer producer Marcus "DL" Siskind, Ryan Toby en Dre Robinson.
Saida is grotendeels opgenomen in de Blue Jay Recording Studio in de VS, die sinds een paar jaar eigendom is van Kevin Richardson van de Backstreet Boys en de producer van Saida, Marcus Siskind.
Voorjaar 2009 verschijnt de single en videoclip van Festa Mascarado, het titelnummer van Suzanna´s vijfde soloalbum. Het album Festa Masscarado wordt in Europa in april 2010 uitgebracht, terwijl een speciale editie van dat album (dubbel-cd) in augustus 2010 in de Verenigde Staten wordt uitgebracht. Het nummer Friends met een rap van de in 2002 verongelukte Lisa "Left Eye" Lopes (bekend van het Amerikaanse R&amp;B dames trio TLC) bereikt de nummer 1-positie in de pan-Afrikaanse hitlijst van de Afro-Portugese publieke omroep RDP Africa.
Eind 2009 worden tv- en dvd-opnamen gemaakt van een show in Off Corso Rotterdam, waar onder meer Candy Dulfer als special guest optreedt. Een dvd van dit optreden is in de zomer van 2010 verschenen. In 2009 en 2010 wordt een compilatie van een uur van dit optreden uitgezonden door TV Rijnmond, die de tv-registratie verzorgde, en tv-zenders in onder meer Portugal, Brazilië, Macau, Hongkong, Angola, Mozambique, Suriname, Verenigde Staten (lokaal/regionaal).
In 2010 heeft Suzanna Lubrano veel opgetreden in onder meer verschillende Afrikaanse landen, Verenigde Staten en een aantal Europese landen. Eind 2010 is Suzanna Lubrano de studio ingedoken om aan de opnamen te werken van een nieuw soloalbum.
In 2011 verscheen the Best of Suzanna Lubrano - 15 years of hits - volume 1. In 2012 verschenen er verschillende singles, de berichten zijn dat er in 2012 een nieuwe album zal uitkomen.
Onderscheidingen en andere hoogtepunten.
Suzanna geniet grote populariteit binnen de Afro-Portugese gemeenschap wereldwijd. Zo heeft ze succesvolle optredens verzorgd in talloze Europese en Afrikaanse landen en in de Verenigde Staten. Tijdens de samenkomst in april 2005 in Washington D.C. van de belangrijkste nieuwe generatie Kaapverdiaanse artiesten, bleek het warmste onthaal voor Suzanna.
Een hoogtepunt in haar carrière was de onverwachte winst op 6 december 2003 tijdens de Kora All African Music Awards in Johannesburg, Zuid-Afrika. Voor de ogen van honderden miljoenen televisiekijkers in en buiten Afrika sleepte zij de hoofdprijs in de wacht: beste Afrikaanse zangeres van het jaar 2003. In 2010 won ze de Musieke Online African Music Award for Best African Artist based in the Diaspora.
Haar optredens tijdens belangrijke Afrikaanse muziekfestivals als Baia das Gatas en Gamboa werden rechtstreeks door de Portugese satellietzender RTP uitgezonden, terwijl ook het Franse TV5 haar optreden Gamboa integraal uitzond. Andere hoogtepunten uit Suzanna's carrière zijn onder de meer de gouden en platina albums in een aantal landen, alsmede de Cabo Music Award voor beste andere en beste duo in 2001.
In Kaapverdië is Suzanna Lubrano onder meer beloond met een diplomatiek paspoort, terwijl ze in 2004 de peetmoeder werd van de nieuwste Boeing van de Kaapverdiaanse Luchtvaartmaatschappij TACV. Ook ontving ze in 2010 een belangrijke presidentiële onderscheiding.
In 2010 ontving Suzanna de "Museke Online African Music Award for best African Artist based in the Diaspora", terwijl ze in 2011 twee CVMA's (Cabo Verde Music Awards) ontving voor het nummer Festa Mascarado.
In de Afro-Portugese muziekmarkt heeft Suzanna tientallen hits op haar naam staan, waaronder Tudo Pa Bo, Nha Sonho, Rezervan, Quentura Tropical, Taxi, Fofo, Razao de nha Vida, Festa Mascarado, en nog veel meer.

</doc>
<doc id="31784" url="https://nl.wikipedia.org/wiki?curid=31784" title="Slag bij Hastings">
Slag bij Hastings

De Slag bij Hastings werd op 14 oktober 1066 uitgevochten tussen een Normandisch-Frans leger onder leiding van hertog Willem I van Normandië en een leger onder leiding van de Angelsaksische koning Harold II. De slag is vernoemd naar de Engelse plaats Hastings, maar vond in werkelijkheid ongeveer tien kilometer ten noordwesten van Hastings plaats, waar nu de naar de slag genoemde plaats Battle ligt. De uitkomst van de Slag bij Hastings was een beslissende Normandische overwinning, de eerste en belangrijkste stap in de Normandische verovering van Engeland. De 19e-eeuwse Britse historicus Edward Creasy rekende de Slag bij Hastings onder de vijftien meest beslissende veldslagen in de wereld.
De achtergrond van de slag was in januari 1066 de dood van de kinderloze koning Eduard de Belijder. Hierop volgde een opvolgingsstrijd tussen een flink aantal verschillende vorsten, die de Engelse kroon ieder voor zich opeisten. Harold Godwinson werd kort na de dood van Edward tot koning gekroond, maar moest al snel daarna het hoofd bieden aan invasies door zijn eigen broer Tostig en de Noorse koning Harald Hardrada (Harald III van Noorwegen) en hertog Willem II van Normandië. Hardrada en Tostig versloegen in de Slag bij Fulford op 20 september 1066 een haastig verzameld Engels leger. Op hun beurt werden zij vijf dagen later in de Slag bij Stamford Bridge door Harold verslagen. Door de dood van zowel Tostig als Hardrada in de Slag bij Stamford Bridge bleef Willem als enige serieuze tegenstander van Harold over. Terwijl Harold en zijn troepen na de Slag bij Stamford Bridge op krachten kwamen, landde Willem met zijn invasietroepen op 28 september 1066 bij Pevensey in het zuiden van Engeland. Willem sloeg een bruggenhoofd voor zijn verovering van het koninkrijk. Harold werd hierdoor gedwongen snel naar het zuiden te marcheren; onderweg verzamelde hij aanvullende troepen.
De exacte aantallen van de deelnemers aan de slag zijn onbekend; schattingen bedragen ongeveer 10.000 voor Willem en ongeveer 7.000 voor Harold. De samenstelling van de legers is duidelijker; het Engelse leger bestond bijna in zijn geheel uit infanterie; men beschikte maar over een klein aantal boogschutters; de invasiemacht bestond voor ongeveer de helft uit infanterie, de rest was gelijkelijk verdeeld tussen cavalerie en boogschutters. Harold lijkt te hebben geprobeerd om Willem te verrassen, maar verkenners van het Normandische leger wisten zijn leger te lokaliseren en meldden dit direct aan Willem. Deze marcheerde nu vanuit Hastings naar het noordwesten. Hij ontmoette het leger van Harold bij het latere Battle. De strijd duurde van ongeveer negen uur 's ochtends tot zonsondergang (eind september: zo rond 18:00). Vroege pogingen van de invasiemacht om de Engelse linies te doorbreken hadden weinig effect; daarop maakten de Normandiërs gebruik van de tactiek om zogenaamd in paniek te vluchten, om zich daarna om te draaien en zich op achtervolgers te storten. De dood van Harold vond waarschijnlijk aan het einde van de dag plaats; deze gebeurtenis leidde tot een terugtrekking en nederlaag van het grootste deel van zijn leger. Na Engeland verder binnengetrokken te zijn en nog enkele kleinere schermutselingen te hebben uitgevochten werd Willem op eerste kerstdag 1066 tot koning van Engeland gekroond.
Hoewel er ook later nog opstanden en verzet tegen de heerschappij van Willem voorkwamen, was de Slag bij Hastings beslissend in de Normandische verovering van Engeland. Cijfers over het aantal slachtoffers dat bij de slag viel zijn moeilijk te verkrijgen; sommige historici schatten echter dat zo'n 2.000 Normandiërs omkwamen en ongeveer twee keer zoveel Engelsen. Willem stichtte op de plaats van de slag een abdij. Het hoogaltaar van de abdijkerk van de abdij van Battle zou geplaatst zijn op de plek waar Harold zou zijn gedood.
Aanleiding.
In 911 stond de Karolingische heerser Karel de Eenvoudige een groep Vikingen onder hun leider Rollo toe om zich in Neustrië in de Vexin, de monding van de Seine, te vestigen. Deze kolonie bleek succesvol.. Men paste zich snel aan de inheemse cultuur aan, deed afstand van het heidendom en bekeerde zich tot het christendom, ook waren er veel gemengde huwelijken met de lokale bevolking. Het resultaat was al na enige decennia het hertogdom Normandië. Na verloop van tijd breidden de grenzen van dit hertogdom zich uit naar het westen richting Bretagne. In 1002 trad koning Æthelred II van Engeland in het huwelijk met Emma, de zus van Richard II van Normandië. Hun zoon Eduard de Belijder, die vele jaren in ballingschap in Normandië doorbracht, verkreeg in 1042 de Engelse troon. Dit leidde tot het ontstaan van een krachtige Normandische factie in de Engelse politiek, aangezien Edward zwaar op zijn vroegere gastheren leunde voor ondersteuning. Hij stelde Normandische hovelingen, soldaten en geestelijken aan op machtsposities, met name in de kerk. Kinderloos en in conflict verwikkeld met de formidabele Godwin van Wessex en zijn zonen, kan Edward mogelijk ook hertog Willem van Normandië aangemoedigd hebben in zijn ambities voor de Engelse troon.
Voordat hij stierf beloofde koning Eduard de Belijder de Engelse troon aan Willem de Veroveraar, hertog van Normandië. Maar nadat hij gestorven was greep Harold de macht. Dat accepteerde Willem niet en hij verklaarde Harold de oorlog.
Opvolgingscrisis in Engeland.
Na de dood van koning Eduard op 5 januari 1066, had het ontbreken van een duidelijke erfgenaam tot gevolg dat verschillende kandidaten aanspraak maakten op de betwiste troon van Engeland. Edwards directe opvolger was de graaf van Wessex, Harold Godwinson, de rijkste en machtigste van de Engelse aristocraten en de zoon van Godwin, Edwards eerdere tegenstander. Harold werd door de Witenagemot van Engeland tot koning gekozen. Hij werd gekroond door de aartsbisschop van York, Ealdred, hoewel de Normandische propaganda beweerde dat de ceremonie werd geleid door Stigand, de onkanoniek verkozen aartsbisschop van Canterbury.
Harold werd meteen uitgedaagd door twee krachtige naburige heersers. Hertog Willem van Normandië beweerde dat hem de troon was beloofd door koning Edward en dat dat Harold zijn instemming had bezworen. Harald III van Noorwegen, algemeen bekend als Harald Hardråda, betwistte de opvolging ook. Zijn aanspraak op de troon was gebaseerd op een overeenkomst tussen zijn voorganger Magnus I van Noorwegen, en de vroegere koning van Engeland Harthacanute, waarbij was afgesproken dat als een van beide zonder erfgenaam stierf de andere zowel Engeland en Noorwegen zou erven. Willem en Harald begonnen onmiddellijk met het bijeenbrengen van troepen en schepen voor afzonderlijke invasies.
De invasies van Tostig en Hardrada.
In het begin van 1066 voerde Harolds verbannen broer Tostig Godwinson raids uit in Zuidoost-Engeland. Hij maakte daarbij gebruik van een vloot die hij in Vlaanderen had gerekruteerd; later kreeg hij gezelschap van andere schepen uit Orkneyeilanden. Bedreigd door de vloot van Harold, voer Tostig naar het noorden waar hij raids uitvoerde in East Anglia en Lincolnshire. Hij werd echter door de broers Edwin van Mercië en Morcar van Northumbrië terug naar zijn schepen gedreven. In de steek gelaten door de meeste van zijn volgelingen, trok hij nu naar Schotland, waar hij het midden van het jaar doorbracht met het werven van verse troepen. Koning Harald III van Noorwegen viel Noord-Engeland in begin september binnen. Hij leidde een vloot van meer dan 300 schepen met daarop misschien wel 15.000 man. Haralds leger werd verder versterkt door de troepen van Tostig, die nu de claim van de Noorse koning op de Engelse troon ondersteunde. Optrekkend naar York, bezetten de Noren deze stad na het verslaan op 20 september van het noordelijke Engelse leger onder Edwin en Morcar in de Slag bij Fulford.
Aanloop.
Op 28 september 1066 landde Willem de Veroveraar zonder tegenstand bij Pevensey met mogelijk 500 tot 776 schepen volgeladen met manschappen, materieel en paarden. Daarmee wilde hij zijn rechten op de Engelse troon doen gelden.
De Angelsaksische koning Harold had op 25 september het Vikingleger van koning Harald Hardråde vernietigd in de Slag bij Stamford Bridge in Yorkshire. Toen Harold het nieuws van Willems landing vernam, haastte hij zich naar het zuiden, onderweg zo veel mogelijk manschappen verzamelend. Hij nam op 13 oktober positie in op Senlac Hill, ongeveer tien kilometer van Hastings.
Het Engelse leger bestond vrijwel geheel uit infanteristen die zojuist de Vikingen hadden teruggeslagen en daarna twee geforceerde marsen hadden volbracht. Harold had ongeveer 7.000 man tegenover Willems 10.000 man. Harolds voetvolk en boeren hadden nauwelijks beschermende middelen als harnassen voorhanden en hun wapens waren vaak geïmproviseerd.
Begin van de slag.
Willem de Veroveraar verscheen op het slagveld in de ochtend van 14 oktober. Zijn leger bestond uit Normandische leenmannen, baronnen, ridders en avonturiers. Naast Normandiërs waren ook Fransen, Bretons en Vlamingen op het slagveld aanwezig. Willems leger was veel sterker en beter uitgerust dan de Angelsaksen. Niettemin was het een uitputtende slag, met wisselend succes.
Merkwaardig incident.
Voor de strijd begon, gebeurde er iets merkwaardigs. Ivo Taillefer, de minstreel van Willem de Veroveraar, reed op zijn paard naar de open plek tussen de twee legers en begon met zijn zwaard en lans kunstjes te maken. Hij gooide zijn speer tweemaal in de lucht en ving hem op bij de punt. Daarna galoppeerde plots zijn paard naar voren, recht in de voorste gelederen van de Angelsaksen. Taillefer hakte met zijn zwaard op hen in. De Engelsen schoten zijn paard neer en Taillefer kreeg een speer in de borst. Hij was de eerste Normandische dode die dag. Vervolgens schoten de Vlaamse en Franse boogschutters een langdurige pijlenregen af op de Angelsaksen. Maar weinig van hen werden dodelijk getroffen, omdat vele pijlen bleven steken in een dak van schilden.
Aanvankelijk verloop.
De Angelsaksen hielden goed stand onder de hevige beschieting van Willems boogschutters in diens eerste linie. Een aanval van de geharnaste Normandische infanterie, de tweede linie, slaagde er evenmin in om de niet-geharnaste Angelsaksen te verdrijven. Zelfs een charge van de Normandische cavalerie verbrak de Engelse verdediging niet. De zware Deense bijl, het zwaarste wapen van de Angelsaksen, werd vooral gehanteerd door de Housecarls, een gevreesd en uitgelezen korps in vaste dienst van de Engelse koning. Zij hadden maliënkolders aan tot kniehoogte. Hun bijlen doorkliefden elk houten schild. Ze richtten een ware slachting aan onder het Normandische voetvolk en volgens het tapijt van Bayeux kon ook een ruiter te paard met een goede slag neergehaald worden. Ook de Thengs, de geharnaste Angelsaksische cavalerie, bleken geduchte tegenstanders. De aanvallende Normandiërs moesten ook nog tegen de helling van Senlac Hill oplopen en weer aflopen, wat zeer vermoeiend was.
Verder verloop van de slag.
Op een gegeven moment dachten de Normandiërs dat hun hertog gesneuveld was en de strijd verloren. Maar de hertog duwde zijn helm naar achteren, waardoor hij zijn gezicht liet zien en riep; ""Kijk, ik ben er nog. Ik ben nog in leven en met Gods hulp zal ik overwinnen!" De Normandiërs veinsden alsof ze van de helling wegvluchtten, achtervolgd door de Angelsaksen, die eindelijk in beweging kwamen en hun stellingen verlieten. Maar Normandische ridders wierpen zich op de Angelsaksische infanteristen die net de achtervolging van de Bretons hadden ingezet. Ze doodden velen van hen, maar de Engelse linies stonden nog op de heuvel.
De slag duurde de hele middag. Willem herhaalde de succesvol gebleken geveinsde vlucht van de Bretons en lokte zodoende nog een paar maal Angelsaksische soldaten uit de linies. Deze ongetrainde milities trapten er telkens weer in en velen sneuvelden. Maar de Housecarls stonden nog pal achter een muur van schilden, vol met afgeweerde pijlen en speren.
De herhaalde succesvolle Normandische manoeuvres werden de Angelsaksen uiteindelijk fataal. Ze konden niet eeuwig op de heuvel blijven staan in verdedigende stelling. Daarom achtervolgden ze de Normandiërs en dit werd voor de Angelsaksen het einde. Het modderachtige terrein, met vele doornstruiken, raakte bezaaid met lijken, gewonden, kadavers van paarden, allerhande materieel, waarin de bewegingsvrijheid voor de strijdende partijen miniem was.
Dood van Harold.
Toen koning Harold dodelijk gewond raakte (waarschijnlijk door een pijl in het rechteroog), vielen de Angelsaksen terug en konden de Normandische ridders doorzetten. Harold zat nog op zijn paard en leed gruwelijk. Normandische edelen omsingelden hem en doodden hem met hun zwaarden. De genadeslag werd toegebracht door Eustachius van Bone. Slechts een klein deel van de verdedigers wist het bos te bereiken en te ontkomen.
Zo kon Willem, na een zwaarbevochten overwinning, aan zijn definitieve verovering beginnen. De hertog van Normandië liet zijn kamp op de Senlac Hill opslaan, daar waar koning Harold gevallen was en onherkenbaar tussen de vele doden lag.
De oude baron Walter Giffard raadde Willem aan de nacht niet op het slagveld door te brengen. Onder de gevallen Engelsen was er misschien één die nog de kracht vond hem te overvallen en te doden. Willem wimpelde de goed bedoelde raadgeving vriendelijk af en sliep die nacht in zijn legertent op de heuveltop.
Na de slag.
Op zondagmorgen 15 oktober kwamen twee kloosterlingen, Osegod en Airic, om het lichaam van Harold te zoeken. Ze boden Willem het gewicht van het lijk in goud, en vroegen Willem genade te tonen voor de oude koningin-moeder Gytha Thorkelsdóttir, die in 19 dagen vier zonen had verloren. Dat waren Harold II van Engeland, Tostig Godwinson, Gyrth en Leofwine. De laatste twee sneuvelden met hun koning-broer op de Senlac Hill.
Willem weigerde hooghartig het goud maar liet de monniken hun gang gaan. Ze zochten vruchteloos, en gingen het verminkte lichaam van hun koning voorbij zonder het te herkennen. Korte tijd later zagen de Normandische ridders een jonge vrouw in een zwarte kapmantel als een schim over het slagveld gaan. Het was Harolds vrouw Edith Zwanehals. Zij vond het koninklijk lijk. Harold had 13 wonden opgelopen en was onherkenbaar, behalve voor zijn vrouw.
De koning mocht niet in de gewijde grond van de abdij van Waltham begraven worden, meende Willem de Veroveraar. De koning, die 9 maanden en 9 dagen over Engeland had geregeerd, werd door ridder Willem Malet naar Hastings gebracht. Harold werd in een wade van paars linnen gewikkeld en onder een steen begraven, hoog boven de witte klippen.
Op bevel van paus Alexander II bouwde Willem de Veroveraar een klooster, Battle Abbey, op het slagveld. Volgens de overlevering staat het altaar van de kerk van Battle Abbey exact op de plaats waar koning Harold viel. Het stadje Battle ontwikkelde zich rond het klooster.
Het tapijt van Bayeux is een omvangrijk borduurwerk waarop (in de vorm van een vroeg soort stripverhaal) de gebeurtenissen voorafgaand aan de strijd en de gebeurtenissen tijdens de slag worden uitgebeeld.
Beoordeling in de geschiedenis.
De 19e-eeuwse Britse historicus Edward Creasy rekende de Normandische overwinning onder zijn vijftien meest beslissende veldslagen in de wereld.

</doc>
<doc id="31787" url="https://nl.wikipedia.org/wiki?curid=31787" title="Bioluminescentie">
Bioluminescentie

Bioluminescentie is het uitstralen van licht door organismen, een vorm van chemoluminescentie. Het komt voor bij bepaalde bacteriën, maar is ook wijdverbreid bij diepzeebewoners zoals vissen en vooral bij ongewervelden, zoals inktvissen, kwallen, koralen en plankton. Op het land kunnen verschillende schimmels en insecten licht geven. Hogere organismen leven in symbiose met bacteriën, die in speciale organen van de gastheer licht produceren. 
Een bekend voorbeeld van bioluminescentie is het zomers optredende verschijnsel van zeevonk, het oplichten van de zee, 's avonds en 's nachts na een warme, zonnige dag. Dit lichtverschijnsel wordt veroorzaakt door de eencellige "noctiluca scintillans". 
Voorbeelden.
Een bekend voorbeeld van een bioluminescerend organisme is de vuurvlieg, maar ook bacteriën, honingzwammen (geslacht "Armillaria") en naar schatting 90% van de diepzeedieren zijn in staat bioluminescentie op te wekken. Van deze dieren produceren lichaamscellen licht of infrarood. Deze elektromagnetische straling is niet altijd zichtbaar voor het menselijke blote oog. De bioluminescentie van een bepaald organisme is uniek in golflengte, duur, tijdsplanning en regulatie van licht. De meeste diepzeedieren produceren blauw of groen licht, omdat straling van deze kleuren het verst doordringt in het water.
Werking.
Dieren die licht produceren middels bioluminescentie hebben hiervoor speciale organen. In deze organen bevindt zich luciferine, samen met een luciferase als enzym. Luciferine en luciferase zijn algemene termen voor respectievelijk de lichtproducerende stof en het bijbehorend enzym. Wanneer luciferine geoxideerd wordt onder invloed van luciferase, komt energie in de vorm van licht vrij:
De kleur van het licht is hierbij afhankelijk van het soort luciferase-enzym, en kan uiteenlopen van geel-groen bij vuurvliegjes (Lampyridae), via groen-oranje bij kniptorren (Elateridae) tot rood bij glimwormen (Phengodidae). Deze reactie is erg efficiënt. Bijna alle energie die vrijkomt wordt omgezet in licht.
Functie.
Volgens de belangrijkste theorieën over bioluminescentie zijn de functies ervan: camouflage, lokken, afstoting en communicatie.
Camouflage.
Diepzeedieren zenden vooral licht uit om onzichtbaar te worden. Dat is paradoxaal, maar wanneer zij geen licht uit zouden zenden, zouden zij van onderaf gezien als een donkere vlek zichtbaar zijn. De dieren zouden dan het licht van de zon, maan of sterren tegenhouden. Doordat zij echter zelf licht uitzenden, is er geen donkere vlek meer te zien, dus kan het dier niet gezien worden door predatoren.
Lokken.
Verschillende diepzeedieren gebruiken bioluminescentie als lokaas voor een prooi. Er is bijvoorbeeld een bepaald soort haai waarvan een plekje op de buik licht geeft. Dit licht wekt bij redelijk grote vissen de indruk dat er een klein visje zwemt. Wanneer deze dit ‘visje’ probeert op te eten, grijpt de haai zijn kans om de aangetrokken vis op te eten. 
Andere dieren gebruiken bioluminescentie om soortgenoten aan te trekken. De glimworm bijvoorbeeld gebruikt periodieke lichtflitsen in het paarseizoen, die een gecodeerde boodschap vormen. Het mannetje zendt lichtsignalen uit in een bepaald (eigen) knipperpatroon, als uitnodiging aan een vrouwtje. Wanneer zij daarop in wil gaan reageert ze met een niet-knipperend lichtsignaal.
Afstoting.
Ook wordt bioluminescentie gebruikt om andere dieren mee af te schrikken. Sommige inktvissen en kleine schaaldieren gebruiken het door een wolk chemoluminescente stoffen in het water te spuiten. Hierdoor raakt de predator in verwarring en wordt deze afgeschrikt. De inktvis of het schaaldiertje kan zich in veiligheid brengen.
Een andere vorm van afstoting is het gebruik van bioluminescentie om grotere roofdieren te lokken. Wanneer bijvoorbeeld een zeediertje bedreigd wordt door een roofdier, zendt het bedreigde dier heel korte lichtflitsen uit. Daardoor worden grotere roofdieren aangelokt, die het eerste roofdier verjagen.
Communicatie.
Aangenomen wordt dat bioluminescentie een directe rol speelt in de communicatie tussen bacteriën. Wellicht speelt het bijvoorbeeld een rol in het ontstaan van kolonies.
Men vermoedt dat bij dieren feromonen een rol spelen bij de langeafstandscommunicatie en bioluminescentie bij de korteafstandscommunicatie. Feromonen worden gebruikt om de locatie van het doelwit op verre afstand ongeveer te kunnen bepalen. Vervolgens wordt bioluminescentie gebruikt om de precieze locatie van het doelwit te bepalen wanneer het dier dichterbij is.
Biotechnologie.
Bioluminescentie is een veelgebruikt hulpmiddel in het wetenschappelijk onderzoek. Het gen dat codeert voor het enzym luciferase kan via genetische modificatie in een gewenst celtype of organisme worden ingebouwd en zo functioneren als een reportergen. Na toediening van het substraat luciferine zullen de cellen die luciferase produceren licht gaan uitstralen. De bioluminescentie kan met speciale apparatuur gedetecteerd, gemeten of in beeld gebracht worden.

</doc>
<doc id="31788" url="https://nl.wikipedia.org/wiki?curid=31788" title="Corfu (eiland)">
Corfu (eiland)

Corfu of Korfoe (Grieks: Κέρκυρα, "Kerkura/Kerkira/Kerkyra") is het noordelijkst gelegen Griekse eiland in de Ionische Zee. Het behoort met onder meer Zakynthos en Kefalonia tot de Ionische Eilanden in Griekenland. Corfu heeft circa 113.000 inwoners, van wie ongeveer een derde in de gelijknamige hoofdstad woont. Het eveneens gelijknamige departement omvat het eiland Corfu en enkele andere eilanden.
Geografie en toerisme.
Corfu ligt in het noordwesten van Griekenland, zo noordelijk dat het deels voor de kust van Albanië en deels voor die van Griekenland zelf ligt. De kortste afstand tot Albanië is slechts twee kilometer. De hoofdstad van het eiland is het gelijknamige Corfu of Kerkyra, dat aan de oostkust van het eiland ligt.
De kust is veelal rotsachtig. In de vele baaien vindt men grindstranden. Dat is een van de redenen waarom snorkelen populair is op Corfu. Het hoogste punt van het eiland is de 906 meter hoge Pantokrator. Vanwege de relatief hoge hoeveelheid neerslag is het eiland zeer groen en heeft het een gunstig klimaat. Het is dan ook een populaire vakantiebestemming. Over het eiland loopt van noord naar zuid de Corfu trail, een wandelroute die o.a. de hoofdplaats aandoet en verschillende afgelegen bijzondere locaties.
Op veel plaatsen komen olijfbomen voor. Tijdens de Venetiaanse tijd was de behoefte van de Venetiërs aan olie groot, waarop ze bewoners een premie van tien goudstukken beloofden voor elke honderd olijfbomen die geplant werden. De bewoners plantten vervolgens op elk vrij stukje land olijfbomen. Ook nu nog vormt olijfolie een belangrijk product op Corfu. Vóór de opkomst van het massatoerisme werd de prijs van de grond op het eiland voornamelijk bepaald door het aantal olijfbomen. De olijven worden op Corfu geoogst door grote netten op de grond onder de bomen uit te rollen en twee tot driemaal per week de afgevallen rijpe olijven te verzamelen. Olijfbomen op Corfu hebben karakteristieke gaten in de stam die zouden worden veroorzaakt door een parasitair insect. Dit verandert niets aan de kwaliteit van de olijven.
Etymologie.
In de Oudheid werd het eiland genoemd:
Mythe.
Homeros heeft het in zijn "Odyssee" over het eiland Scheria, waar Odysseus aanspoelde en door de prinses Nausikaä naar het hof van koning Alcinoüs en koningin Arete van de Faiaken wordt gebracht. De Faiaken, beroemd om hun scheepsbouw, brengen Odysseus terug naar Ithaka. Op de terugweg naar Scheria neemt Poseidon wraak op het schip en doet het verstenen. Het zou nu het eiland Pontikonisi zijn, waar het 12e-eeuwse Byzantijnse kerkje Pantocrator staat. De magische tuinen van Alcinouüs zouden zich in Benitses hebben bevonden. Daar zijn ook resten van mozaïekvloeren van Romeinse badhuizen gevonden. 
Apollonius van Rhodos laat, volgens een versie van de route, Jason en Medea met het argonautenschip en gulden vlies, vanaf de zee van Sicilië, een bezoek brengen aan Drepane in de Ceraunische Zee bij de Ionische Straat, wat net als Scheria verondersteld is Corfu te zijn. De Argonauten landen in de haven van Hyllus en brengen, net als Odysseus, een bezoek aan het hof van Alcinoüs en Arete.
Geschiedenis.
Prehistorie.
De ligging van het eiland, de rijkdom en activiteit van de bevolking, hebben het al sinds de prehistorie tot centrum van zeevaart en handel gemaakt. Er zijn vondsten gedaan uit de vroege steentijd, 70.000-40.000 v.Chr., in een grot in de berg bij "Agios Matheos", vlakbij de Byzantijnse vesting van Gardiki. Aan de noordkust, bij Sidari, werden restanten gevonden van een nederzetting uit het begin van de late steentijd. In de omgeving van Kefali, Afiona en Ermones zijn nederzettingen ontdekt uit het 2e millennium v.Chr. (bronstijd).
Griekse Oudheid.
Eretriërs uit Euboea stichtten de eerst bekende Griekse nederzetting ca. 775-750 v.Chr. Tot dan toe was het eiland door Illyrische volken bewoond. 
Het eiland werd in de 8e eeuw v.Chr. door Korinthiërs gekoloniseerd. De Korinthische veroveraar Chersicrates was een actief koning op Corfu. In 644 v.Chr. vond een zeeslag plaats tussen Korinthe en Corfu, de oudst bekende zeeslag tussen Oude Griekse machten. Corfu kwam er als winnaar uit tevoorschijn. Opnieuw leverden ze slag in de Slag van Actium, waarbij Corfu de overwinnaar werd. In de Peloponnesische Oorlog kregen de Atheners steun van Corfu.
In het Archeologische Museum in Kerkyra zijn resten van een fries tentoongesteld van de westgevel van een Artemistempel (ca. 590 v.Chr.), met de gorgoon Medusa, geflankeerd door twee panters en haar kinderen Pegasus en Chrysaor. De oude hoofdstad bevond zich ten zuiden van het huidige Kerkyra, op het schiereiland Kanoni (vernoemd naar de kanonnen van de Fransen). Er waren twee havens in de Oudheid.
In 375 v.Chr. organiseerden de Lacedaemonen een aanval tegen Corfu, maar die werd met hulp van Athene afgeslagen. Pyrros werd de nieuwe heerser over het eiland. Zijn aanval op Sicilië mislukte.
Romeinse tijd.
Koningin Teute van de Illyriërs belegerde Corfu en de eilanders gaven zich in 229 v.Chr. over. Corfu vroeg de Romeinen om hulp. Consul Fulvius bevrijdde Corfu. Er werd een alliantie met de Romeinen gesloten en hen werd autonomie verleend.
Byzantijnse tijd.
De predikers Jason en Sossipatros, leerlingen van de apostel Paulus, brachten in de eerste eeuw het christendom naar het eiland. In de 6e eeuw richtten de Vandalen van koning Jezerichus grote schade aan. Generaal Belisarius van Justinianus I maakte Corfu tot zijn legerbasis en organiseerde een serie aanvallen tegen de Vandalen uit Afrika. Tijdens Belissarius' tocht tegen het oosten, namen de Gothen vanuit Italië Corfu in. Corfu verzette zich begin 11e eeuw tevergeefs tegen de Normandiërs die het eiland als uitvalsbasis wilden gebruiken. In 1147 nam de Byzantijnse keizer Manuel I Comnenus met hulp van de Venetiaanse vloot Corfu in en verdreef de Normandiërs. In 1204 namen de Franken Constantinopel in en bij de verdeling kwam Corfu onder beheer van de Venetianen te vallen. In 1214 nam het despotaat Epirus (noordwest-Griekenland) onder leiding van graaf Michael I Angelos Corfu in, maar van 1267 tot 1386 was het eiland in handen van de Antegani's uit Napels. De Venetianen namen uiteindelijk vanaf 1386 de heerschappij weer in handen.
Venetiaanse tijd.
Van de 14e eeuw tot 18e eeuw (1386-1797) is Corfu onderdeel geweest van het rijk van de republiek Venetië. Het Venetiaanse bestuur werd georganiseerd naar het voorbeeld van het aristocratische politieke systeem van Venetië, met drie klassen: "nobili" (adel), "civili" (stadsbewoners) en "popolari" (gewone burgers). De invloed van de Venetiaanse aanwezigheid is nog zeer groot. Er zijn in de hoofdstad uit die tijd een Oude en Nieuwe Vesting. 
Franse, Britse en Griekse tijd.
Tijdens de napoleontische oorlogen werd het eiland afwisselend bezet door de Fransen en de Britten. Vanaf 1815 maakte het eiland deel uit van de Verenigde Staten van de Ionische Eilanden, een protectoraat van het Verenigd Koninkrijk, tot 1864 toen deze eilanden werden opgenomen in de nieuwe onafhankelijke staat Griekenland. Onder meer op de architectuur, vooral in de hoofdstad Corfu, hebben de verschillende machthebbers hun stempel gedrukt.
Bezienswaardigheden.
Naast de genoemde Oude en Nieuwe Vesting en het Archeologische Museum, is een van de belangrijkste toeristische attracties het Achilleion, een paleis dat tussen 1890 en 1892 werd gebouwd door de Oostenrijkse keizerin Elisabeth ("Sisi"). Het neoklassieke gebouw werd door de keizerin vernoemd naar haar klassieke held Achilles. Later werd het door de Duitse keizer Wilhelm II gekocht, die er een nieuw beeld van Achilles liet neerzetten. Hij bouwde ook aan de kust een brug om gemakkelijk het Achilleion te kunnen bereiken, maar die ligt in puin.
De beschermheilige van Corfu is Spyridon van Tremithus, een Romeins bisschop uit Cyprus. Er is in de hoofdstad een kerk aan hem gewijd en voor Spyridon vinden er jaarlijkse processies plaats op het eiland. De Britten bouwden in 1819 een neoclassicistisch paleis in Kerkyra (Sint Michaël en Sint Joris paleis), dat later dienst deed als zomerverblijf van de Griekse koninklijke familie en waar thans het Aziatische Museum is gevestigd.
Naast deze bezienswaardigheden biedt Corfu nog meer historische en culturele hoogtepunten. Het Liston, een elegante promenade geïnspireerd door de Rue de Rivoli in Parijs, is een iconisch deel van Corfu-stad, waar bezoekers kunnen genieten van een kop koffie met uitzicht op het Spianadaplein, het grootste plein van Griekenland. 
Ook het Mon Repos, een voormalig zomerverblijf van de Griekse koninklijke familie en de geboorteplaats van prins Philip, is een bezoek waard vanwege de prachtige tuinen en het historische museum. Verder is het Angelokastro, een Byzantijns kasteel dat uitkijkt over de Ionische Zee, een populaire bestemming voor diegenen die geïnteresseerd zijn in de middeleeuwse geschiedenis en spectaculaire uitzichten.
Gemeenten.
De gemeente Corfu ("Kerkyra") is vanaf 2011 verdeeld in vijftien deelgemeenten ("dimotiki enotita") volgens onderstaande tabel.
In 2001 is de laatste officiële volkstelling geweest.
Verkeer en vervoer.
De luchthaven van Corfu is Luchthaven Korfoe Ioannis Kapodistrias.
Men kan andere eilanden bezoeken vanuit de haven van de stad Corfu of vanuit die van Lefkimmi, dat veel zuidelijker ligt. De reis per schip naar het Griekse vasteland, naar de havenstad Igoemenitsa, is veel korter vanuit Lefkimmi.
Per bus kan men reizen met de blauwe en de groene bussen. De groene bussen rijden naar verder gelegen plaatsen op het eiland, terwijl de blauwe bussen worden gebruikt voor Corfu-stad en omgeving.
Klimaat.
"Bron: Hellenic National Meteorological Service"

</doc>
<doc id="31789" url="https://nl.wikipedia.org/wiki?curid=31789" title="Kerkyra">
Kerkyra



</doc>
<doc id="31790" url="https://nl.wikipedia.org/wiki?curid=31790" title="Romulus">
Romulus

Romulus (Alba Longa, 24 maart 771 v.Chr. - Rome, 5 of 7 juli 716 v.Chr.) was samen met zijn tweelingbroer Remus een zoon van Mars en Rhea Silvia (ook Ilia genoemd) én mythische stichter van Rome.
Voor de mythe over de stichting van Rome, zie Romulus en Remus.
Romulus als koning van Rome.
Op de dood van Remus volgden nog meer gevechten waarbij onder meer Romulus' pleegvader Faustulus gedood werd. Nadat Romulus Remus en Faustulus had begraven, werkte hij verder aan de uitbouw van zijn stad. De stad zou haar ontstaan gekend hebben op zeven heuvels: de Palatijn (waar Romulus zijn grenzen getrokken had), de Aventijn (waar Remus begraven lag), de Capitolijn of het Capitool (van waar de Etrusken Rome regeerden), de Coelius of Caelius, de Esquilijn, de Quirinaal (waar Sabijnen gevestigd waren) en de Viminaal. Vervolgens deelde Romulus het volk in in groepen van 3000 man infanterie en 300 man cavalerie, welk geheel hij een legioen noemde. De honderd edelste mannen stelde hij aan als adviesraad: de senaat.
De bloeiende nieuwe stad Rome, vernoemd naar haar stichter – hoewel het intussen duidelijk is dat de figuur van Romulus jonger is dan de naam "Rome" –, trok ook figuren van bedenkelijk allooi (door een asielplaats in te stellen, werd iedereen die naar Rome kwam vrijgepleit van rechtsvervolgingen, met als gevolg veel criminelen in Rome) aan, maar helaas geen vrouwen. Om aan dit probleem een mouw te passen nodigde Romulus zijn buren, de Sabijnen, uit om met hen de Consualia - het feest ter ere van Consus - te vieren. Tijdens dit feest schaakten de Romeinse mannen de Sabijnse maagden, waarop de Sabijnen woedend naar huis gingen, zinnend op een oplossing voor dit conflict. Intussen huwden de Romeinse mannen de Sabijnse meisjes en kregen velen van hen een kind.
Oorlog met de Sabijnen.
De Sabijnen begonnen onderhandelingen waarbij ze de teruggave van de meisjes eisten. Dit kon Romulus niet toestaan en hij eiste dat de Sabijnen huwelijken tussen Sabijnen en Romeinen zouden toelaten. Hierop reageerden de Sabijnen door zich voor te bereiden op oorlog en de wapens op te nemen tegen Rome.
Terwijl de Sabijnen zich nog aan het voorbereiden waren, vielen enkele steden al Rome aan en werden in een slag door Romulus' leger overwonnen. Hierop gaven ze zich over aan Romulus, die hen naar Rome liet voeren en de gronden aan de Romeinse burgers gaf, met uitzondering van die gronden die behoorden aan de ouders van de geroofde meisjes.
Hierop trokken de Sabijnen onder het opperbevel van Titus Tatius op naar Rome, waar men zich op het Capitool had teruggetrokken. De burcht viel echter door Tarpeia, de dochter van de Romeinse bevelhebber en Vestaalse maagd, die de schitterende armbanden gezien had van de Sabijnen en aan Titus Tatius vroeg om deze aan haar te overhandigen voor haar verraad. Toen de Sabijnen de burcht waren binnengedrongen beval Titus Tatius dat ze haar moesten bedelven onder dat wat ze aan hun arm hadden. Tarpeia werd bedolven onder de Sabijnse schilden in plaats van armbanden en stierf aldus voor haar verraad. Hierop werden de gevechten vervolgd op het Forum Romanum, maar uiteindelijk kwamen de Sabijnse maagden zelf tussenbeide. Ze pleiten voor hun ontvoerders, die nu hun mannen waren en schoonzonen van vele van de Sabijnse krijgers. Ze toonden hun zonen, die zowel Romeins als Sabijns bloed door hun aderen hadden stromen. Hierop werd er vrede gesloten tussen de Romeinen en Sabijnen, waarbij Titus Tatius als mederegent van Romulus werd aangesteld en het Romeinse volk verder werd uitgebreid.
Na vijf jaar coregentschap werd Titus Tatius vermoord door buitenlandse ambassadeurs in Rome en werd Romulus opnieuw de enige koning te Rome. Romulus deelde nu ook de Romeinen in in drie "tribus": de Ramnites, de Tities en de Luceres. Hij verdeelde hen in tien "curiae", die vervolgens de "Comitia curiata" vormden. Romulus stelde ook een eigen lijfwacht aan van de driehonderd beste ruiters, die "Celeres" werden genoemd, naar Celers, een vriend van Romulus die hem had bijgestaan in zijn strijd tegen Remus en nu als "tribunus Celerum" leider van de "Celeres" en na Romulus de belangrijkste politieke figuur.
Quirinus.
De inclaratie van Romulus met Quirinus kreeg steun van de "gens Iulia" die net zoals Romulus banden hadden met Aeneas. Daar Romulus de drie functies van de trias (koning, krijger, herder) in zich verenigde én men bij Indo-Europese goden van de derde stand zoals Quirinus vaak menselijke trekjes terugvindt, was het een logische stap deze twee met elkaar te identificeren. De identificatie met de behoorlijk oorlogszuchtige Romulus, bracht echter het oorlogselement in Quirinus naar voren.
De echtgenote van Romulus, Hersilia, zou na de dood van haar echtgenoot gewenst hebben hem terug te zien. Hierop gaf Iuno haar het advies om naar het aan Quirinus gewijde bos op de Quirinaal te gaan. Daar daalde een ster uit de hemel op haar hoofd neer en Hersilia verdween van de aarde. Ze werd hierop vereerd in het heiligdom van Quirinus als "Hor(t)a Quirini", daar deze vereenzelvigd was met haar echtgenoot Romulus. Zij werd gezien als beschermingsgodin van het huwelijk, die goede raad aan de mensen gaf. Haar tempel moest altijd openstaan.
De dood van Romulus.
Romulus zou bij een onverwachts en groot onweer zijn verdwenen. En een omstaander zei dat hij Romulus ten hemel had zien opstijgen. Dit zou verklaren waarom Romulus als Quirinus zou worden vereerd.
Een andere versie waarin Romulus een rol speelt.
Volgens Alkimos van Sicilië zou Romulus (Rhomylos) een zoon zijn van Aeneas. Zijn (klein)zoon Remus (Rhodius, corruptie in de tekst voor Rhomos?) zou dan de stichter van Rome geweest zijn en zou de naam van zijn vader aan de nieuw gestichte stad gegeven hebben.

</doc>
<doc id="31791" url="https://nl.wikipedia.org/wiki?curid=31791" title="Remus">
Remus



</doc>
<doc id="31792" url="https://nl.wikipedia.org/wiki?curid=31792" title="Romulus en Remus">
Romulus en Remus

Romulus en Remus zijn in de Romeinse mythologie de tweelingzonen van Mars en Rhea Silvia (ook Ilia genoemd) en stichters van Rome. De stichting wordt in de legende gedateerd op 21 april 753 v.Chr.
Het verhaal over de stichting van Rome werd voor het eerst opgetekend in de 1e eeuw voor Christus door Vergilius in zijn epos "Aeneis". Romulus en Remus zouden de nakomelingen zijn van de Trojaan Aeneas. Aeneas ontsnapte met zijn vader Anchises en zijn zoon Ascanius uit het brandende Troje en belandde na veel omzwervingen aan de rivier de Tiber in Italië.
Een van zijn nakomelingen, de priesteres en Vestaalse maagd Rhea Silvia, was zwanger van de oorlogsgod Mars (Titus Livius zegt in zijn "Geschiedenis van Rome" dat zij verkracht werd en dat ze Mars als vader aanduidde omdat het eerbaarder was om een god als verwekker te noemen). Nadat zij was opgesloten, werden Romulus en Remus in een voederbak in de Tiber geworpen, waarna ze werden gevonden en gezoogd door een wolvin, de Lupa Capitolina.
Volgens de legende vermoordde Romulus zijn tweelingbroer Remus na een ruzie over de vraag wie van beiden over de nieuw gestichte stad zou gaan heersen en er zijn naam aan mocht geven. Aldus werd Romulus de eerste koning van Rome. Hij zou de naamgever zijn van de stad Rome die werd gebouwd op de Mons Palatinus.
Alhoewel het verhaal zelf als een mythe wordt beschouwd, lijkt het erop dat het jaar 753 v.Chr. een vrij goede schatting is voor het ontstaan van de "polis" Rome. Er was al eerder bewoning, maar rond 750 v.Chr. begon de bevolking zich pas echt te organiseren als gemeenschap.
Sage.
Verwekking en de geboorte van Romulus en Remus.
Ascanius, de zoon van Aeneas, had de stad Alba Longa gesticht. Zijn nazaten werden daar koning. Een van die afstammelingen was koning Proca, die twee zonen had, Numitor en Amulius. Toen koning Proca zijn einde voelde naderen, riep hij zijn zonen bij zich en gaf aan de één zijn geld en aan de ander zijn kroon. Numitor werd koning, maar zonder het geld was de regering natuurlijk niets waard. Dus duurde het niet lang of Amulius stootte zijn broer Numitor van de troon.
Omdat Amulius vernomen had dat hij van de troon gestoten zou worden door de kleinzonen van zijn broer, beval hij zijn nicht Rhea Silvia, de enige dochter van Numitor, om een Vestaalse maagd te worden en aldus haar kuisheid te bewaren. Hij had echter buiten de god Mars gerekend, die Rhea Silvia overmeesterde en bij haar een tweeling verwekte: Romulus en Remus. Rhea Silvia werd hierop volgens sommigen levend begraven, zoals het gebruik in Rome nog altijd als straf voorschreef voor onkuise Vestalinnen. Volgens anderen werd ze gevangengezet maar na de dood van Amulius bevrijd. Ook is het mogelijk dat ze in de Tiber geworpen werd en de stroomgod haar als echtgenote nam.
Toen Amulius dit vernam, beval hij twee dienaren om de tweeling te verdrinken in de Tiber. De dienaren konden dit echter niet over hun hart verkrijgen en legden de tweeling in een mandje in de rivier. Toevallig was de Tiber net buiten haar oevers getreden. De jongens bleven, toen de rivier zich terugtrok naar haar bedding, achter op het droge land onder een vijgenboom. Daar werden ze gezoogd door een wolvin, zodat de jongens konden overleven (het Latijnse woord voor wolvin, "lupa", kan echter ook prostituee betekenen; vandaar dat er ook wel gesuggereerd wordt dat de jongens helemaal niet door een wolvin zijn opgevoed maar gewoon door een vrouw). Uiteindelijk werden de jongens gevonden door de herder Faustulus, die hen met zijn echtgenote Acca Larentia opvoedde samen met hun eigen kroost.
Toen een van Acca Larentia's zonen overleden was, trad Romulus in diens plaats op en alle twaalf offerden zij eenmaal in het jaar voor het gedijen der veldvruchten. Dit zou het ontstaan van de "fratres Arvales" verklaren.
De jongens groeiden op en hielpen bij het beschermen van de kuddes. Toen ze van hun adoptievader vernamen wat hun afkomst was, trokken ze op naar Alba Longa om hun grootvader te wreken. Ze onttroonden hun oudoom Amulius en herstelden hun grootvader Numitor op de troon. Vervolgens besloten de jongens op hun beurt een eigen stad te stichten.
Stichting van Rome en de dood van Remus.
De beide jongemannen besloten een stad te stichten op de plaats waar ze waren gevonden. Deze plek leek ideaal gelegen te zijn, want er was daar een eiland in de Tiber, waardoor deze rivier (die toen nog niet overspannen werd door bruggen) kon worden overgestoken. Toen stonden de broers voor het dilemma wie van hen over de nieuwe stad moest heersen. Romulus beklom de Palatijn en Remus de Aventijn. Remus zag daar zes gieren. Romulus nam enige tijd later twaalf gieren waar. Hierop kregen de broers een dodelijke ruzie.
De eerste versie vertelt dat beide broers een eigen achterban hadden die hun kandidaat uitriepen tot koning en vervolgens slaags raakten. In deze gevechten zou Remus dodelijk zijn getroffen. Een andere, bekendere versie, is dat Romulus met een groep volgelingen de grenzen van zijn nieuwe stad getrokken had (die het Pomerium zouden afbakenen). Romulus begon een stadsmuur te bouwen, maar steeds als een kant klaar was en hij aan de andere kant begonnen was, stortte de net gebouwde kant in. Remus lachte zijn broer uit en bespotte hem door over de kleine stadsmuur te springen. Romulus werd daarom zo boos dat hij een zwaard nam en Remus doodstak. Hiermee gaf hij ook een sterk signaal af dat wie zijn stad binnendringt, zal worden vermoord.
Trivia.
In november 2007 ontdekten wetenschappers het Lupercal, een grot onder het Palatijn in Rome waar eeuwen naar is gezocht. Volgens de toenmalige Italiaanse minister van cultuur Francesco Rutelli is dit de grot waarvan de Romeinen geloofden dat Romulus en Remus er door de wolvin zijn gevoed.

</doc>
<doc id="31793" url="https://nl.wikipedia.org/wiki?curid=31793" title="Mars (godheid)">
Mars (godheid)



</doc>
<doc id="31794" url="https://nl.wikipedia.org/wiki?curid=31794" title="Hendrik I van Frankrijk">
Hendrik I van Frankrijk

Hendrik I van Frankrijk (Reims?, voor 17 mei 1008 - Vitry-en-Brie, 4 augustus 1060) was koning van Frankrijk van 1031 tot zijn dood.
Leven.
Hertog van Bourgondië.
Hendrik werd in 1016, nog als kind, door zijn vader Robert II van Frankrijk benoemd tot hertog van Bourgondië. Toen zijn oudste broer Hugo in 1025 was overleden en Hendrik kroonprins werd, was hij ontevreden omdat hij van zijn vader geen wezenlijke rol in het bestuur kreeg. Hendrik kwam daarom samen met zijn broer Robert, en met steun van hun moeder, in 1025 in opstand tegen zijn vader. Hendrik wist Dreux, Beaune en Avallon te veroveren. Uiteindelijk werd een compromis bereikt en staakten de broers hun opstand, Hendrik werd op 14 mei 1027 te Reims tot medekoning gekroond.
Koning van Frankrijk.
Na het overlijden van zijn vader werd Hendrik koning van Frankrijk. Hij kreeg direct te maken met een opstand van zijn broer Robert en zijn moeder. Met de steun van keizer Koenraad II de Saliër en hertog Robert de Duivel van Normandië wist hij echter zijn positie te behouden. In 1032 gaf Robert zijn aanspraken op de troon op, in ruil voor het hertogdom Bourgondië. Hendrik had in 1033 een bespreking met Koenraad te Deville. Daarbij gaf Hendrik zijn aanspraken op het koninkrijk Arelat op ten gunste van Koenraad. Ook verloofde Hendrik zich met Koenraads dochter Mathilde. Later in dat jaar steunde Hendrik Koenraad daadwerkelijk tegen Odo II van Blois die probeerde om koning van Arelat te worden. In 1034 overleed Mathilde onverwacht op jonge leeftijd. Datzelfde jaar trouwde Hendrik met een andere Mathilde, Mathilde van Friesland, dochter van Koenraads stiefzoon Liudolf van Brunswijk. Mathilde werd in 1040 moeder van een dochter, maar beiden stierven in 1044.
Hendriks verdere regering werd bepaald door de opkomende macht van Normandië en diplomatie met Duitsland. In 1043 was een eerste bespreking met keizer Hendrik III te Carignan (Ardennes), over diens huwelijk met Agnes van Poitou. In 1048 was er een tweede bespreking met Hendrik te Carignan. Een jaar later kwam Hendrik in conflict met de paus. Hendrik verbood zijn bisschoppen om een concilie te Reims bij te wonen maar de bisschoppen die hem gehoorzaamden werden afgezet of geëxcommuniceerd. In 1056 had Hendrik een derde bespreking met keizer Hendrik te Carignan. Hierbij maakte Hendrik aanspraken op het hertogdom Lotharingen en daagde de keizer zelfs uit tot een tweegevecht om de kwestie te beslissen. Keizer Hendrik vertrok echter bij nacht in het geheim uit Carignan, en bleef gewoon leenheer van Lotharingen.
Hendrik steunde in 1047 nog de jonge Willem de Veroveraar, zoon van zijn oude bondgenoot Robert, tegen zijn opstandige vazallen in de slag bij Val-ès-Dunes bij Caen. Hierdoor wist Willem definitief het gezag over zijn hertogdom te vestigen. Na zijn huwelijk met Mathilde van Vlaanderen, werd Willems positie echter zo sterk, dat hij een bedreiging werd voor Hendrik. In 1054 trok Hendrik op tegen Normandië, maar werd verslagen toen de Normandiërs bij nacht het Franse kamp bij Mortemer (Seine-Maritime) overvielen. In 1057 deed Hendrik een tweede poging om Willem te onderwerpen, maar bij Varaville werd Hendrik door Willem verslagen, doordat die handig gebruik wist te maken van de rivier en het moeras in het landschap.
In 1059 liet Hendrik zijn zoon Filips tot medekoning kronen. In 1060 stichtte hij een kapittel van Sint Maarten in Parijs. Hendrik stierf op 4 augustus 1060 in Vitry-en-Brie. Hij werd begraven in de kathedraal van Saint-Denis. Hendrik werd opgevolgd door zijn zoon Filips, die toen 8 jaar oud was. Hendriks weduwe, Anna van Kiev, was zes jaar lang regent.

</doc>
<doc id="31796" url="https://nl.wikipedia.org/wiki?curid=31796" title="Jupiter (godheid)">
Jupiter (godheid)



</doc>
<doc id="31797" url="https://nl.wikipedia.org/wiki?curid=31797" title="RandstadRail">
RandstadRail

RandstadRail is een lightrail-netwerk in Zuid-Holland dat sinds 2006 in gebruik is. Een van de belangrijkste kenmerken van RandstadRail is de koppeling van het tracé van twee voormalige spoorlijnen (Zoetermeer Stadslijn en Hofpleinlijn) aan het tramnetwerk in Den Haag en het metronetwerk in Rotterdam. Voor RandstadRail zijn stations geopend en is de frequentie op de lijnen aanzienlijk verhoogd. Het treinmaterieel op de twee genoemde spoorlijnen is vervangen door sneltrams (HTM) en metro's (RET).
Tussen Zoetermeer en Rodenrijs (de dunne rode lijn op het kaartje; en verder naar Rotterdam) was ook vanaf het begin een lightrail of metro gepland, maar onder andere doordat de Rijksoverheid dat toen niet wilde financieren is dat uitgesteld tot circa 2035. Wel is als vervangende voorloper in 2012 een geheel vrijliggende busbaan geopend tussen Zoetermeer en Rodenrijs. Daar dient de reiziger over te stappen.
Met RandstadRail is gepoogd het openbaar vervoer in de regio aantrekkelijker te maken om de verkeersdruk op de autowegen te verlagen.
Planfase.
Oorspronkelijk gebruik van de tracés.
RandstadRail bestaat uit twee delen, die voornamelijk rijden op voormalige spoor- en tramtrajecten. Het ene op Rotterdam gerichte gedeelte maakt gebruik van de voormalige Hofpleinlijn tussen Den Haag Centraal en Rotterdam Hofplein, terwijl het andere op Den Haag gerichte deel vooral gebruikmaakt van de voormalige Zoetermeer Stadslijn. In Den Haag rijden de trams uit Zoetermeer verder door de stad over het tramnetwerk van de HTM.
Hofpleinlijn.
De Hofpleinlijn was een dubbelsporige lijn van de ZHESM tussen Den Haag Hollands Spoor, Scheveningen en Rotterdam Hofplein. Op 2 mei 1907 werd het eerste gedeelte van de lijn geopend tussen de Loolaan in Den Haag en het eindpunt in Scheveningen. Een jaar later werd de lijn verlengd naar Rotterdam, overgenomen door de HIJSM en als eerste spoorlijn van Nederland geëlektrificeerd, overigens met de later afwijkende wisselspanning van 10 kilovolt en 25 hertz. In 1926 werd de lijn omgebouwd naar de Nederlandse standaard van 1500 volt gelijkspanning. Wegens afname van het vervoer werd op 4 oktober 1953 het gedeelte naar Scheveningen gesloten en later opgebroken. Een kort restant van de spoorlijn naar Scheveningen was van 4 februari 1957 tot 31 december 1988 als aansluiting van de NAM in gebruik. Eind jaren zestig overwoog de NS om de hele Hofpleinlijn te sluiten, omdat deze voor het bedrijf onrendabel was. Dit kwam mede door de quasi-parallelle ligging met de Oude Lijn. Omdat door de sluiting de werkplaats in Leidschendam onbereikbaar zou worden, en voor de sluiting geen toestemming werd gekregen van de overheid, ging dit niet door. Wel werd in 1970 het goederenvervoer over de lijn opgeheven. Bij de ingebruikname van RandstadRail moest de werkplaats in Leidschendam alsnog met een nieuwe verbinding op het spoorwegnet worden aangesloten, de Nootdorpboog.
Zoetermeer Stadslijn.
De Zoetermeer Stadslijn was een spoorlijn tussen Den Haag Centraal en Zoetermeer en werd aangelegd om een goede verbinding te geven tussen de werkstad Den Haag en de slaapstad Zoetermeer, alsmede om Zoetermeer zelf van goed openbaar vervoer te voorzien. In de jaren zestig bleek namelijk dat Den Haag de bevolkingsgroei niet meer op eigen kracht zou kunnen opvangen. Daarom werd in 1962 het dorp Zoetermeer, dat destijds 10 000 inwoners telde, aangewezen als een groeikern waar grootschalige woningbouw zou plaatsvinden. In Zoetermeer reden de treinen in twee richtingen over een lusvormige lijn in de vorm van een krakeling.
De treinen tussen Den Haag en Zoetermeer waren altijd goed bezet, maar de Hofpleinlijn was voor de Nederlandse Spoorwegen een lijn die met opheffen werd bedreigd. Het beperkte reizigersvervoer op deze lijn – er is een frequentere en snellere verbinding tussen Den Haag en Rotterdam via de Oude Lijn, en het Rotterdamse eindpunt had geen aansluiting op het spoornet – was onvoldoende om de lijn in stand te houden. Het waren echter de aanwezigheid van de NedTrain-werkplaats in Leidschendam en de nuttige functie als omleidingsroute voor de Oude Lijn tussen Den Haag en Rotterdam die deze lijn in stand hielden.
Haags stadstramnetwerk.
In Den Haag rijdt RandstadRail 3 over het traject dat de voormalige stadslijn 3 tot 28 augustus 2006 bereed tussen het Centraal Station en Loosduinen. Het tracé van deze tramlijn loopt voor een groot deel over de Laan van Meerdervoort. RandstadRail 4 rijdt over het traject dat stadslijn 6 tot 16 mei 2007 bereed tussen Leyenburg en De Uithof. Zowel RandstadRail 3 als 4 maken gebruik van de tramtunnel, het tramplatform boven op station Den Haag Centraal en het tramviaduct naar Ternoot. Dit traject was al in gebruik door de tramlijnen 2, 3 en 6.
Motieven voor aanleg.
Tussen 1983 en 2008 is de bevolking in de zuidelijke Randstad gegroeid met ongeveer 15% tot ongeveer 2,1 miljoen personen. Het aantal arbeidsplaatsen groeide met meer dan 20%. Een aantal woningbouwprojecten in Pijnacker-Oost, Nootdorp, Leidschenveen en Ypenburg, gecombineerd met de reeds dagelijks aanwezig verkeerscongestie, maakte duidelijk dat het vervoer op beide bovengenoemde spoorlijnen verbeterd zou moeten worden, opdat het gebruik hiervan zou toenemen.
Plannen voor een regionaal sneltramsysteem.
In 1988 komt het Haagse gemeentebestuur met een nota (HOVSTAD) waarin staat dat er wordt gewerkt aan een haalbaarheidsstudie voor een regionaal sneltramsysteem in de agglomeratie. Met de destijds gevreesde toename van het autoverkeer in Den Haag met 70% in de 21e eeuw wilde Den Haag het tramverkeer verbeteren. Door de Zoetermeer Stadslijn en Hofpleinlijn tot een sneltram om te vormen en door te trekken richting het centrum moest een overstap bij het Centraal Station van Den Haag tot het verleden horen. Uit onderzoeken bleek namelijk dat een overstap leidde tot een afname van aantal reizigers met 50%. Het sterke punt van bijvoorbeeld het 'Karlsruhe model' (geen Nederlandstalige, maar wel Engelstalige, Duitse of Franse uitleg aanwezig op Wikipedia), waarbij de infrastructuur van de tram en de trein gecombineerd worden gebruikt, is dat niet alleen de bewoners van een stad een rechtstreekse verbinding hebben met het centrale winkelgebied van hun stad maar ook vele mensen uit de regio. Door zo'n systeem kunnen bijvoorbeeld mensen rechtstreeks uit Leidschenveen zonder overstappen naar de Koopgoot in Rotterdam of naar de Grote Markt in Den Haag gaan. Dit openbaar-vervoer-systeem kan zeer concurrerend zijn ten opzichte van de auto omdat de voordelen van de overstaploze verbinding van de auto sterk worden benaderd en in veel gevallen zelfs nog met kortere reistijden, als in de stad gebruik gemaakt kan worden van metro- of tramtunnels.
In de nota was rekening gehouden met diverse scenario's. Zo werd de mogelijkheid opengehouden dat de Hofpleinlijn ook door normale treinen zou worden bereden. Ook werd gedacht aan eenrichtingtrams, zoals een brede (2,65m) uitvoering van de GTL. De Zoetermeerlijn zou vanaf de Hofpleinlijn Den Haag inrijden over de gehele Juliana van Stolberglaan (net als in het semi-metro plan) en dan via Centraal Station, Grote Marktstraat en Waldeck Pyrmontkade naar Congresgebouw/Scheveningen Haven, en de Hofpleinlijn via Station Laan van Nieuw Oost Indië en Centraal Station naar Scheveningen. Ook lijn 1 zou op RandstadRail niveau worden gebracht. Zo zouden lijnen ontstaan tussen Rotterdam, Zoetermeer, Delft, Congresgebouw en Scheveningen. Op lange termijn plande men ook richting Wassenaar/Katwijk/Leiden, naar het Westland, en van Zoetermeer naar Kijkduin.
Met de in de nota gestelde verbeteringen trachtte het gemeentebestuur het aantal reizigers op de Zoetermeerlijn te verhogen met 26%. De druk van het autoverkeer zou met 7% afnemen.
Het sneltramvoorstel werd op 22 juni 1988 behandeld door de Haagse raadscommissie, die het zag als een reële variant om de automobiliteit terug te dringen en bij te dragen aan het verminderen van het bereikbaarheidsprobleem.
Het eerste idee met de naam RandstadRail.
Op 9 juni 1988 lanceerde de Verkeersdienst Rotterdam het rapport "Logistructuur Rotterdam, verkeers- en vervoerbeleid in de jaren negentig.
Doordat steeds meer mensen verder van hun werk woonden, nam het woon-werkverkeer in de regio Rotterdam toe.
In het rapport wordt voorgesteld een metrolijn aan te leggen naar Ridderkerk, met aftakkingen richting Hendrik-Ido-Ambacht en Alblasserdam. Tramlijn 1 in Rotterdam zou worden verlengd naar Vlaardingen. In het rapport stond ook een verbinding van de Erasmuslijn met de Hofpleinlijn, eventueel direct als verbinding met de wijk Rijsendael en luchthaven Zestienhoven. Bij Pijnacker zou een verbinding met Zoetermeer worden aangelegd. Ten slotte zou de Hoekse Lijn aan de Rotterdamse metro worden gekoppeld.
Stichting RandstadRail.
In juli 1992 werd de "Stichting RandstadRail" opgericht, een samenwerkingsverband tussen de HTM, RET, streekvervoersbedrijf ZWN-Groep, NS en de regionale overheden met onder de leus "RandstadRail, de files voorbij" als doel de stedelijke netten van Den Haag en Rotterdam met de Zoetermeer Stadslijn en Hofpleinlijn te verbinden. In Rotterdam moest dit bewerkstelligd worden door de Hofpleinlijn te koppelen aan de metro, in Den Haag door de Zoetermeerse lijn te verbinden met tramlijnen richting Loosduinen en Scheveningen. 
In 1991 bleek dat het rijk maar 250 miljoen beschikbaar stelde, terwijl 3,2 miljard nodig was. Daarom werd in 1993 een nieuw voorstel gedaan. In eerste instantie zou een sneltram uit Rotterdam via de Hofpleinlijn naar het Haagse tramnet rijden. Ook dit ging niet door. In 1997 voorzag weer een nieuw plan in alleen de Zoetermeerlijn doortrekken via Station Laan van Nieuw Oost Indië en Centraal Station naar Scheveningen, en een lijn onder of bovengronds over de Juliana van Stolberglaan (weer net als het semi-metro plan) naar Centraal Station; en vervolgens via Grote Marktstraat en 3 vertakkingen naar het zuidwesten, via lijn 2, 3 en 6. Door protesten ging de lijn via de Juliana van Stolberglaan niet door.
Verkenningsstudie RandstadRail.
In november 1996 presenteerden het Stadsgewest Haaglanden, Stadsregio Rotterdam, de Provincie Zuid-Holland en Rijkswaterstaat een verkenningsstudie over RandstadRail. In deze studie presenteerden deze overheden de volgende plannen:
Deze projecten zouden, afhankelijk van de gekozen vormen, een investering vergen van 3 tot 6 miljard gulden.
Pilot.
Toenmalig Minister van Verkeer en Waterstaat Annemarie Jorritsma was slechts matig positief over het plan en stelde een pilot voor met sneltram-materieel of aangepast bestaand materieel. Op 8 juli 1997 tekenden de 4 betrokken overheden de "Bestuurlijke Overeenkomst RandstadRail", waarin zij afspraken maakten over een planstudie naar de kosten en baten van dit lightrail-net.
Al snel bleek dat de pilot slecht doordacht was en grote vertraging zou opleveren. Niet alleen was onduidelijk hoe men sneltrams wilde combineren met de bestaande, hoge perrons; ook was nog niet bekend waar die trams dan vandaan gehaald zouden moeten worden.
Planstudie RandstadRail.
In april 1998 presenteerde de Stuurgroep RandstadRail de hoofdlijnen van een nieuwe studie, in november gevolgd door de definitieve versie. Vanwege de hoge kosten van het project RandstadRail was besloten het geheel in twee fasen te scheiden. De eerste fase zou bestaan uit het ombouwen van de bestaande lijnen tot sneltram-lijnen waarop 2,65 meter brede voertuigen in een hoge frequentie de regio met beide grote steden zouden verbinden. Bij nieuw aan te leggen wijken zouden halten worden gebouwd. Naar de nieuwe woonwijk Oosterheem zou in Zoetermeer een zijtak van de Zoetermeer Stadslijn worden aangelegd. Deze lijn zou in Den Haag door middel van een viaduct net voorbij station Laan van NOI via het Beatrixkwartier met het Haagse tramnet worden verbonden. De Hofpleinlijn zou net zoals bij de spoorwegen op station Den Haag Centraal beginnen en zou over het originele traject moeten rijden naar Station Hofplein. Ook de mogelijkheid te rijden via de Blijdorpboog bij de Rotterdamse wijk Hillegersberg-Schiebroek, behoorde tot de mogelijkheden.
In deze vorm zou RandstadRail slechts 1,2 miljard gulden gekost hebben, inclusief een aansluiting van de werkplaats in Leidschendam op de spoorlijn tussen Den Haag en Gouda (de latere Nootdorpboog).
Aanvullend advies.
De opdrachtgevende overheden vonden dit voorstel te mager, waarna de Stuurgroep opnieuw aan het werk ging. In Den Haag zou RandstadRail worden doorgetrokken naar Loosduinen, terwijl in Rotterdam de lijn gekoppeld zou worden aan de metro.
Deze koppeling met de metro bracht van zowel HTM- als RET-zijde bezwaren met zich mee. In het centrum van Den Haag zouden door deze koppeling voertuigen verschijnen die slechts konden stoppen aan perrons van minstens 90 centimeter hoog. Men vond de aanleg hiervan een onaanvaardbare ingreep op het stadsbeeld. Rotterdam echter wilde geen trams toelaten op de metrolijnen, de RET achtte de capaciteit van de trams te klein voor de vervoersvraag van de metro in Rotterdam.
Om die reden splitste men RandstadRail in twee projecten, namelijk metro's op de Hofpleinlijn en sneltrams op de Zoetermeer Stadslijn. Op het gemeenschappelijke traject tussen Leidschenveen en Laan van NOI zouden "hybride perrons" komen, ofwel perrons met gedeeltelijk een lage en een hoge opstap.
Financiering en besluitvorming.
Door de aangepaste plannen stegen de verbouw- en aanlegkosten van 1,2 naar 1,8 miljard gulden, nog exclusief materieel. De Stuurgroep RandstadRail verdedigde deze kostenverhoging met de verwachting dat de vervoerwaarde en het kostendekkingspercentage zouden stijgen. Het ministerie van Verkeer en Waterstaat wilde echter niet meer geld toezeggen dan de eerder beschikbaar gestelde 1,2 miljard gulden. Om die reden moest er bezuinigd worden en moest geld worden onttrokken uit andere projecten.
Allereerst werd een geplande zijtak van Berkel naar Bergschenhoek geschrapt, wat een besparing van ongeveer 147 miljoen gulden opleverde. Met het niet opknappen van het slechts tijdelijk gebruikte station Hofplein en het spoorwegviaduct hiernaartoe zou wederom 45 miljoen worden bespaard.
Ten derde bleef er geld over bij het Beneluxlijn-project, omdat deze metro tussen Schiedam en Hoogvliet goedkoper kon worden aangelegd dan geraamd. Aan de Haagse zijde werd het plan om de metrodiensten uit Rotterdam te laten keren op een nieuw viaduct in de Rijnstraat geschrapt (doortrekking naar Scheveningen zou dan gemakkelijker geweest zijn); in plaats daarvan zouden de voertuigen keren op twee sporen van het treinstation.
De landelijke overheid stelde 400 miljoen gulden extra ter beschikking. Dit geld was afkomstig uit onder andere het Bereikbaarheidsoffensief Randstad.
Op 12 juli 2000 tekenden de regio's en de minister van Verkeer en Waterstaat een principeovereenkomst. Vanwege de aanpassingen in de plannen zou de oplevering van RandstadRail worden vertraagd van 2004 tot 2006.
Op 21 november 2002 werd in Leidschenveen een formeel begin gemaakt met de verbouwingswerkzaamheden.
Aanpassingen aan de infrastructuur.
Loskoppeling van het landelijke spoorwegnet.
Om RandstadRail te laten functioneren was een groot aantal verbouwingen noodzakelijk. Een van de belangrijkste wijzigingen bestond uit het fysiek loskoppelen van RandstadRail van het landelijk spoorwegnet. Met uitzondering van één wissel bij de Nedtrain-werkplaats in Leidschendam, om materieel uit te wisselen, is er geen fysieke aansluiting met het spoorwegnetwerk. De bovenleidingsspanning is gewijzigd van 1500 V naar 750 V, de gebruikelijke spanning voor de metro en sneltram in Nederland. De metro's uit Rotterdam keerden tot en met 12 februari 2016 op de twee noordelijke perronsporen van station Den Haag Centraal (spoor 11 en 12). Het traject ligt geheel gescheiden van het landelijke spoornet, wisselverbindingen waren verwijderd. Ook waren de perrons met enkele centimeters verhoogd, waardoor een gelijkvloerse instap was ontstaan.
Wettelijk heeft het deel van het netwerk van Den Haag Centraal tot en met Zoetermeer en Rotterdam de status van "lokaalspoorweg".
Wijzigingen bij Den Haag Centraal.
De tramperrons boven werden herbouwd zodat er een eilandperron per richting is die voor zowel voor enkelrichting trams (binnensporen) als voor de tweerichtingsvoertuigen van RandstadRail (binnen- en buitensporen) te gebruiken zijn. De tramkeerlus werd gesloopt. Met een tailtrack (keerspoor) is er wel de mogelijkheid om extra ritten in de spitsuren van RandstadRail 3 komende vanuit de stad te keren. De trams uit Zoetermeer kunnen in principe ook bij het Centraal Station keren, maar dan is er tijdelijk geen verkeer in de tramtunnel mogelijk, omdat de trams dan zouden keren op het spoor komende van de tunnel. In de reguliere dienst is dit nog niet voorgekomen.
Wijzigingen bij station Den Haag Laan van NOI.
Om conflicten tussen "heavy rail" en "lightrail" te voorkomen werd ten oosten van station Laan van NOI een onderdoorgang gebouwd, zodat RandstadRail en treinen elkaar ongelijkvloers kunnen kruisen. Oorspronkelijk was gedacht een groot en hoog viaduct over de NS-sporen te bouwen, maar later werd daarvan afgezien. In plaats daarvan kwam er een onderdoorgang.RandstadRail duikt nu na het station onder het dubbelsporige spoortraject door en maakt nu gebruik van de twee noordelijke sporen, waardoor het tracé gemakkelijk kon worden aangesloten op het "Netkous-viaduct" door het Beatrixkwartier. Ook werd het gemakkelijker om de sporen van RandstadRail voor de sneltrams uit Rotterdam te Den Haag Centraal vrij te leggen van het spoorwegnet bij dit kopstation.
Het treinverkeer op de Oude Lijn maakt gebruik van de vier zuidelijke sporen van het station. Over het algemeen rijden via de twee zuidelijke sporen de treinen vanuit Leiden richting station Hollands Spoor, terwijl de middelste twee sporen gebruikt worden door de treinen tussen Leiden Centraal en Den Haag Centraal.
Deze ombouw was niet nodig geweest wanneer de sporen van de Hofplein- en Zoetermeerlijn al aan de noordelijke kant van het station hadden gelegen. De situatie van voor de verbouwing was ontstaan uit het verleden, toen er nog geen aftakking was vanuit station Laan van NOI richting Den Haag Centraal. Het station bestond toen uit vier sporen, die alle vier doorliepen richting station Hollands Spoor. De treinen uit Rotterdam Hofplein keerden toen op Hollands Spoor. Pas later is een viersporige boog tussen Den Haag Centraal en Laan van NOI aangelegd, waarbij direct twee sporen in het station werden toegevoegd.
Nootdorpboog.
Omdat het tracé van RandstadRail niet meer beschikbaar zou zijn voor treinverkeer, moest er een alternatieve ontsluiting worden aangelegd voor de NedTrain-werkplaats in Leidschendam, waar een gedeelte van het reizigersmaterieel van de Nederlandse Spoorwegen wordt onderhouden. Er werd hiertoe voor € 58 miljoen een nieuwe verbindingsboog aangelegd, de zogenaamde Nootdorpboog, die aftakt van de spoorlijn Gouda – Den Haag ter hoogte van station Ypenburg. Deze enkelsporige boog kruist met een stalen boogbrug de autosnelweg A12 en loopt daarna parallel aan het tracé van RandstadRail naar de werkplaats van NedTrain. Vlak bij die werkplaats en halte Forepark is er bovendien een overloopspoor tussen RandstadRail en het treinspoor.
Afbraak verbindingsbogen spoorlijn Gouda-Rotterdam.
Om ruimte te maken voor de bouw van een metrotunnel richting Rotterdam Centraal, het zogenaamde Statenwegtracé, en om het RandstadRail-tracé van het spoorwegnet los te koppelen, werden in 2002 bij het Franciscus Gasthuis beide verbindingsbogen tussen de Hofpleinlijn en de spoorlijn Utrecht – Rotterdam en de enkelsporige omloopboog tussen Rotterdam-Noord en Kleiweg afgebroken.
Nieuwe tracés.
Netkousviaduct.
Om het tramnet van de HTM te verbinden met de Zoetermeerse tak van RandstadRail is er in de Prinses Beatrixlaan in het Beatrixkwartier, een snel gegroeide Haagse kantorenwijk, een viaduct gebouwd dat al snel de naam "Netkous" kreeg. Dit door architectenbureau Zwarts &amp; Jansma getekende ontwerp heeft namelijk een opvallende draagconstructie in de vorm van een net en heeft door de lengte de vorm van een netkous. Het viaduct bestaat voor 400 meter uit een staalconstructie; de netkous heeft een doorsnede van maximaal 10 meter. In het oorspronkelijke ontwerp was sprake van twee netkousen naast elkaar, één voor ieder spoor, maar dit ging toch niet door.
Door deze sterke constructie waren relatief grote overspanningen tot 50 meter mogelijk en kon het aantal steunpilaren beperkt blijven. De viaductsegmenten werden ter plaatse gemonteerd uit geprefabriceerde stalen ringen en buizen. Hiervoor werd bij het traject een tijdelijke montagehal gebouwd. In een speciale conserveringshal (opgebouwd uit zeecontainers) werden de viaductdelen voorzien van een beschermende coating. Het netkousviaduct werd op 3 september 2006 opgeleverd. De in het midden van het viaduct aanwezige halte Beatrixkwartier geeft de zakenwijk een goede ontsluiting met het openbaar vervoer.
Oosterheemtracé.
Het Oosterheemtracé is een 3,5 km lange aftakking in de voormalige Zoetermeer Stadslijn bij station Seghwaert die een verbinding geeft naar de nieuwbouwwijk Oosterheem. Aan het tracé liggen vijf haltes: Willem Dreeslaan, Oosterheem, Javalaan, Van Tuyllpark en de eindhalte station Lansingerland-Zoetermeer. Dit traject is onderdeel van RandstadRail 4.
Het tracé ligt gedeeltelijk op een dijklichaam, maar voor het grootste gedeelte op een viaduct en loopt midden door de wijk. De perrons zijn vanaf de straat bereikbaar via trappen of met een lift. Het aanvankelijke eindpunt aan de Javalaan bestaat uit een tweesporige halte met aan beide zijde perrons. Daarachter lagen twee opstelsporen waarbij het baanvak eindigde met een viaduct over een sloot in een weiland. Het tracé is op 19 mei 2019 verlengd naar station Lansingerland-Zoetermeer aan de spoorlijn Gouda – Den Haag op de grens van Lansingerland en Zoetermeer met de tussengelegen halte Van Tuyllpark.
Statenwegtracé.
De metro tussen Den Haag Centraal en Rotterdam maakte tot 17 augustus 2010 gebruik van het uit het begin van de twintigste eeuw stammende Hofpleinlijnviaduct door Rotterdam. Vanaf die datum verlaat de lijn na de voormalige halte Rotterdam Kleiweg het Hofpleinlijntracé. Tussen deze plek, bij het Franciscus Gasthuis, en metrostation Rotterdam Centraal is een tunnel van 2,4 km geboord, bestaande uit twee enkelsporige tunnelbuizen, die de naam Statenwegtracé heeft gekregen.
Halverwege de tunnel is in de wijk Blijdorp en bij de gelijknamige dierentuin het gelijknamige station Blijdorp gebouwd. Bij het bestaande metrostation Rotterdam Centraal sluit de lijn aan op het Rotterdamse metronetwerk. Sinds 11 december 2011 rijden de metro's vanuit Den Haag over het tracé van metrolijn D door naar metrostation Slinge.
ZoRo-busbaan.
Voor de ZoRo-bus werd in 2011 en 2012 een kilometerslange vrijliggende busbaan aangelegd tussen de rand van Zoetermeer en metrostation Rodenrijs. Deze busbaan werd grotendeels aangelegd parallel aan het tracé van de HSL Zuid. ZoRo staat voor Zoetermeer-Rotterdam. Het is de bedoeling dat rond 2035 dit alsnog een lightrailverbinding wordt, tussen Rotterdam en Zoetermeer, wellicht doorgaand naar Den Haag.
Aanpassingen aan bestaande tracés.
Verdiepte aanleg Pijnacker Centrum.
Ter vervanging van het iets zuidelijker gelegen NS-station is in Pijnacker een nieuw, verdiept station Pijnacker Centrum gebouwd. Hierdoor kon een ongelijkvloerse kruising met de drukke Oostlaan gerealiseerd worden. Tijdens de bouw is om de bouwlocatie heen een tijdelijk enkelsporig hulpspoor aangelegd, omdat de werkzaamheden plaatsvonden op het oorspronkelijke traject. Het nabijgelegen Emmapark werd gebruikt als opslaglocatie.
Kruising met N470.
De overweg in de Groene Kade, even ten zuiden van de halte Pijnacker Zuid, is vervallen. Ten behoeve van de kruising met de provinciale weg N470, die in april 2008 in gebruik is genomen, is een tunnel aangelegd.
Haags tramnet.
De op Den Haag gerichte tramlijnen uit Zoetermeer maken in Den Haag gebruik van het reeds bestaande netwerk van de HTM. Omdat de 2,65 meter brede trams van RandstadRail 30 centimeter breder zijn dan de stadstrams, zijn de perrons op de trajecten van RandstadRail smaller gemaakt. Tevens zijn de haltes waar nodig opgehoogd om een gelijkvloerse instap mogelijk te maken. Hierdoor kunnen ook rolstoel- en rollatorgebruikers alsmede andere invaliden gemakkelijk in RandstadRail in- en uitstappen. Op een aantal plekken was het niet mogelijk de bestaande zijperrons te handhaven, waardoor daar middenperrons zijn gebouwd.
Omdat het materieel voor RandstadRail bestaat uit tweerichtingvoertuigen en er ter plaatse geen andere lijnen komen, is de keerlus bij het Arnold Spoelplein in de Haagse wijk Loosduinen vervangen door een kopeindpunt.
Omdat het stadstramtraject van de Haagse lijn 6, die gedeeltelijk door RandstadRail zou worden vervangen, door de smalle en drukke Hobbemastraat als vertragingsgevoelig bekendstaat, werd besloten RandstadRail via de Apeldoornselaan te laten lopen, waar een nieuw tracé werd aangelegd.
Voor spitsdiensten tussen Zoetermeer Oosterheem en het centrum van Den Haag werd in de Monstersestraat een kopeindpunt aangelegd.
Haagse tramtunnel.
Mede ter verbetering van de doorstroming van RandstadRail is door het centrum van Den Haag onder de Kalvermarkt, de Grote Marktstraat en de Prinsegracht een dubbelsporige tramtunnel aangelegd; deze tunnel werd in 2004 geopend. Ook de stadstramlijnen van en naar Leidschendam maken gebruik van deze tunnel, die twee haltes heeft.
Aanpassingen aan de perrons.
Om een gelijkvloerse instap mogelijk te maken tussen de perrons en de voertuigen van RandstadRail moesten alle bestaande haltes worden aangepast. De aan de Zoetermeer Stadslijn gelegen perrons moesten worden verlaagd naar 420 mm, de vloerhoogte van de RegioCitadis, met uitzondering van de halte Stadhuis. Daar is alleen het spoor verhoogd. De stations aan de Erasmuslijn moesten juist enkele centimeters worden verhoogd. De vijf stations die aan beide lijnen liggen en derhalve worden aangedaan door twee verschillende typen voertuigen met elk een aparte vloerhoogte zijn voorzien van een perron met hoogteverschillen. Aan de Haagse zijde bevinden zich de lagevloerperrons, aan de Rotterdamse zijde de hoge.
Alle stations zijn voorzien van DRIM's. Deze dynamische reisinformatiepanelen, die al eerder zijn toegepast bij de Rotterdamse metro, tonen de eerstvolgende twee of drie voertuigen met vermelding van lijn, bestemming en vertrektijd. Er kunnen ook tekstberichten over bijvoorbeeld versperringen of acties worden getoond.
In het kader van de sociale veiligheid zijn de perrons voorzien van camera's. De tunnel tussen Melanchthonweg en Rotterdam Centraal kreeg samen met het ondergrondse station Blijdorp ruim 130 camera's.
Nieuwe haltes aan bestaande tracés.
Om nieuwe woonkernen beter te kunnen ontsluiten met het openbaar vervoer en betere overstapmogelijkheden te bieden is voor RandstadRail een aantal nieuwe haltes geopend.
Stallingsruimte.
Om de trams en metro's van RandstadRail te stallen is een aantal nieuwe locaties in gebruik genomen en zijn andere uitgebreid.
Spoorbeveiliging.
Ter voorkoming van botsingen tussen de sneltrams en andere voertuigen of personen zijn er diverse veiligheidsmaatregelen bij RandstadRail gemaakt.
Ombouwperiode en ingebruikname.
Afscheid oude spoorlijnen.
Op 25 mei 2006 werd er officieel afscheid genomen van de Zoetermeer Stadslijn en Hofpleinlijn. Op laatstgenoemde lijn werden extra ritten gereden met divers materieel: Plan T, Plan U, ICM en Mat '24. Op 3 juni 2006 werden beide spoorlijnen buiten gebruik gesteld. Reeds eerder werden diverse palen en borden verwijderd. De laatste treinritten op beide lijnen werden voor belangstellenden gereserveerd.
RandstadRail vervangend busvervoer.
In de periode dat er geen treinen meer reden en RandstadRail nog niet in gebruik was, werd er gebruikgemaakt van busdiensten. Er reed een aantal lijnen op verscheidene trajecten. Reizigers tussen Den Haag en Zoetermeer Centrum-West konden gebruikmaken van een snelbuslijn 5 tussen beide plaatsen. Op Zoetermeer Centrum-West kon worden overgestapt op andere buslijnen naar de diverse stopplaatsen in Zoetermeer. Tussen Den Haag en Rotterdam reed buslijn 8.
Deze diensten werden gereden door HTM. Dit bedrijf huurde daarvoor divers materieel en ook buitenlands personeel in, maar reed ook diensten met eigen bussen.
Gedeeltelijke ingebruikname.
Op 3 september 2006 zou RandstadRail volgens de oorspronkelijke planning gaan rijden. Door tegenslagen met de stroomvoorziening was er onvoldoende tijd geweest om de veiligheid van het spoor en de voertuigen te testen, daarom besloten het stadsgewest Haaglanden en de stadsregio Rotterdam de start van RandstadRail uit te stellen.
Op 10 september werd metrolijn E gedeeltelijk in gebruik genomen op het traject Rotterdam Hofplein – Nootdorp.
Problemen met ingebruikname.
De ingebruikname van de nieuwe lijnen van RandstadRail verliep problematisch. De invoering van RandstadRail leidde ertoe dat reizigers werden geconfronteerd met de langste exploitatieverstoring in Nederland sinds 1945: gedurende 17 maanden na het beëindigen van de exploitatie door de Nederlandse Spoorwegen en 14 maanden na de geplande opleveringsdatum waren reizigers tussen Den Haag en Zoetermeer op vervangend busvervoer aangewezen. Een kort overzicht met de belangrijkste punten volgt onderstaand:
2006
2007
Het vervangende busvervoer bleef nog deels rijden in Zoetermeer, tot 2 november. Door de ondervonden misère stond in die periode RandstadRail in het Zoetermeerse bekend als RampstadRail.
Haags Startstation E-lijn.
Onder de naam Haags Startstation Erasmuslijn , later Haags Startstation E-lijn werd een viaduct gebouwd met twee perronsporen voor het begin- en eindpunt van metrolijn E vanuit Rotterdam boven het busplatform. Er zijn twee zijperrons voor de metro en een laag middenperron om in noodgevallen trams van RandstadRail uit Zoetermeer te kunnen laten keren. Tot de zomer van 2016 gebruikte RandstadRail daarvoor de noordelijkst gelegen sporen 11 en 12 op station Den Haag Centraal, maar die waren weer nodig voor het hoofdspoornet. In oktober 2023 zijn deze sporen nog steeds onaangesloten aanwezig, maar zijn er werkzaamheden gaande om ze weer in gebruik te nemen.
Er zijn verscheidene varianten bestudeerd om de metrolijn E op het station aan te laten komen en te laten vertrekken. In het verleden was een verlenging naar Scheveningen nog een onderdeel van het geplande netwerk van RandstadRail. Met de realisatie van het eindpunt op het busplatform is hiermee rekening gehouden door het viaduct zodanig hoog te maken dat deze over de tramsporen boven heen kan. Er is een tijd sprake geweest van een 'tunnelvariant'. Dit hield in dat er een tunnel onder spoor 11 en 12 gegraven zou worden met als einddoel een halte onder de stationshal. Echter, hoewel onder het station Den Haag Centraal in de fundering van het gebouw al rekening was gehouden met ondergrondse sporen die doorlopen onder de Koekamp, was dit niet ter plaatse van het gedachte ondergrondse eindpunt van de lijn. Door oplopende kosten, logistieke problemen en verzwaring van de regels voor tunnelveiligheid is een ander voorstel, met een hoge fly-over die over het viaduct heen gaat, uitgewerkt en goedgekeurd.
In 2015-2016 is het HSE boven het busplatform gebouwd. Op 22 augustus 2016 werd het Haags startstation E-lijn officieel geopend.
Exploitatie.
Lijnen.
RandstadRail bestaat uit een viertal lijnen: twee tramlijnen van Den Haag naar Zoetermeer , en metrolijn E tussen Rotterdam Slinge en Den Haag Centraal. De lijnen 3 en 4 worden geëxploiteerd door de Haagse vervoermaatschappij HTM, metrolijn E door de Rotterdamse vervoermaatschappij RET.
Op alle lijnen is het verplicht met de OV-chipkaart te reizen. Voor de metrolijn E is het in- en uitchecken op de stations, terwijl voor de lijnen 3, 4, en 34 dit in het voertuig plaatsvindt. De trams van RandstadRail zijn voorzien van een kaartautomaat waar ook vervoersbewijzen te koop zijn. De metrolijn is alleen toegankelijk voor reizigers met een OV-chipkaart.
In de railvoertuigen van RandstadRail mogen reizigers, ook in de binnenstad van Den Haag, na zeven uur 's avonds en in het weekend gratis hun fiets meenemen. Deze regels zijn conform aan die van de Rotterdamse metro. Een uitzondering wordt gemaakt bij drukke evenementen.
RandstadRail 2.
RandstadRail 2 werd tijdelijk ingesteld op het traject Kraayenstein - Leidschendam Leidsenhage . Dit traject is onderdeel van de Haagse tramlijn 2.
Door de stagnatie van de Oosterheemverlenging en de matige vervoersgroei was er een tijdelijk overschot aan RandstadRail-voertuigen. Om deze trams nuttig te kunnen inzetten werd besloten tramlijn 2 aan te passen voor de voertuigen van RandstadRail en die aldaar in te zetten. Deze werkzaamheden zijn in 2011 uitgevoerd. Vanaf 23 april 2012 werd de dienstregeling op deze lijn overdag uitgevoerd als RandstadRail. In de praktijk verliep de omwisseling van GTL naar RR niet geheel volgens planning. De eerste dag reden er al na 17:00 geen RR-voertuigen meer. Ook op 24 april 2012 reden de RR/GTL diensten nog niet zoals gepland, door een storing in de tramtunnel. In verband met werkzaamheden op Station Den Haag Centraal werd de oude route door de binnenstad 's avonds na 22:15 uur nog tot 6 januari 2013 gereden met GTL-trams.
Niet alle haltes aan deze lijn zijn al omgebouwd en/of geschikt voor rolstoelgebruik.
Vanaf 2 november 2015 werden de RegioCitadis trams op lijn 2 geleidelijk vervangen door de nieuwe Avenio trams. Sinds 18 januari 2016 werd de RegioCitadis alleen nog tijdens de eerste en de laatste ritten van lijn 2 ingezet; het gaat dan om materieel dat via de route van lijn 2 uit- en inrukt van/naar lijn 19.
RandstadRail 3.
RandstadRail 3 is ingesteld op het traject Loosduinen - Zoetermeer . Dit traject is een combinatie van twee lijnen. Het trajectgedeelte Arnold Spoelplein – Centraal Station is overgenomen van de voormalige Haagse tramlijn 3 die opgeheven is na ingebruikname van RandstadRail 3. Het trajectgedeelte Centraal Station - Centrum West is overgenomen van de Zoetermeer Stadslijn, een voormalige NS-spoorlijn die opgeheven is op 3 juni 2006. Er is voor RandstadRail 3 één nieuwe tracédeel gebouwd: tussen het Ternootviaduct en station Laan van Nieuw Oost-Indië is de Netkous als verbinding aangelegd .
Frequentie: Lijn 3 rijdt in de vroege ochtend elke 15 minuten, overdag elke 10 minuten en in de avond elke 15 minuten. Sinds 20 oktober 2008 wordt de lijn in de spits ondersteund door lijn 3K(ort), die sinds 11 december 2011 lijn 3 heet, die rijdt tussen De Savornin Lohmanplein en Centraal Station. Deze keert op het keerspoor in Centraal station. Om dit keerspoor te bereiken rijden de versterkingsdiensten op de middensporen van de halte Centraal Station, die de RandstadRail-voertuigen normaal niet gebruiken. Op dit traject rijdt in de spits elke 5 minuten een tram.
RandstadRail 4.
RandstadRail 4 is ingesteld op het traject Den Haag - Station Lansingerland-Zoetermeer. Dit traject is een combinatie van twee lijnen. Het trajectgedeelte De Uithof - Leyenburg is overgenomen van de Haagse tramlijn 6 die ingekort is na ingebruikname van RandstadRail 4. Het trajectgedeelte Centraal Station – station Seghwaert is overgenomen van de Zoetermeer Stadslijn, een voormalige NS-spoorlijn die opgeheven is op 3 juni 2006. Er zijn voor RandstadRail 4 drie nieuwe tracédelen gebouwd. Op de Apeldoornselaan is een verbinding gemaakt tussen de Escamplaan en de Loosduinseweg, tussen het Ternootviaduct en station Laan van Nieuw Oost-Indië is de Netkous als verbinding aangelegd (mede gebruikt door RandstadRail 3) en in Zoetermeer is een verlenging Seghwaert - Javalaan en in 2019 Javalaan - Lansingerland aangelegd. Aan het einde van de verlengde lijn sluit bevindt zich nu een vervoerknoop dat bestaat uit de halte van RandstadRail op een viaduct boven de A12 en het station Lansingerland-Zoetermeer aan de Goudse lijn.
Frequentie: Lijn 4 rijdt in de vroege ochtend elke 15 minuten, overdag elke 10 minuten en in de avond elke 15 minuten. Sinds 20 oktober 2008 wordt de lijn in de spits ondersteund door lijn 4K(ort), die sinds 11 december 2011 lijn 4 heet, die rijdt tussen de Monstersestraat in Den Haag en Zoetermeer-Lansingerland. Op dit traject rijdt in de spits elke 5 minuten een dubbele (gekoppelde) tram, op het gemeenschappelijke traject met lijn 3 tussen de tramtunnel en Seghwaert gemiddeld elke 2,5 minuut.
Omleidingsroutes.
Indien het traject bij het Station Den Haag Centraal en de bijhorende tramtunnel buiten dienst is, worden RandstadRail 3 en 4 geknipt. Alle trams uit Zoetermeer en Leidschendam keren dan bij Station Laan van NOI. Aan de stadszijde rijden RandstadRail 3 en 4 de binnenstadlus.
Bij werkzaamheden op de Krakeling in Zoetermeer rijden de trams van lijn 3 meestal de lus maar in één richting, zodat het ander spoor vrij is om werkzaamheden uit te voeren. In Zoetermeer wordt er dan niet gekeerd maar doorgereden, zoals vroeger de treinen reden.
Metrolijn E.
De lijn is in 2006 onder de naam RandstadRail Erasmuslijn ingesteld op het traject Den Haag Centraal - Rotterdam Hofplein. Dit tracé werd overgenomen van de Hofpleinlijn, een voormalige NS-spoorlijn die opgeheven is op 3 juni 2006. Sinds 13 december 2009 wordt de lijn aangeduid als "RandstadRail Metrolijn E". Melanchthonweg is het station waar omgeschakeld wordt van een derde rail-stroomvoorziening voor de Rotterdamse metro naar een stroomvoorziening met bovenleiding en omgekeerd.
De lijn is sinds 17 augustus 2010 met een tunnel, het Statenwegtracé, aangesloten op de Rotterdamse metro en rijdt niet meer via het Hofpleinviaduct.
Frequentie: Metrolijn E rijdt in de vroege ochtend elke 15 minuten, overdag elke 10 minuten en in de avond elke 15 minuten.
Metrolijn D.
Door de nieuwe keervoorziening bij Pijnacker Zuid is het mogelijk extra metro's op het deel tussen Pijnacker en Rotterdam Centraal te laten rijden. Deels wordt dit gedaan voor het verlengen van enkele ritten op lijn D. Hoewel de RET dit al wel in alle publicaties heeft opgenomen is anno september 2023 nog niet bekend wanneer lijn D daadwerkelijk gaat doorrijden.
Frequentie: Nog niet bekend
Buslijn 170.
Buslijn 170 rijdt tussen metrostation Rodenrijs en Zoetermeer Centrum-West maar maakt als ZoRo-bus geen deel uit van RandstadRail. Zij werd in gebruik genomen op 9 december 2012.
In Zoetermeer maakt buslijn 170 gebruik van de reeds bestaande busbanen langs de stroomwegen. Tussen de rand van Zoetermeer en het metrostation Rodenrijs, waar overgestapt kan worden op metrolijn E richting Den Haag en Rotterdam, maakt de lijn gebruik van een speciaal aangelegde vrijliggende busbaan langs de HSL-Zuid. Sinds 15 december 2019 maakt deze buslijn deel uit van het R-net en dus niet van RandstadRail. Wel moet het ooit een lightrail worden.
Frequentie: Lijn 170 rijdt in de spitsuren elke 10 minuten, in de daluren elke 20 minuten en in de avond en het weekend elke 30 minuten. De lijn rijdt deels over dezelfde route als buslijn 173.
Buslijn 173.
Buslijn 173 rijdt tussen metrostation Rodenrijs en station Lansingerland-Zoetermeer en maakt als ZoRo-bus geen deel uit van RandstadRail. Zij werd in gebruik genomen op 9 december 2012.
Tussen Bergschenhoek en het metrostation Rodenrijs, waar overgestapt kan worden op metrolijn E richting Den Haag en Rotterdam, maakt de lijn gebruik van een speciaal aangelegde vrijliggende busbaan langs de HSL-Zuid. Sinds 15 december 2019 maakt deze buslijn deel uit van het R-net en dus niet van RandstadRail.
Frequentie: Lijn 173 rijdt in de spitsuren elke 10 minuten, in de daluren elke 20 minuten en in de avond en het weekend elke 30 minuten. De lijn rijdt deels over dezelfde route als buslijn 170.
Reizigersaantallen.
Een van de doelen van RandstadRail was het aantal reizigers te vergroten en de verkeersdruk op de omliggende wegen te verlagen. In 2000 was het plan in 2010 driemaal zoveel reizigers te vervoeren als in 2000: 42.000 per dag op de Zoetermeerlijn en 32.000 per dag op de Hofpleinlijn. Hiermee zou de kostendekkingsgraad stijgen van 37 naar 50 procent.
RandstadRail 3 en 4.
In maart 2008 heeft de HTM op een gemiddelde werkdag het aantal reizigers geteld op de lijnen 3 en 4.
Op het traject tussen Zoetermeer en Den Haag reisden in het "trein-tijdperk" dagelijks ongeveer 17.000 reizigers. Na de ombouw is het aantal reizigers toegenomen tot 27.000 reizigers, maar dat is mede te verklaren door de nieuwe tak naar Oosterheem. Op het stadstraject in Den Haag is het aantal reizigers achtergebleven bij de verwachtingen. Door de frequentieverhoging in oktober 2008 hoopt de HTM dat de reizigersaantallen groter worden.
Uit cijfers gepubliceerd in januari 2009 komen andere reizigersaantallen naar voren. Daaruit blijkt dat in maart 2008 75.000 reizigers gebruikmaakten van RandstadRails 3 en 4. In 2018 was dit opgelopen tot 85.000 reizigers per dag.
Metrolijn E.
In maart 2001 maakten gemiddeld 7.000 reizigers gebruik van wat toen nog de Hofpleinlijn was. In 2008 was dit aantal opgelopen tot 8.200 hetgeen een gemiddelde jaarlijkse stijging van 2,3 procent inhoudt. Deze cijfers liggen ver onder de vooraf voorstelde prognoses, waarin gesproken werd over stijgingen van 19,5 procent per jaar.
Sinds de bouw van Randstadrail is het aantal reizigers op de voormalige Hofpleinlijn met 285,7% gestegen. Sinds 17 augustus 2010 rijdt de metrolijn door de Statenwegtunnel en via station Blijdorp naar Rotterdam Centraal. De groei van het aantal reizigers is boven verwachting. Men rekende op 14.000 reizigers per dag. Het aantal reizigers bedroeg in november 2010 in totaal 20.000 per dag. De groei wordt deels verklaard doordat buslijnen in de gemeente Lansingerland aangepast zijn waardoor niet meer rechtstreeks met de bus naar Rotterdam gereisd kan worden maar op lijn E overgestapt moet worden.
Doordat er sinds eind 2011 doorgereden wordt tot Slinge en de frequentie van 4x per uur naar 6x per uur is opgevoerd, is het aantal reizigers verder toegenomen tot ruim 37.000 in 2014.
Buslijnen 170 en 173.
Enkele maanden na ingebruikname van de nieuwe buslijnen 170 en 173 maakte de directie RET bekend dat dagelijks ongeveer 4.000 reizigers gebruikmaken van de lijnen. Dit aantal nadert het aantal reizigers dat na een langere gewenningsperiode werd verwacht (4.300).
Materieel.
RandstadRail 3 en 4.
Op de lijnen 3 en 4 tussen Den Haag Zuid-West en Zoetermeer, alsmede op de spitslijnen rijden de "RegioCitadis" van de Franse fabrikant Alstom. Deze voertuigen houden het midden tussen een tram en een trein ("tramtrein") met een 70% lage vloer en een breedte van 2,65 m. Er zijn 72 stuks, die zijn afgeleverd tussen maart 2006 en april 2007 en 2010-2011. De trams kunnen tot twee stellen gekoppeld rijden. In Zoetermeer en het stadstraject tot Monstersestraat laten de haltes exploitatie met gekoppelde trams toe. Gekoppelde trams rijden of reden alleen in de spits op lijn 4.
Metrolijn E.
De naam "Metrolijn E" hangt samen met het Rotterdamse metronet. De Metrolijn E dient ter vervanging van de oude Hofpleinlijn vanwege de hoge exploitatiekosten en mede omdat de treinen van deze lijn door dichtbebouwde woonwijken reed. De Hofpleinlijn was op 16 augustus 2010 voor het laatst in gebruik, daags voor de ingebruikname van het Statenwegtracé. Vanaf de ingebruikname in september 2006 werden 11 rijtuigen uit de 5200 serie ingezet. Deze voertuigen, met oorspronkelijk bouwjaar 1984, werden in 2006 omgebouwd en geschikt gemaakt voor de RandstadRail, waar ze bekendstonden als type RSG2. De inzet van deze voertuigen was tijdelijk, tot de nieuwe voertuigen type RSG3 in gebruik genomen zouden worden. De voertuigen hebben tot november 2009 gereden, waarna ze buiten dienst gesteld zijn.
Vanaf januari 2009 werden ook de nieuwe voertuigen type RSG3 uit de serie 5500 ingezet. De serie bestaat uit 22 driedelige Bombardier Flexity Swift metrorijtuigen en zijn gebouwd in het Duitse Bautzen. Vanaf november 2009 worden nog uitsluitend deze voertuigen ingezet op metrolijn E. De voertuigen zijn ook geschikt om door de boortunnel te rijden en doen dit dan ook sinds eind 2011 lijn E verlengd is naar station Slinge.
Buslijnen 170 en 173.
Op beide buslijnen over de ZoRo-busbaan worden VDL Citea bussen van de RET ingezet, zonder RandstadRail opschriften.
Controle.
Op de voertuigen van RandstadRail van de HTM komen controleurs, waarvan een deel buitengewone opsporingsambtenaren worden en uitgerust worden met handboeien. De openbaar-vervoerbedrijven van Amsterdam en Rotterdam werken al langer met deze uitrusting voor hun controleurs. Uit kostenoogpunt vindt controle steekproefsgewijs plaats.
Toekomstige ontwikkelingen.
Keervoorziening bij Pijnacker Zuid.
Omdat de vervoersvraag op lijn E groeit is het in de nabije toekomst nodig in de spits de frequentie van 6 metro's per uur te verhogen. Op het traject waar lijn E samenrijdt met de trams van en naar Zoetermeer geeft dat capaciteitsproblemen. Daarom is een planstudie uitgevoerd om de extra metro's uit Rotterdam ergens tussen Berkel en Rodenrijs en Leidschenveen te laten keren. Op grond van deze studie heeft de Metropoolregio Rotterdam Den Haag besloten de keervoorziening ten noorden van metrostation Pijnacker Zuid aan te leggen bij de wijk Kraaienburg met een opstelspoor aan de kant van de Klapwijkseweg. Hierdoor wordt het mogelijk om tussen Rotterdam en Pijnacker Zuid in de spits met 12 in plaats van 6 metro's per uur te rijden. De plannen worden vanaf 2017 over 2 jaar uitgewerkt. Er is 3,5 miljoen euro voor gereserveerd. Dit spoor is in 2021 gerealiseerd, in het najaar van 2023 is het keren van metro's in de spits (nog) niet in de dienstregeling opgenomen, de keervoorziening wordt wel gebruikt voor de "Weekendmetro" met twee ritten op vrijdag en zaterdag tussen Slinge en Pijnacker Zuid. Op de Metrolijnenkaart van de RET wordt lijn D getoond die doorrijdt tot Pijnacker Zuid t.b.v. het uitvoeren van de versterkingsritten in de spits.
RandstadRail tweede fase.
Er is een verkennende studie gemaakt naar de mogelijke uitbreiding van RandstadRail. Dit rapport is opgesteld door Arcadis, in opdracht van de Dienst Stedelijke Ontwikkeling van de gemeente Den Haag en het Stadsgewest Haaglanden, en is 17 oktober 2006 uitgekomen. Dit project wordt verder uitgewerkt onder de naam Netwerk RandstadRail.
Er wordt een aantal maatregelen voorgesteld om het OV-net in het gewest Haaglanden uit te breiden. Het regionale net van de eerste fase van RandstadRail met regionale NS-lijnen wordt aangevuld met drie tramlijnen van RandstadRail . Regionale gebieden die nu onvoldoende bereikbaar zijn worden verbonden met de lijnen van RandstadRail door hoogwaardige buslijnen. Op het hele regionale en lokale OV-net worden verbeteringen aangebracht, zoals overstapmogelijkheden, hogere frequentie en goede doorstroming in en rond het centrum. Deze tramlijnen worden omgebouwd voor brede tweerichtingtrams die echter niet geschikt zullen zijn voor de Zoetermeerse lijnen . Omgekeerd kunnen de trams van RandstadRail ook niet op de aangepaste lijnen rijden. Strikt genomen zijn deze aangepaste tramlijnen, behalve tramlijn 2, geen lijnen voor RandstadRail. Wel is er een kwaliteitsprong. Trams van RandstadRail zullen in de toekomst wel bovengrondse omleidingsroutes in de binnenstad gaan gebruiken indien de tunnel buiten gebruik is.
Uitbreiding.
In 2018 presenteerde de gemeente Den Haag plannen voor drie nieuwe lijnen: 
- De Koningscorridor (Scheveningen-Lijn 9-Binckhorst-Zoetermeer);
- De Leyenburgcorridor (verlenging van de tramtunnel vanuit het centrum);
- "De Oude Lijn" (langs de spoorlijn Leiden-Den Haag-Rotterdam). 
In 2020 zegde het Rijk 50 miljoen euro toe voor een deel van deze projecten. Den Haag ging daarna onderzoek doen naar het beste tracé. 
Een oude wens is een lijn naar Kijkduin, maar daar komt steeds niets van terecht. Ook in 2021 wilde de gemeente dit niet onderzoeken.

</doc>
<doc id="31798" url="https://nl.wikipedia.org/wiki?curid=31798" title="Robert II van Frankrijk">
Robert II van Frankrijk

Robert II, bijgenaamd "de Vrome" (Orléans, (? 27 maart) ca. 972 – Melun, 20 juli 1031) was koning van Frankrijk van 996 tot aan zijn dood.
Robert was zoon van koning Hugo Capet. Hij kreeg een voor die tijd bijzonder goede opvoeding. Zijn leraar was Gerbert van Aurillac, de latere paus Silvester II. Daardoor had Robert een voorliefde voor muziek, dichtkunst en religie. Doordat hij tijdens zijn regering bovendien streng optrad tegen ketters, kreeg hij de bijnaam "de Vrome". In 987 werd Robert gekroond tot medekoning naast zijn vader, om zijn kansen voor de opvolging zo groot mogelijk te maken. Robert wilde trouwen met Bertha van Bourgondië, maar omdat ze verwant waren in de zesde graad, was dit tegen de wetten van de kerk en Hugo weigerde daarom in dit huwelijk in te stemmen. In plaats daarvan probeerde Hugo om Robert met een Byzantijnse te laten trouwen en toen dat niet lukte arrangeerde hij in 989 een huwelijk met de ongeveer 20 jaar oudere Suzanna van Italië. Zij was weduwe van Arnulf II van Vlaanderen en moeder van de minderjarige Boudewijn IV van Vlaanderen. Door dit huwelijk kreeg de kroon een sterke invloed in een van de grote graafschappen van het koninkrijk, bovendien bracht zij Montreuil (Pas-de-Calais) en Ponthieu in als bruidsschat.
Als kroonprins speelde Robert een actieve rol. Hij nam deel aan de gevechten tegen Karel van Neder-Lotharingen om Laon. In 991 verhinderde hij Franse bisschoppen om deel te nemen aan een synode in Mousson, dat toen in Duitsland lag. In 991 en 994 was hij voorzitter van concilies in Frankrijk. In 996 overleed zijn vader en werd Robert koning. Robert scheidde direct van Suzanna om te kunnen trouwen met Bertha, die inmiddels weduwe was van Odo I van Blois. Wel behield hij de bruidsschat van Suzanna, zo genaamd om die voor haar te beheren. Wegens de bloedverwantschap met Bertha en de onwettige scheiding van Suzanna, stond Robert onder grote druk van de kerk om zijn huwelijk met Bertha te ontbinden. Toen hij bleef weigeren, werd het echtpaar uiteindelijk geëxcommuniceerd door paus Gregorius V.
Robert volhardde zijn verzet tegen de kerk en bleef getrouwd met Bertha tot 1003. Toen wilde hij het hertogdom Bourgondië rechtstreeks aan de kroon brengen en was de excommunicatie een te grote politieke handicap. Na onderhandelingen met paus Silvester II, zijn oude leermeester, scheidde hij van Bertha en trouwde met Constance van Arles. De excommunicatie werd ongedaan gemaakt. Zijn politieke en militaire pogingen om de macht in Frans Bourgondië direct in handen te krijgen, mislukten echter door de tegenstand van de lokale adel en bisschoppen. Robert zette naast zijn huwelijk zijn relatie met Bertha gewoon voort. Het hof werd daardoor verdeeld in twee vijandige kampen. Het huwelijk met Constance zorgde wel voor erfgenamen maar was verder een grote mislukking.
In 1005 veroverde Robert Auxerre, in 1015 volgde Sens en in 1016 had Robert eindelijk het hertogdom Bourgondië in handen. In deze periode trok hij samen met Bertha naar Rome, om hun zaak bij de paus te bepleiten maar die wilde niet toestemmen in een hernieuwd huwelijk. In 1020 overleed Stefanus I van Champagne en probeerde Robert om diens graafschappen aan de kroon te laten hechten. Robert kwam daardoor in conflict met Stevens erfgenaam (en Bertha's zoon) Odo II van Blois. In 1023 moest Robert uiteindelijk toestaan dat Odo de graafschappen van Stefanus in bezit nam. Robert sloot daarop direct een bondgenootschap met keizer Hendrik II om Odo's macht te beteugelen. Dit had enig succes want Odo moest Reims opgeven aan de bisschop en hij moest Dreux overdragen aan Robert. Na de dood van Hendrik kwam Robert in 1024 tot een vergelijk met Odo en steunde hij de tegenstanders van Koenraad II de Saliër. Een poging om Metz te veroveren mislukte. Een aanbod om koning van Italië te worden sloeg hij af.
In de laatste jaren van zijn leven was Robert in open oorlog met zijn zonen Hendrik en Robert, die door hun moeder werden gesteund. Tijdens de burgeroorlog tegen zijn eigen zonen stierf Robert II op 20 juli 1031 bij Melun. Hij werd begraven in de kathedraal van Saint-Denis en uiteindelijk werd hij opgevolgd door zijn zoon Hendrik I.
Huwelijken.
Robert II trouwde driemaal:
Robert en Constance hadden de volgende kinderen:
Zie ook.
Lijst van heersers van Bourgondië, Huis Capet

</doc>
<doc id="31800" url="https://nl.wikipedia.org/wiki?curid=31800" title="Oben am jungen Rhein">
Oben am jungen Rhein

Oben am jungen Rhein is het volkslied van Liechtenstein. De melodie is gelijk aan God Save the King van het Verenigd Koninkrijk. De reden hiervoor moet niet gezocht worden in verbondenheid tussen Liechtenstein en het Verenigd Koninkrijk, maar ligt eerder in de relatie met Zwitserland en Pruisen. Tot 1866 behoorde Liechtenstein tot de Duitse bond. De volksliederen van Zwitserland, Pruisen en het Duitse Keizerrijk hadden voorheen eveneens deze melodie.
De tekst uit 1850 is van Jakob Joseph Jauch en werd in 1963 iets aangepast. In de originele tekst werd namelijk de verbondenheid met het Heilige Roomse Rijk aangehaald. Ook werd de eerste regel gewijzigd; van Duitse Rijn naar de jonge Rijn.

</doc>
<doc id="31801" url="https://nl.wikipedia.org/wiki?curid=31801" title="1031">
1031

Het jaar 1031 is het 31e jaar in de 11e eeuw volgens de christelijke jaartelling.

</doc>
<doc id="31805" url="https://nl.wikipedia.org/wiki?curid=31805" title="1060">
1060

Het jaar 1060 is het 60e jaar in de 11e eeuw volgens de christelijke jaartelling

</doc>
<doc id="31807" url="https://nl.wikipedia.org/wiki?curid=31807" title="Las Palmas de Gran Canaria">
Las Palmas de Gran Canaria

Las Palmas de Gran Canaria, ook wel Las Palmas genoemd, is de hoofdstad van de Spaanse provincie Las Palmas en het eiland Gran Canaria. Het is een van de twee hoofdsteden van de autonome regio Canarische Eilanden. De andere hoofdstad is Santa Cruz de Tenerife, de hoofdstad van de gelijknamige provincie en van buureiland Tenerife. Het is de grootste stad van de Canarische Eilanden en vormt samen met de aangrenzende gemeenten een van de tien grootste stedelijke gebieden in Spanje (700.000 inwoners).
Geschiedenis.
De stad werd in 1478 gesticht door Juan Rejón, na een strijd met de Guanches, de lokale bevolking. In 1492 maakte Christoffel Columbus een tussenstop op dit eiland, voordat hij voor de eerste keer westwaarts voer naar Amerika. Ook op de terugreis naar Spanje maakte hij hier een tussenstop. Het Columbushuis, Casa de Colon, herinnert hieraan.
In 1599 is de stad gedurende een week veroverd geweest door Nederlanders onder aanvoering van vice-admiraal Pieter van der Does. Tijdens de gevechten werd een deel van Las Palmas verwoest. In de kathedraal van Las Palmas wordt daar aan herinnerd door een bronzen klok die in 1999 door de Nederlanders werd geschonken als restitutie van de vierhonderd jaar eerder meegenomen kerkklokken.
Geografie.
De stad ligt in het noordoosten van het eiland, aan de Atlantische Oceaan. Zoals de meeste Canarische eilanden heeft Gran Canaria een natte en een droge kant van het eiland. Waar de meeste toeristen de zonnigere en droge (maar ook deels kale) zuidzijde van het eiland opzoeken, is de veel nattere noordzijde, waar Las Palmas ligt, in trek bij de Canarianen. Er zijn populaire stranden dicht bij de stad: Playa de las Canteras en Playa de las Alcaravaneras. De stad heeft veel goedkope winkels, en is duidelijk minder toeristisch dan de steden in het zuiden van het eiland.
Vandaag de dag is Las Palmas een kosmopolitische stad met hotels, een universiteit (Universiteit van Las Palmas de Gran Canaria) met ongeveer 25.000 studenten, een theater, een concertgebouw, musea en een modern stadion. In de stad hebben vele landen een consulaat gevestigd.
Las Palmas telt inwoners (), ongeveer de helft van de totale bevolking van Gran Canaria. Hiermee is het de grootste stad van de Canarische Eilanden.
Verkeer.
De internationale luchthaven Gran Canaria ligt ongeveer negentien kilometer ten zuiden van de stad. Vanuit de toeristenoorden in het zuiden is de hoofdstad in ongeveer drie kwartier per bus te bereiken, bijvoorbeeld via de autoweg GC-1. Verder heeft het een drukke haven (Puerto de la Luz).
Sport.
UD Las Palmas is de professionele voetbalclub van Las Palmas en speelt in het Estadio de Gran Canaria. De club speelde drie jaar op rij op het hoogste Spaanse niveau, de Primera División, maar degradeerde in 2018 naar het tweede niveau. In 2023 promoveerde de club weer naar de Primera Division.

</doc>
<doc id="31808" url="https://nl.wikipedia.org/wiki?curid=31808" title="Oranjestad (Aruba)">
Oranjestad (Aruba)

Oranjestad is de hoofdstad van Aruba. De stad ligt aan de Paardenbaai en is met ongeveer 28.000 inwoners de grootste plaats van het eiland. Oranjestad wordt in de volksmond ook "Playa" genoemd, wat een afkorting is van de oorspronkelijke stadsnaam "Playa Caballos" (letterlijk: Paardenbaai).
Geschiedenis.
Voor 1790 was het zuidelijk gelegen Savaneta de Arubaanse hoofdstad, maar Oranjestad bleek voor schepen beter bereikbaar. Oranjestad is gebouwd rond Fort Zoutman, dat tussen 1796 en 1798 door de Nederlanders is gebouwd ter verdediging van het eiland. Het heeft een haven waar tegenwoordig ook veel cruiseschepen aanmeren.
Veel bewoners van Aruba vestigden zich rond 1800 rondom Fort Zoutman. Zij bouwden de huisjes schots en scheef. Sommige werden zelfs in de vuurbaan van een van de kanonnen gebouwd. Langzaamaan groeide het gehucht uit tot een klein dorp. Ruim 25 jaar na de oplevering van het fort woonde zelfs bijna de helft van de totale eilandbevolking vlak bij Fort Zoutman. Deze belangrijke woonplaats moest een naam krijgen en in 1824 besloot de gouverneur het te vernoemen naar het Huis van Oranje. Oranjestad werd hiermee een feit. Omstreeks 1860 woonden er ruim 1000 mensen. 
In 1924 opende de olieraffinaderij Lago Oil &amp; Transport Co. Ltd. op het eiland, hetgeen leidde tot een bevolkings- en welvaartstoename. In 1927 werd Hotel Colombia gebouwd als eerste hotel van de stad. In de jaren 1960s begon Aruba zich te richten op toerisme, en werd een hotelzone gebouwd.
Infrastructuur en vervoer.
Oranjestad is het centrale verkeersknooppunt van Aruba. De grootste hoofdweg van het eiland (weg 1) doorkruist aan de zuidkant de stad, en 3 andere hoofdwegen koppelen zich in de stad aan deze weg. Daarnaast beschikt Oranjestad over een busstation met lijnen die naar alle windhoeken van het eiland vertrekken. Naast de bussen, die door Arubus worden geëxploiteerd, zijn er vele particuliere busjes te vinden die veelal naar San Nicolas rijden. Nabij de stad bevindt zich de internationale luchthaven Koningin Beatrix International Airport. Sinds 2013 is er ook een tramlijn.
Stadswijken.
De stad is verdeeld in twee regio's, die elk een aantal wijken en buurten telt.
Handel.
In 1790 werd Oranjestad de hoofdstad van Aruba, dit omdat Oranjestad een diepere vaargeul heeft voor grotere schepen dan de voorgaande hoofdstad. Oranjestad beschikt dan ook over de doorvoerhaven van Aruba. Bijna alle goederen kwamen via de Paardenbaai haven in Oranjestad/Taratata binnen vanuit Zuid-Amerika, Nederland en de Verenigde Staten, maar de vrachtschepen zijn in 2016 verhuisd naar Barcadera.
Omdat Oranjestad de grootste stad van Aruba is, heeft het een belangrijke status voor zijn inwoners. In Oranjestad zijn de grote supermarkten van het eiland gevestigd en voor de grote boodschappen moet iedereen naar de hoofdstad. Naast de grote winkels beschikt Oranjestad ook over een handvol winkelcentra, gericht op lokalen en toeristen (veelal cruisetoeristen). De belangrijkste en bekendste winkelstraat is "Caya G. F. Betico Croes", vernoemd naar de in 1986 overleden politicus Betico Croes.
Sinds anderhalve eeuw is de teelt van aloë vera een exportproduct. De plant groeit op plantages en is ook verwilderd. In het Aruba Aloe-museum is een permanente tentoonstelling over de geschiedenis en huidige teelt en productie van de olie ingericht in de buitenwijk Hato.

</doc>
<doc id="31809" url="https://nl.wikipedia.org/wiki?curid=31809" title="HSL 4">
HSL 4



</doc>
<doc id="31810" url="https://nl.wikipedia.org/wiki?curid=31810" title="Oranjestad">
Oranjestad



</doc>
<doc id="31811" url="https://nl.wikipedia.org/wiki?curid=31811" title="HSL 1">
HSL 1

HSL 1 of Spoorlijn 1 is het Belgische gedeelte van de hogesnelheidslijn die Brussel via Rijsel met Parijs en Londen verbindt.
Geschiedenis.
De eerste sectie (Franse grens - Y Antoing) werd op 2 juni 1996 geopend. De volledige lijn werd op 14 december 1997 geopend. De rittijd is sindsdien 82 minuten (1u22) van Brussel-Zuid naar Paris-Nord en 121 minuten (2u01) van Brussel-Zuid naar London St Pancras International.
De totale kosten van de aanleg bedroegen 1,08 miljard euro.
Op 12 augustus 2024 start een 10 jaar durende vernieuwing van de lijn, jaarlijks gedurende twee weken met een onderbreking van de lijn, met een budget van 310 miljoen euro.
Beschrijving.
Het traject op een eigen tracé, waar dus enkel de hogesnelheidstreinen op rijden, begint aan de Franse grens, aan de overgang tussen de gemeenten Wannehain (Frankrijk) en Esplechin (België). De lijn volgt het traject ten zuiden van Doornik en Aat, en loopt in Lembeek (stad Halle) over in de lijn 96N tot Brussel. Deze lijn is aangelegd voor een toekomstige snelheid tot 220 km/h. De HST rijdt er maximaal 160 km/u. Het traject Franse grens-Lembeek is 73 km lang.
De verbinding naar Londen is eveneens verzekerd. Op Frans grondgebied, vanuit Parijs bekeken, splitst de lijn zich vlak achter Rijsel, westelijk naar Londen, oostelijk naar Brussel, met latere aansluiting naar Amsterdam en Keulen.
Vlak bij Aat, in de gemeente Mévergnies-lez-Lens, bevindt zich de onderhoudsbasis "Le Coucou", vanwaaruit de lijn onderhouden wordt. Hierbij moeten de sporen in goede staat gehouden worden, en vele kunstwerken voortdurend onderhouden worden. Een van deze kunstwerken is het viaduct van Arbre, over de weg Aat - Bergen, met 2050 m het langste spoorwegviaduct in België.
Op de HSL 1 is het Franse stuurpostseininrichtings- en treinbeïnvloedingssysteem TVM 430 geïnstalleerd. De maximumsnelheid is 300 km/u.
In Frankrijk gaat de HSL 1 verder als RFN 226 000 richting Parijs.
Vanaf augustus 2024 wordt de spoorlijn vernieuwd. De werken, die 310 miljoen euro zullen kosten, zullen duren tot 2035.
Aansluitingen.
In de volgende plaatsen is of was er een aansluiting op de volgende spoorlijnen:
Elektrische tractie.
Het traject werd bij aanleg geëlektrificeerd met een wisselspanning van 25.000 volt.

</doc>
<doc id="31812" url="https://nl.wikipedia.org/wiki?curid=31812" title="HSL 2">
HSL 2

HSL 2 of Spoorlijn 2 is een hogesnelheidslijn in België tussen Leuven en Ans, langs de A3/E40 Brussel - Luik. De lijn, met een totale lengte van 64 km werd op 15 december 2002 geopend. Onder de bouwwerken kan de tunnel onder de E40 in Bierbeek (757 m) vermeld worden.
De lijn is een deel van de oostelijke tak van het Belgisch hst-project. De reisduur tussen Brussel en Keulen, via de spoorlijn 36N, HSL 2, HSL 3 en stukken vernieuwde klassieke lijn, zal zo verminderen tot ongeveer 1 uur en 45 minuten.
Op deze lijn ligt het beveiligingssysteem ETCS 1. De HSL 2 is geëlektrificeerd met 25 kV wisselspanning met een frequentie van 50 Hz.
De treinen van Eurostar Red rijden op deze lijn aan 300 km/u. Maar de ICE-treinen rijden op deze lijn maar aan 250 km/u omdat er anders problemen zijn met opvliegende ballast. Ook de binnenlandse IC 01 (Eupen - Oostende) en de IC 12 (Welkenraedt - Kortrijk) die tot dan toe - net als de Thalys - gebruik maakten van de oude spoorlijn 36 (Luik - Brussel), rijden over de HSL 2. Voor deze laatste 2 treinenverbindingen geldt het binnenlandse tarief, er is geen speciaal vervoerbewijs of plaatsreservering vereist. De I11- en M7-rijtuigen, alsook aangepaste I6-, I10- en M6-rijtuigen worden getrokken/geduwd door trek-duwlocomotieven HLE18 en zijn toegelaten voor maximaal 200 km/h.
Voor het onderhoud van de lijn staan twee ploegen in, een Nederlandstalige ploeg met een onderhoudsbasis te Kessel-Lo (deelgemeente van Leuven) voor het gedeelte van de lijn vanaf het verlaten van het station van Leuven tot Goetsenhoven, aan de taalgrens, en vanaf Hélécine tot Ans door een Franstalige ploeg, gevestigd te Ans. De Nederlandstalige ploeg neemt ook het onderhoud van de HSL 4 voor rekening, de Franstalige ploeg onderhoudt ook de HSL 3.
Er werden speciaal ingerichte diesellocomotieven HLD62 met TBL2-stuurcabinesignalisatie ingezet voor werktreinen op de lijn 2.
Tevens is er dagelijks een vaste wachtpost van 06h00 tot 23u30 gevestigd in het station Leuven. Deze verzekert het wegslepen van defecte treinstellen op HSL 2 met behulp van een elektrische locomotief HLE18. Voor het wegslepen van defecte Thalys- en ICE3-stellen wordt hierbij gebruik gemaakt van een Dellner-hulpkoppeling die past op de Scharfenbergkoppeling van de Thalys- en ICE3-stellen.
Aansluitingen.
In de volgende plaatsen is of was er een aansluiting op de volgende spoorlijnen:
Elektrische tractie.
Het traject werd bij aanleg geëlektrificeerd met een wisselspanning van 25.000 volt.

</doc>
<doc id="31813" url="https://nl.wikipedia.org/wiki?curid=31813" title="HSL 3">
HSL 3

HSL 3 of Spoorlijn 3 is de naam voor het HSL-traject vanaf Chênée (bij Luik) richting Duitse grens.
Traject.
De Thalys volgt van Luik-Guillemins tot Chênée het traject van spoorlijn 37. In het station Chênée wordt met een spanningssluis de omschakeling tussen de 3 kV gelijkspanning en de 25 kV wisselspanning van het HSL-spoor geregeld. Van daar volgt HSL 3 een apart tracé. Dit tracé ligt voor het grootste gedeelte parallel aan de A3/E40-autosnelweg.
Het meest in het oog springende kunstwerk op het gescheiden traject is de tunnel van Soumagne, die in totaal 6.505 meter lang is, en die tot de opening van de Antigoontunnel de langste spoorwegtunnel in België was. In de tunnel is een maximumsnelheid van 200 km/u mogelijk. Verderop is er een groot viaduct bij de verkeerswisselaar van Battice (1226 m).
Bij Walhorn sluit de HSL 3 na een laatste tunnel en een viaduct terug aan op lijn 37 voor de laatste drie kilometers op Belgisch grondgebied. Op die laatste drie kilometer bevindt zich op het grondgebied van de grensgemeente Kelmis ook de vernieuwde Hammerbrug.
Voltooiing en opening.
Op 12 juni 2009 werd als laatste onderdeel van de nieuwe spoorlijn de tunnel van Soumagne in gebruik genomen. Hiermee is het laatste stuk hogesnelheidslijn van het netwerk van PBKA (Parijs-Brussel-Keulen-Amsterdam) afgewerkt. De overige lijnen waren al eerder voltooid en in gebruik genomen. Om technische redenen maakten de eerste maanden alleen de Duitse ICE-treinen tussen Brussel en Keulen gebruik van de nieuwe tunnel, maar de Franse Thalys-treinen kunnen hier sinds het einde van 2009 ook doorheen rijden. Aan de nieuwe verbinding is acht jaar gewerkt, de kosten bedroegen 830 miljoen euro.
Onderhoud.
Voor het onderhoud van de HSL 3 staat een ploeg in met een onderhoudsbasis te Ans. Deze Franstalige ploeg neemt ook een deel van de HSL 2 vanaf Hélécine tot Ans voor zijn rekening.
Aansluitingen.
In de volgende plaatsen is of was er een aansluiting op de volgende spoorlijnen:
Elektrische tractie.
Het traject werd bij aanleg geëlektrificeerd met een wisselspanning van 25.000 volt.

</doc>
<doc id="31815" url="https://nl.wikipedia.org/wiki?curid=31815" title="New Horizons">
New Horizons

New Horizons is de eerste missie van een ruimtesonde naar de dwergplaneet Pluto. NASA lanceerde deze onbemande missie met een Atlas V-raket. De lancering vond plaats op 19 januari 2006.
Doel.
Doel van "New Horizons" was het onderzoeken van het uitzicht, de samenstelling en de atmosfeer van de dwergplaneet Pluto met zijn manen en andere Kuipergordelobjecten (waar Pluto en zijn manen deel van uitmaken). Dit laatste gebeurde na een ontmoeting met, en onderzoek van, Pluto. Hiertoe gebeurde onderzoek in de zichtbare golflengte voor het uitzicht, in het infrarode spectrum voor de oppervlaksamenstelling, en in het ultraviolette spectrum voor de samenstelling van de atmosfeer. De deeltjes die de atmosfeer verlaten zijn bestudeerd, alsook het effect van de zonnewind op de atmosfeer.
Na passage van Pluto (en een inmiddels toegewezen verzoek tot aanvullende financiering voor een verlengde missie, want die liep volgens een eerdere planning tot 1 oktober 2016) is "New Horizons" op weg gegaan naar andere objecten in de Kuipergordel. Met behulp van de Hubble maakten onderzoekers in de zomer van 2014 in anderhalve maand tijd een voorlopige selectie van vijf interessante objecten. Aanvullende waarnemingen in oktober 2014 beperkten de keuze vanwege de beperkte hoeveelheid brandstof verder tot twee mogelijke doelen. Van het ene object, 2014 MU69, in het kader van deze missie ook wel "Ultima Thule" genoemd, maar later officieel Arrokoth genoemd, was de geschatte diameter van 45 km en dit hemellichaam is relatief klein en duister. Een passage met dit object zou kunnen geschieden met relatief laag brandstofverbruik. Het andere object, 2014 MU70, heeft een grotere helderheid bij een diameter van 76 km en is vanuit wetenschappelijk oogpunt interessanter maar zou een groter beroep doen op de brandstofvoorraad. Bijkomende aandachtspunten voor 2014 MU69 waren de positie van de Zon ten tijde van aankomst en de geringe helderheid. De kans was aanwezig dat men hierdoor tijdens de laatste naderingsfase alsnog veel brandstof zou moeten verbruiken tijdens koerscorrecties. De beslissing welk object zou worden bezocht viel in augustus 2015, waarna "New Horizons" op 22, 25, 28 oktober en 4 november de noodzakelijke koerscorrecties uitvoerde. Baancorrecties op een later tijdstip zouden zowel het brandstofverbruik als de risico's voor deze verlengde missie vergroten. De ontmoeting met 2014 MU69 zou pas plaatsvinden rond Nieuwjaarsdag 2019. Andere objecten uit de Kuipergordel onderzoekt "New Horizons" vanaf grote afstand. Zowel de energievoorziening als communicatiesysteem van "New Horizons" zijn hierop ontworpen. Bovendien functioneren de wetenschappelijke instrumenten zelfs nog bij veel lagere lichtsterktes dan die bij 2014 MU69 heersen. Hoewel de financiering voor een aanvullende missie nog niet rond was viel de keus eind augustus op 2014 MU69. De afstand van "New Horizons" tot dit Kuipergordelobject was anderhalf miljard kilometer; een vlucht van ruim drie jaar. Door de keuze voor 2014 MU69 hield de sonde brandstof over voor aanvullende manoeuvres. Door recente geologische activiteit op Pluto verdwenen eerdere inslagkraters. Dit verhinderde dat astronomen een blik wierpen op de vroegste geschiedenis van het zonnestelsel. De ontmoeting met 2014 MU69 won hierdoor aan wetenschappelijk belang.
Tijdschema.
"New Horizons" moest Pluto volgens de projectleiding zo snel mogelijk bezoeken, omdat Pluto een sterk elliptische baan om de zon beschrijft en sinds 1989 steeds verder van de zon (en dus ook van de aarde) verwijderd raakt. De omlooptijd rond de zon bedraagt 247,7 jaar; een volgende gelegenheid laat volgens de projectleiding lang op zich wachten: rond 2120 zal Pluto het aphelion van zijn baan bereiken en pas rond 2230 bevindt de planeet zich weer zo dichtbij als ten tijde van de lancering. Nadelen van een grote afstand zijn:
Verloop van de passage van Pluto en Charon.
Reeds een jaar voordat Pluto bereikt werd, stuurden de camera's beelden door van Pluto en zijn manen. Drie maanden voor de aankomst konden de camera's op een afstand van 105 miljoen km de eerste kaarten samenstellen en spectrummetingen uitvoeren. Als door het zich verwijderen van Pluto van de zon de atmosfeer bevriest, dan zal een seizoensverandering op Pluto gevolgd kunnen worden.
De laatste twaalf dagen voor het bereiken van Pluto (twee Pluto-dagen, dus twee omwentelingen van Pluto), werden spectrummetingen uitgevoerd, waardoor veranderingen tijdens een Pluto-dag bestudeerd konden worden over een gebied van 48 kilometer. Tijdens het passeren van Pluto werd de ultraviolet-emissie van Pluto's atmosfeer gemeten. Er zijn kaarten gemaakt in groen, blauw, rood en een golflengte die specifiek is voor bevroren methaan op de oppervlakte. De sonde naderde Pluto tot op 12 500 km en Charon tot op 27 000 km. De scherpste foto's van Pluto hebben een resolutie van 60 meter.
Op 6 december 2014 ontwaakte de sonde op instructie van NASA uit zijn winterslaap. Het bevestigingssignaal van "New Horizons" deed er 4 uur en 26 minuten over om de aarde te bereiken. De instructies om te ontwaken waren al voorgeprogrammeerd in de boordcomputer in augustus 2014. Het opstarten nam anderhalf uur in beslag. Na enige weken testen, begon de daadwerkelijke missie op 15 januari 2015. Toen startte de sonde de waarnemingen van Pluto. "New Horizons" passeerde Pluto op 14 juli 2015.
Het instrument LORRI (Long-Range Reconnaissance Imager) observeerde vanaf half januari voortdurend Pluto en zijn manen. Door de gemaakte opnamen kreeg de vluchtleiding een beter inzicht hoe ver de sonde nog van Pluto verwijderd was. De afstand tot Pluto bedroeg medio januari nog 220 miljoen km. Daarnaast dienden deze opnamen als basis voor noodzakelijke koerscorrecties. Zowel de planeet als zijn manen waren begin 2015 slechts als heldere stippen op de foto's zichtbaar, maar hielpen de exacte positie van de planeet te bepalen. De timing speelde een cruciale rol in het richten van het vaartuig en instrumenten tijdens passage. Op 8 maart 2015 verzond de vluchtleiding, mede naar aanleiding van de ontvangen opnamen, instructies voor een koerscorrectie. De sonde voerde deze op 10 maart uit. De snelheid van ongeveer 14,5 km/s werd met 1,14 m/s verlaagd. Reden hiervoor waren de bijgestelde baanberekeningen van Pluto en Charon. De manoeuvre nam 93 seconden in beslag. Als gevolg van de correctie kwam "New Horizons" 14 minuten en 30 seconden later bij Pluto aan.
Betere foto's.
Doorgeseinde opnames van april 2015, op 103 à 111 miljoen km afstand, toonden voor het eerst in de geschiedenis details van het planeetoppervlak. Het heldere gebied rond de pool is mogelijk een poolkap (in dit geval van moleculaire stikstof, N2). In juli 2015 was "New Horizons" Pluto voldoende genaderd om hierover uitsluitsel te geven. De vluchtleiding vond geen gevaarlijke stofwolken, ringen of nieuwe maantjes op de foto's. De koers van de verkenner behoefde daarom niet te worden aangepast. ("New Horizons" kon tot uiterlijk 4 juli een veiliger traject kiezen.)
Sonde schakelt zichzelf tien dagen voor passage uit.
Door een fout in een reeks instructies schakelde "New Horizons" op 4 juli terug naar de veiligheidsmodus. De fout was lastig op te sporen en enige minder belangrijke waarnemingen leden er onder. Op 6 juli vond de vluchtleiding de fout en startte de sonde opnieuw op. Een radiosignaal had op deze afstand 4½ uur nodig voor een enkele reis. Het duurde dus 9 uur voordat de Aarde antwoord ontving. De vluchtleiding verloor bijna anderhalf uur lang alle contact. De automatische piloot aan boord kreeg in de gaten dat er iets misliep en schakelde over naar de reserveboordcomputer. "New Horizons" legde alle wetenschappelijke waarnemingen stil en herstelde het radiocontact, waarna het informatie over de toestand aan boord overseinde. Door de grote afstand verliep het opnieuw opstarten omslachtig. Op 8 juli verzond het vaartuig weer foto's.
Verzending van data van Pluto en Charon.
Tijdens Plutopassage verzamelden de instrumenten honderdmaal zoveel data (tijdens meer dan 400 waarnemingen) als de sonde kon verzenden. Deze werden intern opgeslagen en later doorgeseind. Op 24 juli had "New Horizons" zodoende 5% van zijn verzamelde gegevens doorgeseind. Om de gegevens sneller te ontvangen, kan het vaartuig roteren. Zo kan de sonde een tweede antenne inschakelen voor contact met de Aarde. Het DSN kan niet continu radiocontact met de sonde onderhouden; ook andere missies doen een beroep op het netwerk. In eerste instantie stuurde "New Horizons" een bundel gecomprimeerde gegevens naar de Aarde. Pas daarna zou de sonde het volledige pakket aan wetenschappelijke gegevens doorseinen. De ontvangstkwaliteit van de binnengekomen gecomprimeerde gegevens bleek echter teleurstellend. Daarom kreeg de sonde opdracht om meteen de volledige set opgeslagen gegevens te verzenden. Op 25 oktober 2016 ontving NASA het laatste gedeelte van de opgeslagen gegevens.
Vervolgmissie: Arrokoth.
Het volgende doel voor New Horizons was het Kuipergordelobject 2014 MU69 dat op 14 maart 2018 voor de gelegenheid 'Ultima Thule' als bijnaam kreeg. De officiële naam "Arrokoth" werd pas tien maanden na de passage op 12 november 2019 bekend gemaakt.
Een ontmoeting met het nieuwe missiedoel kende, ook na financiële goedkeuring, behoorlijk wat technische problemen. Een correcte berekening van de omloopbaan van 2014 MU69 vereiste veel aanvullende waarnemingen. Door zijn geringe afmetingen reflecteerde 2014 MU69 met een magnitude van 26,8 slechts zeer weinig licht. Voor de meeste aardse telescopen was dit Kuipergordelobject niet waarneembaar, met als mogelijke uitzonderingen de Subaru-telescoop en het Gemini-observatorium. "New Horizons" moest daarom afgaan op waarnemingen door Hubble om op de juiste koers te blijven. Tot enkele maanden voor de passage leverde deze de beste beelden.
Pas zo'n 80 dagen voor passage kon "New Horizons" naar verwachting betere opnames van 2014 MU69 leveren. Exacte informatie over de precieze afstand tot het object was pas drie dagen voor de ontmoeting bekend. Tijdens de vlucht daarheen onderzocht het ruimtevaartuig vanaf grote afstand tien à twintig andere Kuipergordelobjecten. De sonde zou zijn doel op 1 januari 2019 bereiken door Arrokoth op een afstand van 3500 kilometer te passeren. Het was de vraag of dit object slechts één hemellichaam omvat (ruwweg de vorm van een pinda van maximaal 30 km grootte), of dat het bestond uit twee afzonderlijke rond elkaar cirkelende objecten, beide 15 à 20 km diameter.
Scheervlucht Arrokoth.
De eerste waarneming van Arrokoth door de sonde vond plaats op 16 augustus 2018. Het doelwit bevond zich exact op de berekende plaats. Dat bewees dat inschattingen omtrent zijn omloopbaan grotendeels juist waren.
Op 1 januari 2019 passeerde "New Horizons" Arrokoth. Even na 15:30 UTC kwamen data met statuschecks binnen bij APL die indiceerden dat de ruimtesonde perfect functioneerde. De telemetrie deed er zo’n zes uur over om de aarde te bereiken.
Een dag later werden een betere zwart-witfoto van Arrokoth en een kleurenfoto in lagere resolutie getoond. Een compilatie van beide foto’s leverde een kleurenbeeld op. Arrokoth bleek te bestaan uit twee aan elkaar geraakte roodgekleurde planetoïden.
Toekomstige bestemmingen.
Na Arrokoth is het zeer onwaarschijnlijk dat "New Horizons" nogmaals een Kuipergordelobject kan bezoeken, want deze is gesitueerd aan de buitengrens van de Kuipergordel. Bovendien is de brandstofvoorraad van de sonde aanzienlijk geslonken: van de oorspronkelijke 80 kg is nog 11 kg brandstof beschikbaar voor een ontmoeting met een eventueel volgend object.
De plutonium-energievoorraad aan boord is nog voldoende om de apparatuur aan boord te laten functioneren tot de jaren 2030.
Energievoorziening.
Omdat zonnepanelen op grote afstanden van de zon niet bruikbaar zijn maakt "New Horizons" gebruik van een thermo-elektrische radio-isotopengenerator (RTG), waarbij hitte als gevolg van verval van plutonium(IV)oxide via het seebeck-effect in elektriciteit wordt omgezet. De generator is speciaal ontworpen om eventuele ongelukken bij de lancering zonder radioactieve lekken te kunnen doorstaan. Door NASA uitgevoerde studies tonen aan dat bij een dergelijk ongeluk de gezondheidsgevolgen minimaal zouden zijn.
De wetenschappelijke instrumenten verbruiken 2 à 10 watt. De benodigde warmte (tussen 10 en 30 °C) om te functioneren bij lage temperaturen ver van de zon wordt bereikt bij 150 watt; bij minder vermogen benut de sonde kleine verwarmingselementen. Het ruimtevaartuig beschikt niet over een accu. Achttien isolerende lagen dacron fungeren tevens als schild tegen micrometeorieten.
Kosten.
In eerste instantie begrootte men de kosten voor deze missie op minder dan 550 miljoen dollar. Na verloop van tijd liep dit op tot ongeveer 700 miljoen dollar over het tijdvak 2001-2016. Dit bedrag omvat de kosten voor ontwikkeling en bouw van ruimtevaartuig en wetenschappelijke instrumenten, lancering, volgen van de sonde, analyse van ingekomen gegevens, educatie en publieksvoorlichting. Met dit bedrag neemt "New Horizons" een middenpositie in vergeleken met andere langdurige missies. De "MESSENGER" kostte 446 miljoen dollar, de "Cassini-Huygens" ruim 3½ miljard dollar. In april 2022 verlengde NASA de missie met drie jaar. Tijdens deze fase onderzoekt "New Horizons" de uithoeken van het zonnestelsel tot op een afstand van 63 AE van de Aarde. In september 2023 besloot NASA nogmaals de missie te verlengen, tot de sonde de Kuipergordel zou verlaten. Naar verwachting gebeurt dat tussen 2028 en 2029. De nadruk ligt op het verzamelen van gegevens betreffende de heliosfeer, waarbij het vaartuig nauwelijks andere gegevens meet. Dit spaart brandstof, waardoor eventueel een passage met een ander Kuiperobject mogelijk blijft, mocht dit binnen bereik van "New Horizons" komen. De kosten voor het wetenschappelijk onderzoek en analyse van de ontvangen data lopen uiteraard op. Volgens NASA kan dit financiering van toekomstige missies van het New Frontiers-programma beïnvloeden.

</doc>
<doc id="31818" url="https://nl.wikipedia.org/wiki?curid=31818" title="Xiangqi">
Xiangqi



</doc>
<doc id="31819" url="https://nl.wikipedia.org/wiki?curid=31819" title="Allochtoon (persoon)">
Allochtoon (persoon)

Een allochtoon (Oudgrieks: ἄλλος, ander, vreemd en χθών, aarde) is iemand die permanent woonachtig is buiten het geboorteland of dat van recente voorouders. Autochtonen wonen in hun geboorteland of dat van hun recente voorouders. Met betrekking tot het woord allochtoon zijn er verschillende definities in omloop. De Nederlandse overheid gebruikt het woord sinds 2016 minder vaak, en spreekt eerder van een inwoner met een migratieachtergrond.
Introductie van de term.
Hoewel het begrip in de Haagse politieke kringen van de jaren 1960 al niet onbekend was, raakte het pas in 1971 beter bekend dankzij een rapport van de sociologe Hilda Verwey-Jonker voor het Nederlandse ministerie van Cultuur, Recreatie en Maatschappelijk Werk (CRM) als beoogde vervanging van het tot dan toe gangbare woord immigrant. Feitelijk was het bedoeld als eufemisme voor mensen die buiten Nederland geboren zijn (hieronder viel dus ook de bevolking van de overzeese gebieden). Hoewel de term later als beleidstaal ging gelden voor iedereen van wie één of beide ouders niet in Nederland is geboren, doelde Verwey-Jonker specifiek op Nederlanders met een niet-westerse afkomst. Voor Verwey-Jonker was de beweegreden voor deze keuze "de duidelijke herkenbaarheid van de hier besproken groepen. Deze berust in vele gevallen op een opvallend uiterlijk - met name de huidskleur - en in sommige gevallen op de vreemde, voor weinig Nederlanders verstaanbare taal".
Definities en invalshoeken.
Algemene definities.
Van Dale-definitie.
Volgens het Van Dale Groot woordenboek van de Nederlandse taal 2022 heeft het woord allochtoon twee betekenissen:
Deze definities zijn dus anders dan die van het CBS, omdat volgens Van Dale de kinderen van één ouder die in het land zelf geboren is en één ouder die in het buitenland geboren is geen allochtoon zijn.
Definities en invalshoeken in Nederland.
CBS-definitie.
Het CBS gebruikt de term allochtoon (in Nederland) niet meer.
De in het verleden gebruikte definitie gaf verwarring en onduidelijkheid. Zo zou een groot deel van het Koninklijk Huis allochtoon zijn. Ook mensen met een ouder die in Nederlands-Indië of in Vlaanderen geboren is, waren volgens de CBS-definitie allochtoon. De grootste groep mensen met een migratieachtergrond zijn in Nederland van Nederlands-Indische afkomst, met 15% en de Duitse migranten komen op plaats twee met 14%. Dit wijkt af van wat doorgaans met het woord allochtoon wordt bedoeld.
In de volksmond worden met allochtonen de gastarbeiders en/of asielzoekers en hun kinderen of kleinkinderen bedoeld die zich in uiterlijk of gedrag duidelijk van de modale Nederlander onderscheiden. Generaliserend wordt dan gesproken over de buitenlanders, hoewel ook dat woord weer verwarrend is omdat daar ook mensen met een niet-Nederlands paspoort onder vallen, inclusief niet-residenten, zoals toeristen.
Het CBS had daarom een onderscheid gemaakt tussen westerse en niet-westerse allochtonen. Bij het vaststellen of iemand een niet-westers allochtoon is, werd allereerst naar het geboorteland van de moeder gekeken. Als de moeder geboren was in Afrika, Latijns-Amerika of Azië (incl. Turkije), met uitzondering van voormalig Nederlands-Indië/Indonesië en Japan werd iemand gerekend tot de niet-westerse allochtonen. Indien de moeder in Nederland is geboren, gold het geboorteland van de vader. Onder de genoemde gebieden vallen ook de voormalige Nederlandse Antillen, ongeacht de status in het Koninkrijk der Nederlanden en Suriname, ondanks dat dit land tot 1975 zelfs nog een overzees rijksdeel was.
Een verder onderscheid werd gemaakt tussen eerste- en tweedegeneratieallochtonen. Een eerstegeneratieallochtoon is zelf in het buitenland geboren, een tweedegeneratieallochtoon is in Nederland geboren en heeft ten minste één in het buitenland geboren ouder. Iemand die zelf in het buitenland is geboren, maar twee in Nederland geboren ouders heeft, werd tot de autochtonen gerekend. Het land van herkomst werd voor de eerste generatie bepaald aan de hand van het eigen geboorteland, voor de tweede generatie aan de hand van het geboorteland van de moeder (en indien dit Nederland is, het geboorteland van de vader).
De gebruikte begrippen westerse en niet-westerse allochtoon wijken daarnaast af van de gangbare definities van de begrippen westerse wereld en westerse cultuur. Zo zijn er na de Tweede Wereldoorlog nogal wat blanke, in Nederland geboren Nederlanders tijdelijk naar de Nederlandse Antillen verhuisd en later weer teruggekomen. Als zij daar kinderen hebben gekregen waren dit autochtonen. Maar als díe weer kinderen krijgen, dan waren dat niet-westerse allochtonen, meestal zonder dat ze dat zelf beseffen.
Definities en invalshoeken in Vlaanderen.
In Vlaanderen worden meerdere definities gebruikt:
Recent wordt in Vlaanderen de term Nieuwe Vlamingen gebruikt als alternatief voor allochtone Vlamingen. Op deze laatste term komt namelijk dikwijls de kritiek dat het dikwijls een onnodig polariserende bijklank heeft, allochtonen versus autochtonen. Deze nieuwe term wordt om deze redenen gebruikt door onder meer organisaties van de nieuwe Vlamingen zelf. Naar aanleiding van de Internationale Dag tegen het Racisme zei Gent de woorden allochtoon en autochtoon vaarwel en worden ze vervangen door termen als etnisch-culturele minderheden, Gentse Turken, Gentse Marokkanen en nieuwkomers.
Nederland.
In 2007 was volgens de CBS-definitie (niet volgens de Van Dale-definitie) 20% van de Nederlandse bevolking van allochtone afkomst: 9% Westers en 11% niet-Westers. Van die 11% niet-Westerse allochtonen was de grootste groep Turks (21%), gevolgd door Marokkanen en Surinamers (beide 19%), daarna volgden de Antillianen (7%). De overige 34% bestond uit Irakezen, Somaliërs, Iraniërs, Chinezen, Afrikanen etc. Er zijn 50.000 Turken en 25.000 Marokkanen naar Nederland gekomen als gastarbeiders; de overigen zijn als naaste familieleden gekomen. De meeste Surinamers zijn in de jaren 1970 naar Nederland gekomen, rond de onafhankelijkheid van Suriname. De Nederlandse Antillen maken deel uit van Het Koninkrijk Nederland net als Nederland zelf.
Ontwikkeling van de benamingen.
Gedurende de geschiedenis zijn er verschillende begrippen voor niet oorspronkelijke Nederlanders en Vlamingen gehanteerd, die in betekenis en gebruik niet altijd volledig overeenkomen met het woord allochtoon. Toen de migratie naar Nederland na de Tweede Wereldoorlog structurele vormen begon aan te nemen, werd voornamelijk over gastarbeiders gesproken. Het woord allochtoon is een voorbeeld van een onderdeel van een reeks begrippen uit een eufemismetredmolen.
Nederland.
Toen duidelijk werd dat deze arbeiders niet meer als (tijdelijke) gast gezien konden worden, maar voornemens waren zich permanent in Nederland te vestigen, veranderde de aanduiding naar immigrant. Naar aanleiding van de negatieve beeldvorming omtrent het begrip immigrant ontstond een behoefte aan een minder beladen term, waarin het begrip allochtoon rond 1971 voorzag. Een ander eufemisme dat in dezelfde tijd in Nederland gehanteerd werd is de term medelander, een neologisme en samentrekking van mede-Nederlander. Andere termen die gehanteerd werden zijn nieuwe Nederlanders, migranten (zoals in de Nederlandse Migranten Omroep) en asielzoekers. De laatste benaming verwijst naar een duidelijke subcategorie die slechts betrekking heeft op een deel van de allochtonen.
Aan het begin van de 21ste eeuw werd in toenemende mate duidelijk dat ook het begrip allochtoon opnieuw een pejoratieve betekenis had gekregen. Daardoor klonk de roep om het vermeende probleem aan te pakken door een nieuwe term te bedenken.Het gebruik van de term kon volgens verschillende wetenschappers een racistische lading hebben. Zo betoogde antropoloog Gloria Wekker in 2005, dat "[a]llochtonen echter degenen zijn, die door hun huidskleur of hun afwijkende cultuur of religie niet in staat zijn een als legitiem ervaren claim op het Nederlanderschap te doen. De term zet dus, zonder dat het betreurenswaardige begrip 'ras' in de mond genomen hoeft te worden, racialiseringsprocessen in gang; iedereen weet dat het begrip verwijst naar mensen–van–kleur en hun afstammelingen tot in het n-de geslacht".
In 2006 werd een voorstel gedaan door de fractie van de PvdA in de Amsterdamse gemeenteraad, om het gebruik van de term allochtoon in officiële stukken te vermijden. Bij gebrek aan een alternatief bleek dit niet haalbaar. In februari 2008 suggereerde ook minister van justitie Ernst Hirsch Ballin dat de term allochtoon afgeschaft zou moeten worden, maar ook dit voorstel werd niet overgenomen. Antropoloog Philomena Essed schreef in 2008 dat de term in de praktijk een combinatie is van raciaal denken en culturele hiërarchieën.
In 2010 opperde de ChristenUnie de term bicultureel.
In 2015 stelden antropologen Marleen van der Haar en Dvora Yanow dat het onderscheid tussen allochtoon en autochtoon "vooral een onderscheid op basis van huidskleur betreft." Het resultaat hiervan is volgens hen dat het woord allochtoon, geïntroduceerd als een neutraal bedoelde beleidsterm, er in de praktijk aan bij kan dragen, dat het onderscheid op basis van etniciteit of huidskleur tussen de inwoners van Nederlander wordt versterkt.
In november 2016 bracht de Wetenschappelijke Raad voor het Regeringsbeleid (WRR) een verkenning uit naar de grote diversiteit in migratie. De WRR en het Centraal Bureau voor de Statistiek (CBS) besloten hierin af te zien van het gebruik van de woorden allochtoon en autochtoon. In plaats daarvan, bijvoorbeeld bij bevolkingsstatistieken, wordt sindsdien gesproken over inwoners met een migratieachtergrond en inwoners met een Nederlandse achtergrond.
Vaak wordt tegenover de term 'persoon met een Nederlandse achtergrond' de term 'persoon met een niet-Nederlandse achtergrond' gebruikt. Deze term is echter niet correct, daar veel mensen met een migratieachtergrond wel degelijk een Nederlandse ouder hebben - en dus ook een gedeeltelijke Nederlandse afkomst. Voor de CBS-statistieken telt echter enkel de ouder met een buitenlandse afkomst mee. Dit is een vergelijkbaar principe als werd gehanteerd om de etnische afkomst van burgers te bepalen met de rassenwetten van Neurenberg. Personen met een gemengde achtergrond worden in beleidsdocumenten soms personen met een 'bi-culturele achtergrond' genoemd, maar zijn niet als zodanig terug te vinden in gemeentelijke of nationale statistieken.
Vlaanderen.
In het Vlaams Decreet Etnisch-culturele minderheden van 1998 staan de allochtonen vermeld als een van de doelgroepen, naast de vluchtelingen en de nieuwkomers. In dat decreet staan de allochtonen tegenover de nieuwkomers: ze verblijven reeds langere tijd (op een legale wijze) in Vlaanderen.
In Vlaanderen wordt sinds ongeveer 2000 ook de term nieuwe Vlaming of Belg/Vlaming met migratie-achtergrond gebruikt, mede op vraag van de organisaties van nieuwe Vlamingen die de termen allochtoon en (im)migrant nodeloos onderscheidend vinden voor algemeen taalgebruik.
Wetenswaardigheden.
De termen allochtoon en autochtoon bestonden overigens al langer in het Nederlands; voor 1954 werden ze gespeld als allochthoon en autochthoon. In de biologie en geologie werden de termen gebruikt om in- of uitheemse planten, dieren of verschijnselen mee te duiden.
Voor 1970 werd het woord allochtonen met name in Noord-Brabant gebruikt voor Nederlanders die uit andere provincies kwamen, bijvoorbeeld in het boekje "De allochtonen in Brabant: initiaal-onderzoek naar omvang en situatie" uit 1960. In die betekenis behoorde Hilda Verwey-Jonker zelf tot de allochtonen in Eindhoven. Het woord import heeft deze oorspronkelijke betekenis vervangen. Zelfs kon in de jaren 1970 een persoon uit 's-Hertogenbosch die enkele kilometers verderop naar Sint-Michielsgestel verhuisde daar als allochtoon gezien worden.

</doc>
<doc id="31820" url="https://nl.wikipedia.org/wiki?curid=31820" title="Autochtoon (antropologie)">
Autochtoon (antropologie)

Een autochtoon (Oudgrieks: αὐτός "autós", zelf en χθών "khthṓn", land, grond) is doorgaans de inheemse bevolking, in tegenstelling tot een allochtoon die permanent buiten het geboorteland woont of dat van recente voorouders.
Nederland.
In Nederland hanteert het Centraal Bureau voor de Statistiek (CBS) als definitie:
Volgens deze definitie kan het binnen Nederland gebeuren dat autochtone personen allochtone kinderen krijgen. Ook is het mogelijk dat allochtone personen in het buitenland een kind krijgen dat in Nederland autochtoon is. De CBS-definitie wijkt op een aantal punten af van wat doorgaans onder autochtoon of allochtoon wordt beschouwd. 
De definitie van het CBS wijkt af van het praktisch gebruik van de term autochtoon. In de omgangstaal wordt in Nederland namelijk meer gedoeld op mensen met de Nederlandse etniciteit. 
Autochtone herkomsten.
Planten kunnen ook een autochtone herkomst hebben.

</doc>
<doc id="31822" url="https://nl.wikipedia.org/wiki?curid=31822" title="Treindienst">
Treindienst



</doc>
<doc id="31823" url="https://nl.wikipedia.org/wiki?curid=31823" title="Been (botmateriaal)">
Been (botmateriaal)



</doc>
<doc id="31829" url="https://nl.wikipedia.org/wiki?curid=31829" title="West-Friesland (regio)">
West-Friesland (regio)

West-Friesland is een regio in het noorden van de provincie Noord-Holland, omsloten door de Westfriese Omringdijk en begrensd ten noorden door de Wieringermeer en de Zijpe, ten westen door Kennemerland en ten zuiden door de Schermer en de Beemster. Hoorn, Enkhuizen, Medemblik en Schagen zijn de belangrijkste plaatsen in de regio. Hoewel de binnenstad van Alkmaar buiten de Westfriese Omringdijk valt, liggen enkele nieuwbouwwijken van die stad wel binnen West-Friesland.
Karakter.
West-Friesland heeft voornamelijk een agrarisch karakter, met lange lintdorpen. Daarnaast is er een aantal grotere plaatsen zoals Hoorn (centrumfunctie voor West-Friesland), Heerhugowaard, Enkhuizen, Schagen en Medemblik. Hoewel Medemblik en Schagen de oudste steden zijn, hebben vooral Hoorn en Enkhuizen een historisch karakter, hetgeen zij te danken aan hun bloeiperiode ten tijde van de VOC. Heerhugowaard is daarentegen van oudsher een dorp gelegen in een droogmakerij, later aangemerkt als groeikern, inclusief VINEX-wijken.
De landbouwsector in West-Friesland bestaat voornamelijk uit melkveehouderijen en tuinbouw. Deze laatste sector vindt zijn oorsprong zowel in het westen (de Langedijk) als in het oosten (de Streek), van West-Friesland. Gelieerd aan de tuinbouw zijn de zaadbedrijven die tezamen de Seed Valley genoemd worden. 
Binnen de regio is ook de watersport van economisch belang, dit doordat de regio aan het IJsselmeer en het Markermeer ligt. De stad Medemblik heeft meerdere jachthavens en hier vindt tevens de Spa Regatta plaats, Enkhuizen en Hoorn hebben ook meerdere havens.
Dialect.
In West-Friesland spreekt men van oudsher het West-Friese dialect. Behalve de dialecten van het eigenlijke West-Friesland binnen de omringdijk worden ook het Tessels en het Wierings als West-Fries beschouwd, zij het als conservatieve vormen van het dialect.
Het dialect kent variaties van dorp tot dorp, maar heeft opvallende algemene kenmerken, zoals het gebruik van "sk-" in plaats van "sch-," het niet gebruiken van het prefix ge- bij het voltooid deelwoord ("hij is naar skool weest") en andere grammaticale en lexicale opvallendheden. Over de plaats van het West-Fries in het Nederlandse taalgebied is veel discussie. Vaak wordt verwezen naar een aantal opvallende overeenkomsten met het Fries. Vanouds wordt er dan ook van uitgegaan dat het West-Fries een van Oudfries afgeleide taalvorm is, die veel meer dan het echte Fries door het Hollands is beïnvloed. Sommige spreken zelfs van een overgangsdialect. Andere taalwetenschappers noemen de overeenkomsten met het Fries eerder toevallig. In de 21e eeuw is nog veel discussie over de juiste indeling van het West-Friese dialect.
Religie.
Zoals ook in andere delen van Nederland boven de rivieren, is het merendeel van de West-Friese bevolking niet religieus. Van de minderheid in West-Friesland die gelovig is, is de grootste groep gelovigen rooms-katholiek. West-Friesland, Twente en de Achterhoek zijn regio's buiten het zuiden van Nederland waar de rooms-katholieke kerk meer aanhangers heeft dan de protestantse kerken tezamen (alhoewel ook in die regio's het aantal niet-gelovigen de grootste groep is).
Na de rooms-katholieke kerk (28%) is in West Friesland de protestantse Kerk het grootst (12%). Daarna volgt de islam (2%) en overige geloven (2%).
Historisch.
Een van de oudste sporen van bewoning in de regio is gedateerd in de Nieuwe Steentijd met de vondst van een skelet (Cees de steentijdman).
In de oudheid deelde de rivier het "Flehi", die in de Waddenzee uitmondde, Friesland in een oostelijk en westelijk deel. Door kustafslag van het Almere verdween een deel van de gouw Westflinge.
Historisch is de betekenis van "West-Friesland" (of soortgelijke uitdrukkingen) meerdere malen verschoven.
In de Middeleeuwen werd het gebied tussen het Zwin en het Vlie vaak aangeduid als "West-Frisia" of "Frisia" ten westen van het Vlie. De eerste vermelding van West-Friesland onder deze naam, "occidentalis Fresia", stamt uit 1101. Dit betreft echter een geografisch kleiner gebied ter onderscheiding van Holland, dat dat jaar ook voor het eerst genoemd wordt.
Vanaf de 11e eeuw was dit West-Friesland gedurende drie eeuwen een "de facto" autonome heerlijkheid, de Friese Vrijheid, aangezien de West-Friezen zich niet aan de graven van Holland wilden onderwerpen. Men spreekt in dit verband wel van een 'boerenrepubliek'. Nadat graaf Floris V West-Friesland veroverd had, volgden opstanden die onder graaf Jan I door Jan III van Renesse in 1297 met de slag bij Vronen werden onderdrukt. Sedert die tijd is West-Friesland een deel van het graafschap Holland. De naam West-Friesland wordt dan gebruikt voor de twee baljuwschappen binnen de Westfriese Omringdijk, de betekenis die het nu nog heeft, maar men duidde er ook wel het gehele Noorderkwartier buiten Kennemerland mee aan, zoals bij de Staten van Holland en West-Friesland.
Volksgebruiken.
In West-Friesland is vooral luilak nog een traditie die is behouden. Luilak valt altijd op de zaterdag voor Pinksteren en het gaat er vooral om de mensen wakker te maken door herrie te maken. Een tweede folkloristische traditie is het ringsteken, dat onder andere in deze regio vaak plaatsvindt. Het Nederlands kampioenschap ringsteken vindt traditiegetrouw plaats in de stad Hoorn. Ook wordt er nog altijd trouw op 11 november Sint-Maarten gelopen. Belangrijk is ook de jaarlijkse kermis, wat in West-Friesland ook vergezeld gaat met zelf georganiseerde "kermisborrels".
Friese invloed.
West-Friesland heeft lange tijd tot het Friese grondgebied behoord. Dit is terug te zien in het dialect, namen en nog een aantal kenmerken. De namen Iefje en Aafje zijn bijvoorbeeld echte West-Friese namen; deze namen stammen af van de Friese namen Iefke en Aafke. In het West-Friese dialect zijn ook veel overeenkomsten te vinden met de Friese taal, een paar voorbeelden zijn: algedurig (WF) en algeduerigen (FRY), beide woorden betekenen voortdurend. Ook is er het woord pop, dat zowel in het West-Fries als in het Fries baby betekent. 
Het typerende boerderijtype in West-Friesland is van oudsher de stolpboerderij. Dit type behoort tot de Noordelijke huisgroep, een boerderijtype dat tevens voorkomt in Friesland en Groningen. Overeenkomstig is de opslag van hooi of de oogst tussen de centrale gebintstijlen, en de stal ingericht als Friese grupstal. Het verschil is dat stolpboerderijen doorgaans maar twee paar gebintstijlen ("het vierkànt") hebben, terwijl de boerderijen in Friesland en Groningen uit meerdere paren gebintstijlen bestaan en dus groter zijn, zoals de stelpboerderij.
Samenwerkingsregio.
West-Friesland (in deze context vaak gespeld als "Westfriesland") is daarnaast een samenwerkingsregio in de regio West-Friesland. Het gebied komt overeen met het "Streekplan voor Westfriesland-Oost" van de provincie Noord-Holland uit 1969 en omvat de gemeenten Drechterland, Enkhuizen, Hoorn, Koggenland, Medemblik, Opmeer en Stede Broec.
De regio is een overblijfsel van het in 2005 opgeheven Samenwerkingsorgaan Westfriesland (SOW), een in 1968 opgerichte gemeenschappelijke regeling waarin de aangesloten gemeenten samenwerkten op het gebied van openbare diensten, zoals de politie, de brandweer (Regionale Brandweer Westfriesland), gezondheidszorg (GGD Westfriesland) en het ophalen van huisvuil (Centraal Afvalverwijderingsbedrijf, waarin ook de gemeente Wieringermeer deelnam). De meeste hiervan zijn inmiddels op een grotere schaal met andere regio's gefuseerd of verzelfstandigd. Hiermee kwam de grond voor het SOW te vervallen, en het SOW werd op 1 januari 2005 opgeheven. Enkele onderdelen van het voormalige SOW vormen thans zelfstandige gemeenschappelijke regelingen, waarin deze gemeenten deelnemen (onder meer het Recreatieschap Westfriesland en WerkSaam, dat de participatiewet uitvoert).
Het gebied van de voormalige samenwerkingsregio vormt ook het doelgebied voor de lokale omroep West-Friesland radio &amp; televisie (met uitzondering van Hoorn en Enkhuizen waar deze niet op de kabel te ontvangen is).
Nieuwe samenwerking.
De zeven Westfriese gemeentes zijn in 2013 met ondersteuning van de provincie een samenwerking aangegaan met het doel de regio aantrekkelijker te maken en te versterken op het gebied van wonen, werken, onderwijs, bereikbaarheid en vrije tijd.
Vlag op zee.
In de achttiende eeuw, en mogelijk ook ervoor en erna, werd op zee de vlag van West-Friesland gevoerd door schepen die er hun thuishaven hadden.

</doc>
<doc id="31831" url="https://nl.wikipedia.org/wiki?curid=31831" title="Driver">
Driver



</doc>
<doc id="31832" url="https://nl.wikipedia.org/wiki?curid=31832" title="Stad Vjatka">
Stad Vjatka



</doc>
<doc id="31833" url="https://nl.wikipedia.org/wiki?curid=31833" title="Kirov (oblast Kirov)">
Kirov (oblast Kirov)

Kirov (Russisch: Киров) is een stad in Europees Rusland en de hoofdstad van de gelijknamige oblast. Kirov ligt aan de rivier de Vjatka, op 950 kilometer van Moskou, en is een halteplaats aan de Trans-Siberische spoorlijn. Tot 1934 heette de stad Vjatka (Вятка).
Volgens een artikel in de "Pravda" van 4 januari 2005 staat Kirov bekend als de "stad van tweelingen", vanwege het ongewoon hoge aantal meervoudige geboortes.
Geschiedenis.
De stad werd in 1374 gesticht als het fort "Chlynov" (Хлынов) door Novgorodse kolonisten. Het wordt voor het eerst vermeld als stad in 1457. In 1489 wordt Chlynov geïncorporeerd in het Grootvorstendom Moskou.
In 1781 kreeg de stad bij decreet van Catharina de Grote de naam Vjatka. In de 19e eeuw functioneerde het als politiek verbanningsoord, met de schrijvers Alexander Herzen en Michail Saltykov als bekende ballingen. Aan het eind van de 19e eeuw werd Vjatka een belangrijke halte aan de trans-Siberische spoorlijn. 
In december 1934 werd de stad genoemd naar sovjetleider Sergej Kirov, die niet lang daarvoor vermoord was. In 1993 werd in de stad een referendum gehouden over de terugkeer van de naam Vjatka. De meerderheid van de bevolking koos voor behoud van de naam Kirov.
Economie en verkeer.
Kirov is een belangrijk knooppunt van spoor- en autowegen en ligt aan de hoofdlijn van de Trans-Siberische spoorweg. Ook beschikt de stad over een haven aan de Vjatka (die als zijrivier van de Kama tot het stroomgebied van de Wolga behoort) en een luchthaven. 
Als industrieel centrum is de stad vooral belangrijk voor de machinebouw en de metallurgische en typografische industrie.
Onderwijs en cultuur.
Kirov beschikt over enkele theaters (opera, ballet en drama) en musea, onder andere voor de schrijver Saltykov-Sjtsjedrin. Het oudste gebouw van de stad, de Ontslapenis van de Moeder Gods-kathedraal, dateert uit 1689.
In Kirov zijn meerdere instellingen voor hoger onderwijs gevestigd:
Het grootste jeugdkamp van Kirov is 'Onder het zeil van de droom', genoemd naar een Russisch sprookje. Zo'n 120 kinderen die meewerken aan hun schoolkrant verblijven een lang weekend in het nabijgelegen Orlenok. Daar krijgen zij workshops van journalisten. Vrijwilligers organiseren en begeleiden het kamp. In 2007 waren er voor het eerst vrijwilligers uit het buitenland uitgenodigd. Vier jonge mensen uit Polen, Servië, Zwitserland en Nederland gaven lessen over hun land en leerden zelf over de Russische journalistiek.
Media.
Kirov beschikt over vijf kranten. Vyatsky Kray en Progoret zijn daarvan de grootste. Progoret is een populaire krant, terwijl Vyatsky Kray meer serieus is. Deze krant is eigendom van de regering. 
In de regio zijn ongeveer vijftien televisiezenders.

</doc>
<doc id="31834" url="https://nl.wikipedia.org/wiki?curid=31834" title="Geotechniek">
Geotechniek

Geotechniek is de toegepaste wetenschap die zich met bouwen op en in de grond bezighoudt. Onderwerpen zijn
In Nederland is veel kennis aanwezig op het gebied van de geotechniek, aangezien bouwen in het westen van Nederland erg lastig is. De grond is hier te weinig draagkrachtig om gebouwen en grote constructies zonder fundering te bouwen.
Externe link.
Leerstoel Ondergronds Bouwen van de TU Delft

</doc>
<doc id="31838" url="https://nl.wikipedia.org/wiki?curid=31838" title="US Dollar">
US Dollar



</doc>
<doc id="31839" url="https://nl.wikipedia.org/wiki?curid=31839" title="Ademhalingstechniek">
Ademhalingstechniek

Ademhalingstechnieken zijn technieken van bewuster gebruik van de verschillende mogelijkheden van ademhalen. Deze technieken helpen bij activiteiten waar goed ademhalen belangrijk is, in beroepen zoals sprekers, zangers, blazers (muziek) en sporters. Daarnaast worden in oosterse bewegingskunsten, meditatie, en bij verschillende therapieën ademhalingstechnieken gebruikt als methode om tot ontspanning en rust te komen. Bij yoga heet deze leer van de ademhalingstechniek pranayama. 
Sportduikers gebruiken ademhalingstechnieken om efficiënt om te kunnen gaan met de beperkte voorraad ademlucht (samengeperste schone lucht in een drukvat). Brandweerlieden leren een ademtechniek om bij zware inspanning met adembescherming een zogenaamde ademcrisis te voorkomen.
Door het bewust maken van de ademhaling kan het lichaam o.a. emoties en stress reguleren. Als we gestrest raken, wordt (onbewust) onze ademhaling versneld. Door in dat geval de ademhaling te vertragen, kunnen we ook de stress verminderen door het autonome zenuwstelsel te beïnvloeden.

</doc>
<doc id="31840" url="https://nl.wikipedia.org/wiki?curid=31840" title="Spreker">
Spreker

Een spreker in technische zin is een persoon die zijn of haar stem gebruikt om woorden en zinnen uit te spreken. Spreken ontstaat wanneer een mens zijn of haar stembanden laat trillen door uitgeademde lucht langs de stembanden te laten stromen terwijl de stembanden een lichte spanning ondergaan, zonder vibrato. Ook zonder de stembanden te gebruiken is het mogelijk te spreken, dit wordt fluisteren genoemd. Het veranderen van de vorm van het traject (mondholte, tong, lippen) na de stembanden levert de benodigde spraakinformatie.
Wanneer gesproken wordt op ingeslikte lucht is er sprake van boerspraak of eusophagusspraak. Patiënten die een laryngectomie hebben ondergaan, maken hier soms gebruik van. 
Buikspreken is een vorm van amusement waarbij de "spreker" praat zonder zijn mond zichtbaar te bewegen, meestal met een pop op schoot die de aandacht van het publiek moet afleiden van de buikspreker.
Ook tonpraten is een vorm van, meest carnavalesk, amusement.
Er bestaat een essentieel verschil tussen spreken en zingen. Veel kunstenaars denken dat zij zingen wanneer hun uitgesproken teksten veel verschillende noten bevatten, maar dat is onjuist. Ook bij het spreken worden verschillende toonhoogtes gebruikt (intonatie). Spraak zonder intonatie zou letterlijk zeer eentonig zijn.
De kunst van het voeren van een betoog (ook wel retorica) is een specialisatie van een bepaald type spreker: de redenaar. Deze spreker tracht middels een goed opgebouwd verhaal zijn luisteraars op welsprekende wijze iets duidelijk te maken.
Een spreker die zich richt op het behandelen van een onderwerp kan ook een causerie of een hoorcollege houden.
Meer in algemene betekenis is een spreker iemand die het woord voert, maar meer specifiek gebruikt men de term voor iemand die voor een gezelschap een redevoering houdt, een lezing geeft of een voordracht verzorgt. In die meer specifieke betekenis is openbaarheid van optreden van de spreker kenmerkend. In geval van betaling is men dan van beroepshalve spreker.

</doc>
<doc id="31841" url="https://nl.wikipedia.org/wiki?curid=31841" title="Geldrop-Mierlo">
Geldrop-Mierlo

Geldrop-Mierlo () is een gemeente in de Nederlandse provincie Noord-Brabant. De gemeente telt inwoners (, bron: CBS). De gemeente heeft een oppervlakte van 31,39 km² en maakt deel uit van de Metropoolregio Eindhoven (MRE).
Geldrop-Mierlo is op 1 januari 2004 ontstaan uit een fusie van de voormalige gemeenten Geldrop en Mierlo.
Buurgemeenten zijn: Nuenen, Gerwen en Nederwetten, Helmond, Someren, Heeze-Leende en Eindhoven.
Dorpen en gehuchten.
 Dorpen 
Gehuchten/buurtschappen
Politiek en Bestuur.
College van burgemeester en wethouders.
Het college van burgemeester en wethouders wordt gevormd door Democratische Groepering Geldrop (DGG), CDA, en Dorpspartij Mierlo (DPM).
Samenstelling en portefeuilleverdeling.
Burgemeester:
Wethouders:
Gemeentesecretaris:
Gemeenteraad.
De gemeenteraad van Geldrop-Mierlo bestaat uit 27 zetels. Hieronder behaalde zetels per partij bij de gemeenteraadsverkiezingen sinds de herindelingsverkiezingen in 2003:
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In de gemeente Geldrop-Mierlo zijn diverse beelden, sculpturen en objecten geplaatst in de openbare ruimte, zie:
Partnerstad.
Sinds de jaren negentig onderhield Mierlo een stedenband met het Tsjechische Dobříš. Deze samenwerking liep door in de nieuwe gemeente, maar werd in 2010 door Geldrop-Mierlo beëindigd.

</doc>
<doc id="31844" url="https://nl.wikipedia.org/wiki?curid=31844" title="Sprekers">
Sprekers



</doc>
<doc id="31845" url="https://nl.wikipedia.org/wiki?curid=31845" title="Melle (België)">
Melle (België)

Melle is een plaats en gemeente in de Belgische provincie Oost-Vlaanderen. De gemeente ligt net ten zuidoosten van de provinciehoofdstad Gent en wordt doorkruist door de Ringvaart en de rivier de Schelde. De gemeente telt ruim 11.500 inwoners, die Mellenaars worden genoemd. De patroonheilige van de gemeente is net als die van de kerk Sint-Martinus van Tours. Op oudere wapenschilden van de gemeente staat Sint-Martinus afgebeeld. De kerk in het centrum is toegewijd aan Sint-Martinus van Tours. Vele oude parochies langs de Schelde waren toegewijd aan Sint-Martinus of aan Sint-Hubertus van Luik. De kerk is ook in het bezit van een oorspronkelijk relikwie van Sint-Hubertus.
Op het dorpsplein vind je, zoals in vele gemeenten het Heilig Hart van Jezus, uitgebeeld met een standbeeld op het kerkplein rechtover de Sint-Martinuskerk. Die devotie stamt van na de wapenstilstand van de Eerste Wereldoorlog.
Op 1 januari 2025 zal de gemeente met de zuidelijke buurgemeente Merelbeke fusioneren tot de nieuwe gemeente Merelbeke-Melle.
Geschiedenis.
Op het grondgebied van Melle werden overblijfselen gevonden uit de prehistorie en de Romeinse tijd. De oudste vermelding is van omstreeks 830, als "villa Millinio", een persoonsnaam. Een kerk zou er toen al geweest zijn.
In 1214 huwde "Hildegardis van Melle" met "Rudolf van Schelderode" en zo werd de heerlijkheid Melle toegevoegd aan het "Land van Rode", onderdeel van het Land van Aalst. Eind 14e eeuw ging de heerlijkheid over op het geslacht "van Drongen". Het kasteel waar de heren zetelden verviel in de 16e en 17e eeuw en er kwam een boerderij voor in de plaats, die later ook verdween.
Sedert het laatste kwart van de 19e eeuw ontwikkelde zich in Melle de sierbloementeelt.
Het monument voor de Franse vlootmariniers herdenkt de actie van deze Franse soldaten tijdens de Eerste Wereldoorlog. Negen van de Franse Vlootfuseliers sneuvelden in Melle, twee raakten gewond en zouden later overlijden in Gent.
Paaldorp.
In 1903 vond Jozef Maertens de Noordhout, bij het graven van de waterbassins, aan de spoorlijn Gent-Brussel, gegraven ten behoeve van de stoomtreinen, en op de plaats van het vroegere kasteel van de heren van Melle, eiken palen. Deze palen moeten hoogst waarschijnlijk toegewezen worden aan een primitief verdedigingssysteem gebouwd door de vroegste heren van Melle of hun voorgangers, maar Jozef Maertens dacht, ten onrechte, dat hij de resten van een neolithisch paaldorp had gevonden. Zo ontstond de hardnekkige fabel van het Melse paaldorp. In een akte uit 964 over de bezittingen van de Sint-Pietersabdij verschijnt Melle in de geschreven geschiedenis: “… in loco qui vocatur Mella ecclesiam unam cum appendiciis terris et in Olfna mansum unum super fluvium Scaldum …..” Vertaald: “ … in de plaats die Melle genoemd wordt, een kerk met de aanpalende gronden, en in Olfene een hoeve bij de Schelde, … .” Het Olfene aan de Schelde waarvan hier sprake ligt ook in Melle, op de plaats van het gewezen goed Ter Olfene en de Olfkenskouter, aan de Zwaanhoek, ongeveer waar nu de Tuinbouwschool ligt. Volgens een andere akte schonk Ermengardis de opbrengsten van een hof, met al landbouwgronden, bossen, velden en weiden, en iedereen die er woont, gelegen in Olfene aan de Schelde aan de Sint-Pietersabdij. Deze schenking zou gebeurd zijn in het jaar 797. Dit Olfene is een oude woonkern, waarschijnlijk even oud als Melle zelf, maar die zich niet tot dorp ontwikkelde.
Kernen.
Melle heeft slechts één deelgemeente; bij de fusie van 1977 werd de gemeente Gontrode opgeheven en bij Melle gevoegd in kader van de wet van 23 juli 1971 betreffende de samenvoeging van gemeenten en de wijziging van hun grenzen. In het noorden van Melle ligt de verstedelijkte wijk Vogelhoek die aansluit op de Gentse wijk Moscou en de Merelbeekse wijk Flora, verder zijn er nog een paar kleinere wijken zoals Den Appelhoek, Park ten Hove, het Lammeken, den Dries, het Zigeunershol, de Kalverhaeghe en de Spijker.
Deelgemeenten.
De gemeente Melle grenst aan volgende deelgemeenten:
Natuur en landschap.
Het sterk verstedelijkte Melle ligt aan de Schelde en aan de Gentse Ringvaart. Het wordt doorsneden door infrastructuur zoals enkele spoorlijnen en autowegen. De "Gondelbeek", ook "Molenbeek" genoemd, stroomt vanuit het zuiden en vloeit bij Melle in de Schelde. Melle ligt op een hoogte van ongeveer 10 meter.
Verkeer.
Op 22 september 1837 werd de lijn Gent-Mechelen en het station in Melle in gebruik genomen. Deze lijn werd een van de belangrijkste omdat zowel internationale, directe als stoptreinen en goederentreinen over het grondgebied van Melle denderden. De aanleg van het vormingsstation van Merelbeke (deels gelegen op het grondgebied van Melle) was verantwoordelijk voor het goederenvervoer. Toen al werd de spoorwegmaatschappij verplicht te zorgen voor alternatieve reiswegen om de overlast op de lijn door Melle tegen te gaan. Omwille van dit vormingstation werden de wijken Vogelhoek, Flora en Moscou overvloedig gebombardeerd in september 1943 en april en mei 1944 om de bevoorrading van de Duitse troepen te bemoeilijken en aldus de landing op Normandië mogelijk te maken.
Door de openstelling van de lijn Melle-Luttre in 1867 werd Melle een belangrijk spoorknooppunt. De "nieuwe lijn" Gent-Brussel werd op 1 juni 1923 in gebruik genomen. Pas na de wereldoorlogen kon men de spoorwegen verder moderniseren door de aanleg van geëlektrificeerde lijnen die in 1961 in Melle een feit werden. Op 18 maart 1992 stortte de brug over de Schelde in waarbij de chauffeur van een tankwagen mee in de rivier terecht kwam en omkwam.
Het station Kwatrecht ligt op de grens tussen Wetteren en Melle en is dus bruikbaar voor het zuidelijkste deel van Melle aan de Brusselsesteenweg. Het ligt op de lijnen Gent-Mechelen en Gent-Aalst.
Op de terreinen van het vroegere rangeerstation Melle startte de NMBS in juni 2014 met de bouw van een nieuwe polyvalente werkplaats, de Polyvalente werkplaats Melle. Hier worden de treinen onderhouden, hersteld en schoongemaakt. Op 30 maart 2019 stelde de spoorwegmaatschappij de werkplaats open voor het publiek.
Kunst en cultuur.
Het Kunst en Vormingscentrum Ovenveld in Melle vond haar oorsprong in een archeologisch experiment uitgevoerd door de Heemkundige Vereniging De Gonde in de zomer van 1987. Toen werd een staande Romeinse aardewerkoven gereconstrueerd en men liet deze eveneens met goed resultaat functioneren. Onder impuls van heel wat keramisten startte voornoemde vereniging in 1988 op een gemeentelijk terrein (gelegen op een gedeelte van de site van de in 1579 verwoeste burcht van de heren van Melle, Cortrosine genaamd) met een permanent centrum voor keramiek. De materiële infrastructuur bood meteen ook ruimte aan mensen die actief waren op het vlak van de beeldhouwkunst. Zo werden er heel wat monumenten gecreëerd die hun weg vonden naar diverse publieke ruimten in Vlaanderen en Nederland. In de loop der jaren werden er tevens heel wat kortlopende cursussen georganiseerd. Velen vonden hun weg naar het Ovenveld. De nieuw aangelegde weg kreeg zelfs de naam Ovenveldstraat. Ook vandaag kan elke geïnteresseerde er terecht voor permanente vorming inzake beeldhouwkunst, keramiek of ambachtelijk pottendraaien. Workshops worden georganiseerd in samenwerking met de dienst Cultuur.
Demografie.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Politiek.
Sinds 2007 is Dirk De Maeseneer (CD&amp;V) burgemeester. Eerste schepen is Frank De Vis (N-VA). Zijn verder eveneens schepen: Dirk Gistelinck (CD&amp;V), Lieselot Bleyenberg (CD&amp;V), Frederik De Buck (CD&amp;V) en Erwin Van Heesvelde (N-VA). Lutgarde Van den Broecke (CD&amp;V) is OCMW-voorzitter.
Burgemeesters van Melle waren:
Sport.
In Melle spelen voetbalclubs KV Cercle Melle en FC Tenstar Melle in de provinciale reeksen van de KBVB. Damesclub Melle Ladies speelt in de nationale reeksen van het damesvoetbal.
Basketbalclub BBC Selexion Vanneste Melle is gevestigd in de wijk Vogelhoek.
Nabijgelegen kernen.
Heusden, Gentbrugge, Kwatrecht, Gontrode, Merelbeke

</doc>
<doc id="31846" url="https://nl.wikipedia.org/wiki?curid=31846" title="Winenne">
Winenne

Winenne (Waals: "Yinene") is een dorpje in de Belgische provincie Namen en een deelgemeente van de stad Beauraing. Het ligt bijna vijf kilometer ten westen van het stadscentrum van Beauraing, vlak bij de grens met Frankrijk. Het dorpje ligt net ten noorden van een uitgestrekt bosgebied in België en Frankrijk. Tot 1 januari 1977 was het een zelfstandige gemeente.

</doc>
<doc id="31847" url="https://nl.wikipedia.org/wiki?curid=31847" title="Ademen">
Ademen



</doc>
<doc id="31848" url="https://nl.wikipedia.org/wiki?curid=31848" title="Wancennes">
Wancennes

Wancennes (Waals: "Wancene") is een klein dorpje in de Belgische provincie Namen en een deelgemeente van Beauraing. Het ligt twee kilometer ten zuiden van het stadscentrum van Beauraing, aan de rand van een groot uitgestrekt natuurgebied vlak bij de Franse grens. Tot 1 januari 1977 was het een zelfstandige gemeente.
Trivia.
Velen van de inwoners heten er "Giot" (letterlijk belastingontvanger) of "Questiaux" (afgeleid van stoelgeld ophalen in de kerk).

</doc>
<doc id="31849" url="https://nl.wikipedia.org/wiki?curid=31849" title="Beauraing">
Beauraing

Beauraing is een kleine stad in de Belgische provincie Namen. De stad telt ruim 9000 inwoners. Beauraing ligt ongeveer twintig kilometer ten zuiden van Dinant en tien kilometer ten oosten van de Franse stad Givet. Door de gemeente stromen onder meer de riviertjes Hilan (Hileau), Biran (Bireau) en Wimbe, zijrivieren van de Lesse. De stad is een belangrijk bedevaartsoord, waar jaarlijks 100 tot 150 000 pelgrims komen.
Kernen.
Overige kernen.
In de gemeente liggen nog enkele gehuchten, zoals Gozin in Beauraing, Neuville in Martouzin-Neuville, Revogne in Honnay, Thanville in Pondrôme en Maisoncelle in Wiesme.
Geschiedenis.
Op 19 juni 2021 raasde een kleine tornado door het dorp waarbij er 78 huizen beschadigd raakten en 17 mensen gewond raakten. Ook raakte de sporthal van een school zwaar beschadigd. In totaal raakten 92 gebouwen zwaar beschadigd. De tornado maakte deel uit van een weersysteem dat een dag eerder voor overlast zorgde in Nederland.
Mariaverering.
Volgens getuigenissen zouden vier meisjes en één jongen (Fernande, Gilberte en Albert Voisin en Andrée en Gilberte Degeimbre) 90 jaar geleden (tussen 29 november 1932 en 3 januari 1933) hier drieëndertig verschijningen van de Heilige Maagd Maria hebben waargenomen. Het ging om:
De Naamse bisschop Thomas Louis Heylen beval grote voorzichtigheid, wat niet belette dat hij zelf, ter gelegenheid van een bezoek aan Beauraing, een vertrouwelijk gesprek had met de jonge zieners en met hen bad.
Midden 1933 verscheen een man van middelbare leeftijd in Beauraing, Côme Tilmant, die beweerde miraculeus genezen te zijn en Maria te hebben gezien. Hieraan werd weinig geloof gehecht.
De volgende bisschop van Namen, André Marie Charue, erkende in 1949 de geloofwaardigheid van de verschijningen. Het is een van de zestien bovennatuurlijke Mariaverschijningen die worden aanvaard door de Congregatie voor de Geloofsleer. Beauraing was ondertussen uitgegroeid tot een belangrijk bedevaartsoord.
Sindsdien wordt de "Notre-Dame de Beauraing" vereerd op het plaatselijke bedevaartsoord. Willem Asselbergs (Anton van Duinkerken) schreef er in 1933 een boekje over: "Beauraing en Banneux". Twee genezingen zijn als miraculeus erkend. In 2013 werd de bovenkerk van het Maria-oord verheven tot basiliek, de Basiliek van Onze-Lieve-Vrouw met het Gouden Hart.
Het verhaal van de verschijning.
Beauraing was in het jaar 1932 een plaatsje in de Ardennen met zo’n 2000 inwoners, een kerk, een jongensschool, twee meisjesscholen, en met een ruïne van een oude burcht, overblijfsel uit de geschiedenis. Op het einde van dat jaar gebeurde er iets dat de gemoederen van heel België en de omliggende landen in beroering bracht: Onze Lieve Vrouw verscheen hier aan 5 kinderen uit twee verschillende gezinnen.
De eerste verschijning vond plaats op 29 november 1932. Tegen de avond gaan Fernande (15 jaar) en Albert Voisin (11 jaar) samen met hun vriendinnetje Andrée (14 jaar) en Gilberte Degeimbre (9 jaar) hun zusje Gilberte Voisin (13 jaar) ophalen van school. Terwijl ze voor de deur van het pensionaat staan te wachten, ziet Albert plots een in het wit geklede Dame in de ruimte boven de Lourdesgrot zweven. Hij geeft een gil. Dan zien ook de anderen de witte gestalte. De zuster die de deur opent zegt vriendelijk dat een beeld niet kan bewegen. Angstig rennen de kinderen naar huis. De ouders vermanen hen om er vooral niet over te spreken. Maar de volgende middag weet heel Beauraing van het gebeuren.
Op 30 november, ’s avonds, weer rond 18.30, zien ze alle vijf de verschijning boven het spoorwegviaduct. Voor het eerst zien ze hoe mooi de verschijning is. Zoals gewoonlijk worden de kinderen niet geloofd. De zusters van het pensionaat waartoe zij behoren, verbieden hun erover te spreken en zelf willen de zusters er verder geen aandacht aan besteden. Maar dan bij de vierde verschijning, beweegt de H. Maagd zich naar het nieuwe gebouw van de zusters en blijft daar, onder de gebogen takken van de meidoornstruik staan. Zij opent haar handen bij wijze van groet, glimlacht en verdwijnt.
De kinderen zijn niet intern en de overste gebiedt hen de volgende avond thuis te blijven. De kinderen gehoorzamen, maar brengen die nacht door in wenen en bidden. De verschijningen hebben hier steeds 's avonds plaats, zodat er vele mensen bij tegenwoordig zijn. De eerste dagen scheen Maria de kinderen op te wachten, daarna verschijnt zij pas onder het rozenkransgebed. Als de kinderen Haar zien, gaan de stemmetjes hoger en vormen als het ware een geluid. Een paar honderd personen bidden vurig mee, te midden van een zuivere stilte. De zusters die dit horen, vragen zich angstig af wat hiervan te denken. Onderhand houden zij zich stipt aan de orders van mijnheer de deken: het hek blijft gesloten en zijzelf verschijnen niet.
Dan komt de 8ste december. Reeds in de vroege morgen gaat een grote mensenmassa ter communie. Na deze vroegmis is het een ware processie naar de meidoornstruik. Er zijn autobussen uit Charleroi, Mézière, Givet, Namur, St. Hubert en Brussel en er hebben extra treinen gereden vanuit Dinant en de Ardennen. Om drie uur 's middags is de plaats van de zusters stampvol, zo ook de straat. Bij de meidoornstruik is het een vuurzee van kaarsen. Toch worden de hekken weer gesloten, zij het met veel moeite, de kaarsen worden gedoofd. Om 6 uur komen de kinderen. Een kreet weerklinkt: "Zij is er!." Zij vallen weer allen tegelijk op de knieën, bidden het Weesgegroet en vragen de H. Maagd te willen spreken. Doch geen woord, alleen een glimlach. Dan bidden zij het hele rozenhoedje en de verschijning blijft gedurende al die tijd zichtbaar. Er zijn zes dokters, die de kinderen willen gadeslaan en er ook proeven op willen uitoefenen. Zo laten zij een elektrische lamp aan hun ogen voorbij gaan. Een dokter steekt een van hen behoorlijk diep met een naald en een legt een brandende lucifer op de hand van het meisje, de lucifer brandt op maar er is geen teken van gevoeligheid waar te nemen. Als de kinderen na afloop dit alles horen, zijn zij zeer verwonderd; er is ook geen spoor van een brandplek te zien. De kinderen worden ook apart ondervraagd, maar er is geen verschil in de uitspraken. Op 21 december maakt zij zich bekend en zegt: "Ik ben de Onbevlekte Maagd."
Op 23 december: "Ik zou een kapel willen, opdat men hier ter bedevaart komt." Op 29 december hoort Fernande haar zeggen: "Bid, bid veel!" Tijdens de laatste verschijningen, vanaf 29 december, zien de kinderen telkens tussen de tot groet geopende armen: een in lichtstralen gehuld Hart, dit is de reden waarom men Maria hier noemt: Moeder met het Gouden Hart.
Op 1 januari hoort Gilberte haar zeggen: "Bid altijd." Dan op 2 januari zegt zij: "Morgen zal ik aan ieder van u iets bijzonders zeggen."
3 januari is de dag van het afscheid en de dag, die gekenmerkt blijft door de belangrijkste mededelingen. Albert ontvangt een geheim, dat hij altijd heeft bewaard. Aan zijn zusje Gilberte geeft de H. Maagd de grote belofte van Beauraing: "Ik zal de zondaars bekeren." Heerlijke belofte van het Onbevlekte en daardoor zo machtige Moederhart, dat meelijdt met allen die bidden voor de terugkeer van hun dierbaren, omdat zij zo vurig verlangen weer een te zijn onder elkander in Liefde-tot-God. En als om Haar macht bekent te maken, zegt Zij tegen Andrée: "Ik ben de Koningin van de Hemel en de Moeder van God; bid altijd."
Aan Fernande ten slotte, die bij deze verschijning aanvankelijk niets waarnam en daarom langer door was gegaan met bidden, tot haar zegt Maria: "Houd je van Mijn Zoon? … Houd je van Mij? Offer je dan voor Mij op!" Allen horen zij Haar zeggen: "Adieu!"
Demografische ontwikkeling.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.

</doc>
<doc id="31851" url="https://nl.wikipedia.org/wiki?curid=31851" title="Provincie Namur">
Provincie Namur



</doc>
