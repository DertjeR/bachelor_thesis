<doc id="24976" url="https://nl.wikipedia.org/wiki?curid=24976" title="GVU">
GVU

GVU was tussen 1977 en 2013 de afkorting van Gemeentelijk Vervoerbedrijf Utrecht. Sinds 2007 was GVU een dochtermaatschappij van Connexxion. Sinds 8 december 2013 verdween de bedrijfsnaam GVU en wordt het bus- en tramvervoer in Utrecht gereden door merknaam U-OV.
Geschiedenis.
Gemeentelijk trambedrijf.
In 1879 begon de exploitatie van paardentrams in Utrecht. Op 27 oktober 1904 werd de Gemeentetram Utrecht (GTU) opgericht. Dit werd tevens de grootste klant van de nieuwe elektriciteitscentrale. Op 20 juni 1906 gingen de eerste elektrische trams rijden over een ringlijn over de buitensingels. De UTM, de paardentrammaatschappij in Utrecht, werd uitgekocht en de GTU nam een gedeelte van hun normaalsporige net over. In 1922 reden er 5 lijnen, die reikten tot Zuilen, Rivierenwijk en het Wilhelminapark.
Stadsbus.
In 1925 ging als proef een eerste stadsbuslijn in Utrecht rijden. Een jaar later werd er een definitieve lijn ingevoerd naar het toen nieuwe Tuindorp.
De toenmalige directie was een voorstander van de bus en mede vanwege bezuinigingen in de jaren dertig werden tussen 1936 en 1938 alle vijf tramlijnen vervangen door bussen. Op 30 september 1938 werd de laatste reguliere tramdiensten gestaakt. Op 15 januari 1939 reden voor het laatst trams naar het voetbalstadion. De trams werden gesloopt, behalve 12 motorwagens uit 1927, die naar de Amsterdamse tram zijn gegaan en daar tot 1961 hebben gereden. Er werd ook werkmaterieel aan de NBM in Zeist verkocht. Een van de Utrechtse wagens die naar Amsterdam ging is bewaard gebleven en opgenomen in de collectie van de Tramweg-Stichting. Deze verblijft bij de Electrische Museumtramlijn Amsterdam.
Gelijk na het verdwijnen van de tram werd de naam gewijzigd, een aantal diensten werd in 1939 samengevoegd in het Gemeentelijk Gas-, Electriciteit-, Bus- en Radiobedrijf Utrecht (GEBRU), in 1954 werd dit Gemeentelijk Energie- en Vervoerbedrijf Utrecht (GEVU). Deze naam bleef tot de splitsing van energie en vervoer in 1977.
Het lijnennet werd in de jaren 50 en 60 gestaag uitgebreid naar gereed gekomen nieuwbouwwijken zoals Kanaleneiland en Overvecht. Ook bestonden er sinds 1954 een viertal speciale lijnen die met een letter werden aangeduid:
Voor een enorme uitbreiding in het reizigersvervoer zorgde Universiteitscentrum De Uithof, dat vanaf de jaren zestig gebouwd werd, en sinds 1969 van een eigen busdienst met regelmatig vervoer werd voorzien. Deze lijn 12 (en 12s) groeide samen met de later naar de Uithof verlengde lijn 11 uit tot de drukste lijnen van het GVU. Na de komst van het UMC in de Uithof werden de lijnen nog drukker en doordeweeks de drukste buslijnen van het GVU. Daarom verschenen vanaf 1989 gelede bussen en vanaf 2002 zelfs dubbelgelede bussen.
Belangrijk was de komst van de ringlijn 10/20 in 1971. Deze lijnen reden elk in één richting een grote lus door alle buitenwijken waarbij het centrum niet werd aangedaan. Deze ringlijn had in de jaren 60 al een voorganger met een ringlijn zuid (lijn 4) en een nooit geheel gerealiseerde ringlijn noord (lijn 9).
Diverse malen werd het lijnennet nog aangepast en kregen nieuwe wijken een verbinding. De meest ingrijpende wijziging was in 1989 waarbij vrijwel het gehele net op de schop ging en de ringlijn verdween. Dit was echter geen succes en in 1992 werd het oude net grotendeels hersteld waarbij ook de ringlijn, zij het met een beperkte dienst, terugkeerde.
Naamgeving, behalve "Personeel" en eigendom.
In 1977 werden energie- en vervoerbedrijf gesplitst. De bedrijfsnaam Gemeentelijk Vervoerbedrijf Utrecht (GVU) werd op 5 mei 1976 bij KvK-gegevens geregistreerd en gevestigd te Hilversum.
Verzelfstandiging en verkoop.
In het kader van de Wet personenvervoer 2000 werd de eis gesteld dat gemeenten hun gemeentelijke vervoerbedrijven moesten verkopen. Als dit voor 2007 zou zijn gebeurd, kon de concessie worden verlengd tot 2012, waarna openbare aanbesteding moest volgen.
Per 1 januari 2004 werd de eerste stap gezet en werd het bedrijf verzelfstandigd tot een gemeentelijke naamloze vennootschap. De naam van het bedrijf werd daarmee veranderd in GVU NV, waarbij de letters GVU niet langer verwezen naar het Gemeentelijk Vervoerbedrijf Utrecht.
Op 1 januari 2007 werden, ondanks eerdere protesten, de aandelen van GVU NV verkocht aan Connexxion. De al bestaande samenwerking in het kader van Voor U werd hierdoor versterkt.
Aantal reizigers.
Het GVU vervoerde jaarlijks zo n 38,3 miljoen reizigers die samen 142,1 miljoen kilometer per jaar aflegden. Het bedrijf had daarvoor 194 bussen (situatie 26 januari 2007). Het aantal reizigers dat het GVU per jaar vervoerde bleef groeien: vervoerde het GVU in 2000 nog 31 miljoen reizigers, in 2006 was dit gegroeid tot 39 miljoen. Vooral op de lijnen naar De Uithof en naar Leidsche Rijn nam het gebruik flink toe. Het GVU exploiteerde ook vier assen van het Utrechtse HOV-Netwerk.
Uitbreiding van het verzorgingsgebied van het GVU.
Maarssen.
Vanaf 1980 ging het GVU samen met Centraal Nederland het busvervoer in Maarssen rijden waarbij de lijnen 14, 16 (deels) en 64 opgingen in de lijnen 36 en 37. In 2002 nam het GVU al het busvervoer in Maarssen en Maarssenbroek over (uitgezonderd de streekbussen tussen Utrecht en Breukelen en de spitsbus tussen Maarssen en Nieuwegein, die werden door Connexxion gereden), dit net bestond uit de buslijnen 34, 35, 36, 37, 38, 39 en 126.
De Uithof.
Vanaf 1969 verzorgde het GVU het openbaar vervoer tussen Utrecht en het universiteitscentrum De Uithof.
In 1997 werd besloten om een HOV-busbaan aan te leggen tussen het Centraal Station en De Uithof. Deze zou dwars door het centrum lopen. In maart 1998 is de bouw begonnen en in juni 2001 is de busbaan in gebruik genomen. Tegen de bouw was veel weerstand en de ingebruikname van dit miljoenenproject was daarom zonder feestelijkheden. Over deze busbaan reed de HOV-lijn 11. Gewone bussen kunnen ook van de HOV-baan gebruikmaken. De haltes langs de HOV-busbanen hadden een digitaal reisinformatiesysteem dat de eerstvolgende drie bussen aankondigde. Dit systeem is begin 2009 vervangen voor vernieuwde, beter leesbare, schermen die meer bussen kunnen tonen.
Er was ook een tweede, snellere HOV-route (lijn 12 en 12S) gepland naar De Uithof. Deze route is slechts deels voltooid, maar wel geschikt gemaakt voor de 25-meter bussen, die het grootste deel van de lijn tussen het overige verkeer reden.
De geplande maar niet gerealiseerde route liep grotendeels parallel aan de spoorlijn richting Arnhem. Aangezien op een gedeelte van dit traject de huizen al vrij dicht op het spoor staan, en de busbaan daar dus nog tussendoor zou moeten, ontstond er veel protest van bewoners van de Pelikaanstraat tegen de verwachte uitstoot van de uitlaatgassen en geluidsoverlast. Tevens zouden enkele gebouwen gesloopt moeten worden, evenals een gedeelte van een begraafplaats. Hier verscheen echter wel de trambaan.
Leidsche Rijn.
De Utrechtse Vinex-locatie Leidsche Rijn heeft een uitgebreid HOV-netwerk. Bij De Meern is een nieuw busstation gebouwd, de HOV-bussen stoppen bij de nieuwe Randstadspoorstations. In 2009 was het netwerk voltooid.
De eerste buslijn in Leidsche Rijn begon in 2000 als pendeldienst in aansluiting op lijn 128 van Connexxion tussen het Strijkviertel en de eerste bebouwing in Langerak. Deze lijn groeide uit tot een zelfstandige lijn 27 naar het Centraal Station die echter wegens het ontbreken van een afrit eerst een rondje door het hele Strijkviertel moest maken. Later werd de lijn verlengd naar Zuilen en vernummerd in lijn 26 en doorgetrokken naar Vleuterweide met in de spits versterking van lijn 27.
In aanvulling op BBA lijn 128 verscheen lijn 28 naar Leidsche Rijn en Vleuten en groeide uit tot de huidige drukke lijn. Op 12 september 2005 werd het eerste deel van de HOV-banen in Leidsche Rijn opgeleverd en in de wijken Parkwijk en Veldhuizen werden de eerste busbanen in gebruik genomen. Lijn 28 is over de busbaan in Parkwijk gaan rijden. Deze lijn maakt ook gebruik van de busbaan door Veldhuizen, waar eerst alleen lijn 128 reed. Ook is er een busbaan in Vleuterweide. De busbaan op de Vleutenseweg is al een paar jaar gereed. De lijnen 19, 28 en 39 maken sinds 12 september 2005 ook gebruik van de busbaan op de Vleutenseweg. Lijn 26 rijdt via het 24 Oktoberplein, Langerak, Terwijde Station en de wijk t Zand naar Vleuterweide. Lijn 28 rijdt via Parkwijk, De Meern, De Balije, Veldhuizen en Vleuterweide naar Station Vleuten.
In de eerste helft van 2008 is de oude Vleutensebrug over het Amsterdam-Rijnkanaal vervangen door de bredere Hogeweidebrug. Deze brug ligt op de route van de buslijnen van het Centraal Station naar Maarssen, Terwijde en Vleuterweide en was een van de knelpunten op deze lijnen, omdat er geen ruimte was voor aparte busbanen. De brug heeft nu twee vrije busbanen.
De tweede HOV-route naar Leidsche Rijn loopt via Kanaleneiland en Papendorp naar bedrijventerrein Strijkviertel en De Meern. Lijn 29 rijdt het gedeelte tussen het Centraal Station en Papendorp over de vrije busbaan tussen het 5 Meiplein en de Prins Clausbrug. Na het na het gereedkomen van een nieuw viaduct over de A2 werd lijn 24 ingesteld die tot Papendorp dezelfde route rijdt als lijn 29 en dan verder rijdt naar het Busstation de Meern Oost.
Lijn 39 was ingesteld tussen Maarssen, Leidsche Rijn en het Centraal Station met op het drukste traject later versterking van lijn 19. Het was de bedoeling dat lijn 39 niet meer zou rijden tussen Leidsche Rijn en het Centraal Station. Dit omdat er vanaf december 2008 meer treinen gingen rijden op de route Breukelen – Maarssen – Utrecht. Opdat er meer mensen de trein zouden nemen was het de bedoeling dat een aantal parallel lopende buslijnen zou worden gewijzigd. Na protesten van de reizigers ging dit plan echter niet door. De lijnen 126 en 127 werden ingekort tot het Busstation de Meern Oost. In september 2013 werd lijn 30 vanuit Overvecht verlengd naar het Ziekenhuis Leidsche Rijn.
Nachtbus.
Het GVU kende een zeer beperkt aantal nachtbussen. In de jaren negentig bestonden kortstondig een aantal "treinbussen", aangeduid met lijnletters, die in aansluiting op de laatste treinen langs een speciaal aangepaste route een extra late rit maakte.
Rond 2002 werd in samenwerking met de gemeente Utrecht een experiment gestart met de NightExpress. Uitgevoerd door dochteronderneming Mobinet, reed het met GVU-achtpersoonsvoertuigen een aantal routes in de zaterdagnacht vanaf Muziekcentrum Vredenburg. Na protesten van taxichauffeurs en een lage kostendekking werd het systeem gestopt.
Lijnennet.
Het GVU reed in 2002 in Utrecht, Maarssen, Vleuten, Leidsche Rijn, Kockengen, Westbroek, Oud-Maarsseveen, Tienhoven, Breukeleveen en Nieuw-Loosdrecht. Het GVU reed wijk-centrum-wijkverbindingen , centrum-wijkverbindingen . Voorts waren er enkele lijnen die het centrum niet aandeden (lijnen 10, 14, 15, 16, 17, 20, 30, 31, 32, 35, 122, 125, 126 en 127); deze lijnen reden alleen doordeweeks .
Lijn 2 was een ringlijn door de binnenstad en lijn 18 een spitslijn van het busstation oost naar het busstation west.
De lijnen 122, 125 en 127 waren uitbesteed aan een taxibedrijf dat met kleine taxibusjes reed.
Hieronder het lijnennet vermeld zoals het tot en met 7 december 2013 werd gereden:
Materieel.
Jaren twintig tot vijftig.
De eerste bussen die in Utrecht werden aangeschaft waren net als het materieel van de Gemeentetram Utrecht in crème kleur geschilderd. De 87 tussen 1935 en 1938 aangeschafte bussen van Bedford / Opel-Den Oudsten / Domburg (nummers 1-87) waren bedoeld als vervanging voor de elektrische trams. In de jaren 1945- 46 kwamen diverse bussen uit Engeland (Bedford) en Frankrijk (Chausson) om de schaarste aan busmaterieel te lenigen. Vanaf 1947 kwamen er weer bussen van Nederlands fabricaat.
Jaren vijftig tot zestig.
De bussen die in de jaren vijftig en zestig werden afgeleverd waren lichtblauw met crème geschilderd. Uit deze periode dateren de vijftig bussen van het type Holland Coach (serie 101-150 uit 1954- 55) en de 25 twintig bussen van het type Worldmaster (serie 26-60 uit 1956- 57) en de acht bussen met de bijnaam Duikboot (serie 61-68 uit 1964).
Standaardbussen.
Het wagenpark van het GVU bestond in de jaren zeventig en tachtig voornamelijk uit wijnrode later ook lichtrode CSA-bussen, die ook in vele andere Nederlandse steden voorkwamen. Door samen te werken bij aanschaf en onderhoud konden kosten worden bespaard.
Tussen 1966 en 1983 werden er 241 wijnrode CSA-I-bussen afgeleverd (wagennummers 71-95 en 151-391).
Tussen 1984 en 1988 werden er 59 lichtrode CSA-II-bussen afgeleverd (wagennummers 1-59).
Gelede bussen.
Eind jaren tachtig bestond er een groeiende behoefte aan voertuigen met een grotere capaciteit. Hiermee kon beter aan de stijgende vraag naar busvervoer richting De Uithof worden voldaan. Op andere lijnen kon de frequentie omlaag worden gebracht, wat personeelskosten bespaarde. Hiervoor werden 18 gelede bussen besteld van het type Den Oudsten B88. Deze serie gelede bussen werd tot 1993 uitgebreid tot 75 stuks, waarbij oudere bussen werden vervangen. Nog elf bestelde exemplaren (576-586) moesten ivm. de bezuinigingen echter worden afbesteld en werden door Den Oudsten uiteindelijk verkocht aan het GVB Amsterdam (545-555). Voor buslijn 2 door het Museumkwartier werden tegelijkertijd juist kleinere, midi-bussen, besteld. In 1997 zouden er alsnog nieuwe gelede bussen worden besteld.
Lagevloerbussen.
In 1997 werden de eerste nieuwe lagevloerbussen afgeleverd, waarbij de laatste wijnrode CSA-I-bussenafgevoerd konden worden. Bij het Belgische Van Hool waren 15 gelede bussen van het type AG300 besteld, samen met 25 reguliere twaalfmeterbussen van het type A300. Deze bussen vielen op door hun LPG-gastanks op het dak. De gelede bussen werden in eerste instantie als paradepaardjes veel ingezet op de drukke buslijnen 11 en 12 richting De Uithof. In 2000 werden nogmaals een aantal twaalfmeterbussen van dit type besteld. Tot aan het einde van het GVU in december 2013 hebben de meeste bussen van deze series diensten gereden.
Dubbelgelede bussen.
In de periode tot 2002 nam het aantal reizigers op de buslijn 11 en 12 richting De Uithof nog steeds sterk toe, naarmate het aantal studenten groeide en de voorzieningen groter werden. De gelede bussen op de lijnen 11 en 12 reden inmiddels meer dan 30 keer per uur tijdens de spits. Desondanks was er regelmatig sprake van een capaciteitstekort, waarbij reizigers bij de haltes moesten achterblijven of te maken kregen met overvolle bussen. Om die reden werden bij busbouwer Van Hool in eerste instantie 15, later 27, dubbelgelede lagevloerbussen besteld van het type newAGG300. Met deze bussen met een lengte van 25 meter werd het mogelijk om rond de 150 personen te vervoeren door slechts 1 bestuurder. Op de ritten gereden met deze bussen gold een open-instapregime, waarbij iedereen bij elke deur kon in- en uitstappen. Controles werden hierbij uitgevoerd door kaartcontroleurs.
2004 tot 2013.
Tussen april en september 2005 zijn er door Van Hool 29 nieuwe bussen gebouwd, ter vervanging van 21 Volvo s uit eind jaren tachtig. De nieuwe bussen zijn van het type AG300, hetzelfde als de dubbelgelede bus, maar dan in een enkelgelede uitvoering.
Het GVU tekende op 23 januari 2006 een contract voor de levering van 17 nieuwe gelede bussen door Van Hool, van hetzelfde type AG300 als de gelede bussen die in 2005 geleverd zijn, echter nu voorzien van de milieuvriendelijkere Euro V-motoren welke vanaf 2009 verplicht worden gesteld. In december 2006 werd de eerste wagen geleverd. De overige wagens werden tot februari 2007 afgeleverd. Dit waren de laatste nieuwe bussen die bij het GVU in dienst kwamen. Na de inlijving bij Connexxion werden verschillende bussen doorgeschoven van en naar het GVU. Zo werden enkele standaardbussen van het type newA330 verplaatst naar Nijmegen. Tegelijkertijd kwamen in Utrecht 32 bussen van de Zuidtangent beschikbaar. Ook een drietal gelede Citaro-bussen, naast enkele losse wagens, kwamen naar Utrecht. Hierdoor konden de laatste hogevloerbussen van het type Den Oudsten B88 in mei 2008 buiten dienst. Aangezien er vanaf dat jaar vrijwel geen materieelwijzigingen meer plaatsvonden, steeg de gemiddelde leeftijd van het materieel sterk. Bij het einde van het GVU in 2013 reden bij het bedrijf daarom nog bussen uit 1997, wat voor Nederlandse begrippen oud was.
Na 2013.
Op 8 december 2013 ging het hele GVU-wagenpark buiten dienst, met uitzondering van vier series bussen. De Euro 5 wagens uit de serie 4630-4646 uit 2007 werden ondergebracht bij Maxx Almere (4637-4646, overgespoten in XX kleuren) en tijdelijk bij OV Regio IJsselmond (4630-4636 in GVU-kleuren, met nieuwe stijl XX logo s), later waarschijnlijk ook Maxx Almere (overgespoten in XX kleuren). De dubbelgelede bussen 4908-4927 werden tijdelijk verhuurd aan Qbuzz (4251-4270) tot de nieuw bestelde Qbuzz Van Hool NewAGG300 dubbelgelede bussen medio 2014 waren afgeleverd. Een aantal wagens uit de serie 4601-4629 wordt daarna gebruikt voor pendelvervoer voor derden. De bussen uit de serie 9148-9150, 9152 reden tot en met mei 2014 tijdelijk bij OV Regio IJsselmond.
Het materieel staat hieronder op volgorde van aflevering:
Huurbussen.
Naast touringcars heeft het GVU ook een aantal CSA-1 en CSA-2 standaardbussen van andere bedrijven voor kortere of langere tijd gehuurd. Zo werden in 1979 2 wagens 401-406 uit 1966 van de RET gehuurd, in 1982 de 331 en 332 uit 1967 van het GVBA die bij het GVU de wagennummers 31 en 32 kregen omdat het GVU al standaards met die nummers had. In 1993 werden de bij Volvo ingeruilde ex Maastrichtse Volvo B10R/Hainje CSA-1 wagens 86-91, 21, 23, 25 en 26 gehuurd en 1998 werden van de HTM de CSA-2 wagens 502, 503, 506-508 gehuurd en kregen bij het GVU de nummers 6502, 6503 en 6506-6508 in verband met doublures met eigen bussen. Dit alles omdat het GVU onvoldoende eigen materieel ter beschikking had.
Daarnaast heeft het GVU ook bussen verhuurt aan andere bedrijven zoals gelede Volvo bussen serie 501-575 aan het GVB Amsterdam voor pendeldiensten naar onder meer Sail en voor pendeldiensten die het GVB in opdracht van de Nederlandse spoorwegen reed.
Voormalig GVU-materieel.
Hoewel een groot gedeelte van de Utrechtse stadsbussen wordt gesloopt na hun leven bij het GVU, is er ook een aantal bussen dat de dans (voorlopig) ontspringt. Hieronder staan een aantal bestemmingen van voormalige Utrechtse lijnbussen.
In Nederland nog bestaande voormalige GVU-bussen
Door de jaren heen hebben er meer GVU-bussen bij particulieren gereden, doch deze zijn gesloopt en vallen dus buiten beschouwing.
Geëxporteerde GVU-bussen:
De bussen die naar Albanië zijn vertrokken zijn via Stichting Skampa en transportbedrijf Van der Wal daarheen gebracht. De bussen zijn geschonken t.b.v ontwikkelingshulp.
GVU-museumbussen.
In de afgelopen decennia diverse historische autobussen van het GVU bewaard gebleven als Utrechtse museumbussen.
Bus 134 uit 1955 werd in 1972 als eerste Utrechtse museumbus ondergebracht bij de Stichting Veteraan Autobussen.
In 1988 werd het Bedrijfs Autobus Museum Utrecht (BAMU) opgericht, onder beheer van het GVU. De eerste bus die bij de BAMU werd ingebracht was de GVU 216 uit 1972. Later volgde nog de GVU 333 uit 1978 en Duikboot GVU 68 uit 1964.
Toen de BAMU in 1996 geliquideerd werd kwam de 216 terecht bij Stichting Bever die de bus later over deed aan camping De Horsterhoeve. De 333 en de 68 werden afgevoerd. De 333 kwam bij een particulier terecht, de 68 werd gesloopt.
Sinds 2000 zijn diverse bussen, gebouwd sinds de jaren zeventig, op diverse locaties bewaard als museumbus. In 2017 werd in Utrecht de Stichting GEVU Museumbus opgericht, die nu beschikt over twee bussen (27 en 316).

</doc>
<doc id="24977" url="https://nl.wikipedia.org/wiki?curid=24977" title="Gemeentelijk Vervoerbedrijf Utrecht">
Gemeentelijk Vervoerbedrijf Utrecht



</doc>
<doc id="24978" url="https://nl.wikipedia.org/wiki?curid=24978" title="HTM Personenvervoer">
HTM Personenvervoer

HTM Personenvervoer NV, aangeduid als HTM, is een Nederlandse vervoersmaatschappij en gevestigd in Den Haag, die het openbaar vervoer met tram en bus exploiteert in de regio Haaglanden. Sinds 2006 exploiteert HTM een lightrailverbinding onder de naam RandstadRail naar Zoetermeer. Van 9 december 2012 tot 15 december 2019 nam HTMbuzz, een dochteronderneming van de HTM, de exploitatie van de bus voor zijn rekening.
Het eerste bedrijf met de naam HTM werd opgericht als de "N.V. Haagsche Tramweg-Maatschappij (H.T.M.)" op 17 mei 1887. Op 1 januari 1927 werd dit bedrijf overgenomen door de "N.V. Gemengd Bedrijf Haagsche Tramweg-Maatschappij" (officieel "G.B.H.T.M.", maar in het gewone gebruik "H.T.M."). Het bestond onder die naam tot 11 juni 2002, toen het bedrijf de huidige naam HTM Personenvervoer N.V. kreeg. Sinds 7 december 2016 zijn de aandelen van HTM weer in handen van de gemeente Den Haag en heeft MRDH een aandeel met bijzondere rechten.
HTM verricht haar vervoerdiensten op concessiebasis in de gemeenten Delft, Den Haag, Leidschendam-Voorburg, Pijnacker-Nootdorp, Rijswijk en Zoetermeer. Deze gemeenten maken deel uit van de Metropoolregio Rotterdam Den Haag (MRDH), die sinds 1 januari 2015 als opdrachtgever fungeert voor al het openbaar vervoer in de Rotterdamse en Haagse regio’s.
Geschiedenis.
Periode 1864 - 1926: Beginjaren.
Op 21 maart 1864 richten een aantal kapitaalkrachtige Engelsen The Dutch Tramway Company (DTC) op. Binnen vijf maanden werd een enkelsporige lijn op de Scheveningscheweg aangelegd met een remise en paardenstal op het Badhuisplein. Het was de eerste tramlijn in de Benelux.
. Er waren tien paardentrams waarbij passagiers ook op het dak konden zitten. Het vervoer naar Scheveningen beperkte zich tot de zomermaanden en was duur. Dit leidde ertoe dat DTC in 1866 failliet werd verklaard. In 1867 staken vijf Haagse heren hun kapitaal in een nieuwe onderneming: de NV Haagsche Tramway-Maatschappij (HTyM). Ook deze maatschappij had geen succes, ondanks het terugbrengen van de dienst naar zeven ritten per dag. De maatschappij werd verkocht aan aan het Belgische Société Anonyme des Tramways de La Haye (TH). Zij kregen een concessie om meerdere lijnen te exploiteren en zo ontstond een tramverbinding met de binnenstad van Den Haag met twee stations: Hollandsche Spoor en Rijnspoor (later Staatsspoor, tegenwoordig Den Haag Centraal). De stad groeide vanaf 1880 steeds sneller en de tramlijnen werden succesvol uitgebreid en geëxploiteerd. Op 17 mei 1887 werd met Nederlands kapitaal de NV Haagsche Tramweg-Maatschappij (HTM) opgericht. Deze onderneming nam alle rechten en plichten over van haar voorganger Société Anonyme des Tramways de La Haye (TH) en verklaarde dat zij zonder voorbehoud de voorwaarden aanvaardde van de concessie tot aanleg en exploitatie van tramwegen binnen Den Haag en omgeving. De concessie liep tot 1 januari 1927.
Het tramnetwerk van de TH bestond uit een paardentramnet met zes paardentramlijnen. Na de overname begon de jonge HTM direct met een grote modernisering. Een van de eerste acties van HTM was de omzetting van de paardentramlijn naar Delft in een stoomtramlijn. Deze lijn werd geopend op 31 juli 1887. Door de grotere snelheid was de stoomtram, met name op de langere trajecten, een grote concurrent van de paardentram. De HTM experimenteerde ook met elektrische tractie. Vanaf 2 augustus 1890 werd een van de paardentramlijnen naar Scheveningen gedurende de zomerperiode geëxploiteerd met een accutram, waarbij de stroomvoorziening plaatsvond door middel van in de voertuigen geplaatste accubatterijen. Daarmee had Den Haag opnieuw een primeur in de Benelux. De accutrams hadden een eerste en tweede klasse en deze trams haalden een maximumsnelheid van 20 km per uur. Hiermee waren ze een stuk sneller dan de paardentram. Wel maakten ze "een hels kabaal", hadden deze trams veel last van storingen en de accu's waren zwaar en lastig te hanteren.
Daarom ontwikkelde HTM plannen om te komen tot elektrificatie van het gehele net door middel van bovenleiding en diende in 1895 een verzoek hiertoe in bij de gemeenten. De onderhandelingen met de gemeente sleepten zich jarenlang voort en pas in 1903 werd overeenstemming bereikt. Het door HTM ingediende plan, het zogeheten "Tramplan 1904," werd in maart 1904 door de gemeenteraad goedgekeurd. Op basis daarvan verleende de gemeente aan HTM een concessie om elektrische tramlijnen te gaan exploiteren tot en met 31 december 1926. In de voorwaarden van de concessie stond dat de gemeente het minimaal aantal ritten per dag bepaalde en dat zij de infrastructuur voor haar rekening zou nemen. HTM zorgde voor personeel en materieel. HTM betaalde huur aan de gemeente voor het gebruik van de sporen, bovenleiding, drie remises en een werkplaats. Op 6 augustus 1904 maakte de accutram plaats voor de beugeltram. Alleen die dag waren er vier tractie-vormen op straat te zien: paard, stoom, accu en bovenleiding. De eerste beugeltram kreeg lijnnummer 9 en reed op de lijn van Plein - Wittebrug - Kurhaus. De nieuwe tram was direct een succes en andere lijnen volgden spoedig daarna. Ook deze lijnen kregen allemaal een lijnnummer en er werden een aantal nieuwe lijnen ingesteld. Eind 1926 exploiteerde HTM 16 tramlijnen met ruim 200 voertuigen.
Periode 1927 - 1940: Gemengd Bedrijf HTM.
Omdat de stad Den Haag in omvang bleef toenemen, stelde de gemeenteraad in 1926 een plan vast voor verdere uitbreiding van de lijnen, het Tramplan 1927. Op 31 december 1926 liep de concessie uit 1904 ten einde en op 1 januari 1927 werd de exploitatie van het openbaar vervoer per tram in Den Haag overgedragen aan een nieuw opgericht bedrijf, "N.V. Gemengd Bedrijf Haagsche Tramweg-Maatschappij" (GBHTM), die de algemeen ingeburgerde afkorting "HTM" bleef gebruiken. De particuliere NV Haagsche Tramweg-Maatschappij hield hiermee op te bestaan en werd vervolgens gewijzigd in N.V. Haagsche Buurtspoorwegen, een "papieren" maatschappij; de naam was dus nooit op voertuigen te zien. Wel was zij tot 1956 deels beursgenoteerd. De HBS deed dienst als een soort reserve; de gemeente bracht er geld in voor eventuele exploitatietekorten van de HTM.
De nieuwe onderneming GBHTM werd een gemengd (publiek-privaat) bedrijf dat voor 33% eigenaar was van de N.V. Haagsche Buurtspoorwegen (de voormalige NV Haagsche Tramweg-Maatschappij) en voor 66% van de gemeente. Het maatschappelijk kapitaal van de onderneming was verdeeld over zes aandelen: vier in handen van de gemeente Den Haag en twee in het bezit van de N.V. Haagsche Buurtspoorwegen (HBS). Door deze combinatie van gemeentelijk en particulier bezit noemde de HTM zich voortaan "Gemengd Bedrijf" en plaatste de letters GB voor HTM (GBHTM). Later kreeg de gemeente Den Haag vrijwel alle aandelen HBS in handen, maar een rechtstreeks gemeentevervoerbedrijf is de HTM nooit geweest. Pas na 2007 is de HBS ontbonden. 
Het nieuwe bedrijf ging ambitieus van start met het "Tramplan 1927" : een visie op het openbaar vervoer in Den Haag. Dit tramplan werd in de jaren daarna gedeeltelijk uitgevoerd. De economische crisis van de jaren dertig van de twintigste eeuw zorgde ervoor dat sommige plannen nooit gerealiseerd zijn. De nieuwe lijnen 11, 20 en 21 werden wel in dienst gesteld. Het Tramplan voorzag verder in de verlenging van een aantal lijnen (2, 4, 17), de aanleg van de lijnen 16 en 19 en de overname van de NZH-lijn Scheveningen – Station Staatsspoor (en op termijn Voorburg) als lijn 18. Er werden grote orders geplaatst voor nieuw materieel: 30 motorwagens van de serie 801-830 en 50 aanhangwagens van de serie 751-780 en 901-920. Er zijn verschillende trams van deze series in museumcollecties bewaard gebleven, o.a. te zien in het Haags Openbaar Vervoer Museum.
De scherp dalende vervoerscijfers vanaf 1930 door de om zich heen grijpende internationale crisis gooiden de ambitieuze plannen van HTM om. Investeringen moesten worden uitgesteld en alle uitbreidingsplannen werden opgeschort. HTM besloot de motorwagens uit de beginjaren van de elektrische tram te moderniseren door ze om te bouwen. De verbouwing van motorwagens bleek bijna net zo duur als nieuwbouw en werd na 81 exemplaren stopgezet. Op verschillende lijnen werd eenmansbediening ingesteld en verdwenen de aanhangwagens. Vele medewerkers werden ontslagen en lonen werden meerdere keren verlaagd. Dit leidde tot een stroom klachten aan het hoofdkantoor. Klein lichtpuntje was de verlenging van lijn 3 tot de Kwartellaan (1931), van de intercommunale lijn I³ tot Voorburg Station (1934) en van lijn 20 naar Meer en Bosch (1936). Vanaf 1937 stegen de vervoerscijfers weer enigszins en werd weer personeel aangenomen. In 1939 werd het 75-jarig jubileum van de tram op sobere wijze gevierd met een extra dag verlof voor het personeel (ruim 1800 man). Door de algehele mobilisatie vanaf 29 augustus 1939 steeg het gebruik van het openbaar vervoer. De opleving was van korte duur door de steeds toenemende internationale spanning en de daarmee gepaard gaande onzekerheid.
Periode 1940 - 1945: Tweede Wereldoorlog.
Op 10 mei 1940 komt Den Haag in de vuurlinie van de Duitse aanvallers te liggen.
Op 1 mei 1940 werd lijn 2 nog voor honderden meters over de Sportlaan verlengd en zelfs op 23 november 1940 volgde een verlenging van lijn 5 naar de Appelstraat (bij de Walnootstraat). Maar de Duitse invasie heeft grote gevolgen voor het Haagse tramnet. Vooral het tramverkeer op de buitenlijnen naar Leiden en Delft werd onderbroken door de aanval op de vliegvelden Ypenburg en Valkenburg. Bijna van de een op de andere dag was busvervoer onmogelijk omdat de bezetter de distributie van onder meer brandstof sterk beperkte. Een klap voor de exploitatie was het feit dat de Duitsers bepaalden dat militair personeel gratis moest worden vervoerd. Hiervan werd bijzonder enthousiast gebruik gemaakt, zodat HTM zich gedwongen zag veel extra materieel en personeel in te zetten. Er werd bepaald dat pas om 7.00 uur ’s morgens de eerste rit mocht gaan rijden en dat alle trams om 20.30 uur ’s avonds in de remise moesten zijn. Verduisteringsmaatregelen werden getroffen, waardoor trams met minder verlichting gingen rijden. Om 's avonds toch iets te kunnen zien, werden bumpers en koppelingen van de trams wit geschilderd. Op kruisingen werd stapvoets gereden om vonkvorming van de stroomafnemers op de bovenleiding zo veel mogelijk tegen te gaan.
In 1941 steeg het aantal vervoerde passagiers met 22% en in 1942 met 54%. In 1943 vervoerde de HTM 138 miljoen passagiers. De grote drukte leidde tot "tramtrossen": passagiers die aan de buitenkant van de tram hingen.
Den Haag lag midden in de verdedigingslinie en dit had grote gevolgen voor de stad. Door de aanleg van een stelsel van bunkers met kanonnen (de Atlantikwall) werden op last van de bezetter grote delen van de gloednieuwe Vogelwijk, Statenkwartier en Scheveningen gesloopt. Het tramnetwerk met de lijnen naar die wijken moest grondig op de schop. Vele lijnen werden gesplitst of omgelegd en binnen de vesting Scheveningen (het Sperrgebiet) werd een geïsoleerde tramlijn geëxploiteerd. Binnen deze vesting reed uitsluitend militair vervoer, dat dus gratis geschiedde. Omdat steeds meer mannen in Duitsland werden tewerkgesteld of onderdoken, kampte HTM met een groot personeelstekort. Dit tekort werd opgevangen door vrouwen, die vanaf 5 april 1943 als conductrices aan de slag gingen.
Trams, bovenleiding en rails werden niet meer onderhouden en er trad grote slijtage op. Alles wat kon rijden, werd op de baan gebracht en puilde uit van passagiers. Steeds krapper werd de beschikbaarheid van stroom, zodat vanaf oktober 1944 nog slechts twee uur per dag werden gereden: van 7.30 tot 9.30 uur. Vanaf 17 november 1944 bleven de trams permanent in de remise en reden niet meer. De Duitsers vorderden rond de honderd voertuigen en transporteerde die naar Bonn, Bremen, Dortmund, Duisburg en Düsseldorf om daar in te zetten bij de platgebombardeerde Duitse trambedrijven. Door creativiteit en voorwendsels slaagde HTM erin het slechtste en oudste materieel als eerste te deporteren, maar ook de pas verbouwde bijwagens uit de serie 550-570 werden gevorderd.
Op 5 mei 1945 capituleerde de Duitse bezetter en lieten een vervallen, versleten en deels verwoeste stad achter. Zeventien personeelsleden van HTM hadden door oorlogsgeweld het leven verloren. En plaquette in het hoofdkantoor van HTM houdt de herinnering aan hen levend.
Periode 1945 - 1999.
Na de Tweede Wereldoorlog bouwde HTM het tramnet zeer snel weer op. Na de oorlog nam de bevolking van de stad flink toe. Geëvacueerde inwoners keerden terug en voor de grote nieuwe wijken die in het zuidwesten ontstaan, bouwt HTM aan een uitgebreid busnet.
Naarmate er meer vervoermiddelen beschikbaar kwamen (fiets, auto) nam het aantal tram- en busgebruikers af. De omzet daalde en ook de staking van personeel in augustus 1948 werd opgelost met een loonsverhoging. Op 1 november van dat jaar kreeg elke HTM-er er structureel "f" 1,- per week bij, die door de regering eerst als tijdelijke toeslag voor werkenden werd geoormerkt. Om uit de rode cijfers te komen stelde HTM een tariefsverhoging voor, maar deze werd niet goedgekeurd. Na vijf jaar soebatten mocht HTM deze uiteindelijk doorvoeren op 1 januari 1950. De verhoging was gemiddeld 25%.
Vanaf de jaren 1950 was er een jaarlijkse daling van het aantal passagiers en stegen de loonkosten met grote sprongen. In 1969 sprong de rijksoverheid voor het eerst bij en volgde structureel de Rijksbijdrage voor het openbaar vervoer. In 1981 werd van 7 tot en met 27 mei gestaakt. Het motto was ‘Ons recht is 6 + 6%’. De inzet ging om opeenvolgende loonoffers, die het kabinet met Bestek'81 wilde doorvoeren. In 1991 hadden HTM en vervoerder Westnederland plannen om te fuseren, maar zover is het nooit gekomen. In 1998 werd het beheer van het Nederlandse stads- en streekvervoer van de rijksoverheid naar de provincies en plusregio's gedecentraliseerd.
Periode 2000 - nu: 21e eeuw.
Op 11 juni 2002 werd de naam van 'N.V. Gemengd Bedrijf Haagsche Tramweg-Maatschappij' gewijzigd in 'HTM Personenvervoer N.V.' Onder deze naam wordt sindsdien het openbaar vervoer in Den Haag en de regio geëxploiteerd.
Door de invoering van de Wet personenvervoer 2000 op 1 januari 2001 is marktwerking geïntroduceerd. Het openbaar vervoer in Nederland wordt sindsdien per regio of per verbinding na een bepaalde periode opnieuw aanbesteed. De winnende vervoersmaatschappij krijgt het exclusieve, maar tijdelijke recht op het verrichten van het openbaar vervoer binnen een regio. In de vier grote steden Amsterdam (GVB), Den Haag (HTM), Rotterdam (RET), Utrecht (GVU, onderdeel van Connexxion) werd het openbaar vervoer echter niet openbaar aanbesteed. Deze vergunningen werden onderhands aan bovenstaande bedrijven gegund. De opdrachtgever bepaalt bij deze onderhandse aanbesteding van tevoren welke vervoerder de concessie zal krijgen. Meestal is dit de vervoerder die reeds het vervoer in deze concessie uitvoert. Men beroept zich dan op de jarenlange ervaring die de vervoerder in deze concessie heeft opgebouwd, ook in een tijd waarin het openbaar vervoer nog niet werd aanbesteed.
Het stadsbusvervoer werd tot 31 december 2011 ook onderhands aan HTM gegund. Bij de daaropvolgende aanbestedingsronde in 2012 werd het busvervoer gegund aan de combinatie van HTM met Qbuzz. HTM richtte hiervoor dochteronderneming HTMbuzz op. Met dochterbedrijf HTM Specials verzorgt HTM besloten busvervoer met taxi’s, taxibusjes en touringcars maatwerk voor groepsvervoer, onder meer van mensen met een beperking, scholieren en werknemers. Ook het vervoer met elektrische bussen op de luchthaven Schiphol, zowel op de platforms als tussen de hoofdterminal en de parkeerplaats P3 (lang parkeren), wordt door HTM Specials uitgevoerd.
In september 2012 werd bekend dat Nederlandse Spoorwegen (NS) 49% van de aandelen in HTM wilde overnemen. Het initiatief kwam van HTM en werd positief ontvangen door de (dan) enige aandeelhouder in HTM, de gemeente Den Haag. De Tweede Kamer was minder positief, VVD-Kamerlid Aukje de Vries vond bijvoorbeeld dat "een staatsbedrijf niet verder moet stappen in een markt waar is afgesproken dat de markt haar werk moet doen." Op 5 april 2013 stemde de Haagse gemeenteraad definitief in met het voorstel, waarbij NS 45 miljoen euro neerlegt voor de aandelen.
Doordat op 15 oktober 2013 de NS 49% van de aandelen in HTM overnam en 100% aandeelhouder was in Qbuzz kwamen de aandelen van HTMbuzz weer voor 100% in handen van HTM. De NS bleef door deze verschuiving van de aandelen voor bijna de helft mede-eigenaar van HTMbuzz, via HTM.
Op 6 juli 2016 werd bekendgemaakt dat NS de aandelen van zowel Qbuzz als HTM zou afstoten. Daarom kocht gemeente Den Haag de aandelen van HTM terug van NS. NS mocht geen dochterbedrijven meer hebben in Nederland, maar kondigde wel aan met gemeente Den Haag en HTM te blijven samenwerken aan beter OV.
Sinds 7 december 2016 zijn de aandelen van HTM weer in handen van de gemeente Den Haag en heeft MRDH een aandeel met bijzondere rechten.
Op deze datum verkreeg HTM ook de railconcessie voor het openbaar vervoer in de Haagse regio voor de periode van 2016 tot 2026. Dit werd later verlengd tot 2031. Op 17 mei 2017 heeft de Metropoolregio Rotterdam Den Haag bekendgemaakt de inbesteding van het busvervoer in de Haagse regio aan HTM te geven. Op 8 december 2019 ging de busconcessie officieel in en geldt voor de periode van 2019 - 2034.
Materieel.
Tram.
De tramvloot van de HTM bestaat uit de speciaal voor HTM ontwikkelde GTL (type Gelede Tram Lang van BN), trams voor RandstadRail (RegioCitadis van Alstom) en stadstrams met de huisstijl R-net (type Avenio van Siemens).
Bus.
De busvloot van de HTM bestaat uit een volledig laagvloerig bussenpark. Bij HTM rijden aardgasbussen van MAN (type Lion's City (CNG)) en elektrische bussen van VDL (type Citea SLF-120 E).
Speciaal vervoer.
HTM had voor speciaal vervoer nog 33 voertuigen. Deze bussen reden bij dochter HTM Specials. HTM Specials reed tot 2020 o.a. op Schiphol op het Platform en tussen de vertrekhallen en de parking P3 en P4. HTM heeft besloten om zich te richten op haar kerntaken, namelijk het verzorgen van het openbaar vervoer per tram en stadsbus in de regio Haaglanden. In 2020 en 2021 zijn alle voertuigen van HTM Specials van de hand gedaan. In mei 2019 introduceerde HTM de HTM Fiets als aanvulling op haar openbaar vervoer. Er zijn 200 fietsen beschikbaar in Den Haag, Leidschendam-Voorburg, Rijswijk en Zoetermeer. Sinds februari 2023 is HTM gestopt met het aanbieden van de HTM Fiets in Den Haag, Leidschendam-Voorburg en Rijswijk, HTM Fiets wordt wel voortgezet in Zoetermeer. Sinds januari 2024 wordt dit alleen aangeboden op Station Lansingerland-Zoetermeer.
Materieeloverzicht.
De restauranttram (GTL8 3035) is sinds 11 mei 2014 ingezet als rijdend restaurant en niet langer in het bezit van HTM. De vier pekeltrams (GTL8 3009, 3011, 3024 en 3044) rijden sinds november 2013 bij winterse omstandigheden en bij instructieritten.
Organisatie.
HTM exploiteert 10 tramlijnen, 3 lijnen van RandstadRail, 9 stadsbus- en 6 nachtbuslijnen. HTM verricht haar vervoerdiensten op concessiebasis in de gemeenten Delft, Den Haag, Leidschendam-Voorburg, Pijnacker-Nootdorp, Rijswijk en Zoetermeer.
Servicewinkels.
HTM heeft drie servicewinkels voor reizigers:
Kantoren.
HTM heeft verschillende kantoren voor medewerkers:
Het hoofdkantoor is gevestigd op de 3e en 4e etage van kantorencomplex Stichthage in het station Den Haag Centraal.
Remises, opstelterreinen en werkplaatsen (tram).
HTM heeft de volgende remises, opstelterreinen en een werkplaats:
Werkplaats.
Verder is er de niet meer voor exploitatie van HTM in gebruik zijnde remise Frans Halsstraat, die wordt gebruikt door de museumtrams van het Haags Openbaar Vervoer Museum die historische ritten maken op het Haags tramnet. Deze remise wordt gebruikt door HTM voor materieelpresentaties of andere representatieve doeleinden, zoals conferenties. De remises Maaldrift in Wassenaar en 's-Gravenmade in Rijswijk, die voor de buitenlijnen dienden, zijn gesloopt.
Garage en werkplaatsen (bus).
HTM heeft de volgende garage en werkplaats:
Jaarcijfers.
Aantal reizigers in duizenden per jaar (2014 per dag), bedragen in miljoenen en euro.
Uitbreidingen en samenvoegingen op het lijnennet.
De eerste grote aanpassingen die HTM doorvoerde waren die van 1930. Als gevolg van een grote stijging van de werkloosheid door de internationale crisis en de daarmee gepaard gaande scherpe daling van het aantal vervoerde passagiers, voerde HTM eenmansbediening in op enkele zwakke tramlijnen, werden de frequenties verlaagd en werd de verbouwing van motorwagens stopgezet. Op verschillende lijnen verdwenen de aanhangwagens. Vele medewerkers werden ontslagen en lonen werden meerdere keren verlaagd. Er volgden vele frequentieverlagingen, waarbij vooral de uiteinden van de Haagse dubbellijnen (6/13, 5/20 en 1/21) werden getroffen. Dit leidde tot een stroom klachten aan het hoofdkantoor. Pas in 1937 konden enkele maatregelen worden opgeheven en kwamen er weer meer passagiers.
Na de Tweede Wereldoorlog werd het tramnet in grote lijnen weer opgebouwd tot de vooroorlogse situatie. Enkele opgeheven trajecten, zoals van lijn 2 over de Sportlaan, van lijn 4 door het Bezuidenhout en van lijn 10 naar Duindorp keerden niet terug. Het traject van lijn 3 naar de Vogelwijk keerde wel terug (in 1955). Door de bouw van nieuwe wijken waren er ook enkele uitbreidingen. Zo ging tramlijn 4 naar Moerwijk rijden. Ook werd een groot busnet opgebouwd dat vooral de zuidwestelijke uitbreidingswijken Vrederust, Berestein en Morgenstond ging bedienen. Deze groeiperiode duurde tot rond 1960. Voor het eerst werd fors in de exploitatie gesneden tussen 1958 en 1963. Tramlijn 4 werd in 1959 op het zuidelijke traject vervangen door lijn 16 en 17 en het noordelijk traject naar Marlot werd omgezet in een buslijn met hetzelfde nummer. De tramlijnen 1 (Prins Mauritslaan – Station Staatsspoor) en 15 (Zuiderparklaan – Station Staatsspoor) werden in april/mei 1958 opgeheven. De tramlijnen 2 (Kerkplein – Meer en Bos) en 5 (Prinsessegracht – Appelstraat) volgden in 1963. In deze gevallen ging het om dubbellijnen met gering vervoer op de eindtrajecten. De buslijnen die deze vier tramlijnen opvolgden werden al na enkele jaren opgeheven. Ook de interlokale tramlijn naar Wassenaar en Leiden werd in 1961 opgeheven. De exploitatie werd aan busbedrijf NZHVM overgedaan. Lijn 6 werd in datzelfde jaar verlengd naar Mariahoeve en in 1965 over korte afstand naar Leyenburg. In 1969 werd de nota OV 1969 gepresenteerd, met daar in het semi-metro plan. Er zou weinig van terechtkomen. 
De tweede forse ingreep geschiedde door de uitvoering van het Plan Lehner. Buslijnen die in het centrum eindigden werden aan elkaar gekoppeld, zodat doorgaande (diametrale) verbindingen zonder overstappen ontstonden, met als bijkomend voordeel een besparing op exploitatiekosten doordat eindpuntrusttijden van het personeel konden worden ingekrompen en minder bussen nodig waren. Tevens werd het lijnennet gerationaliseerd door de tramlijnen 3 en 7 te combineren tot één lijn 3 en door lijn 10 te combineren met de interlokale tramlijn naar Voorburg. Daarbij verdwenen de trajecten door onder meer de Boekhorststraat en de Groot-Hertginnenlaan. Een groot gedeelte van de drukbevolkte Schilderswijk verloor door deze maatregelen het openbaar vervoer, temeer daar lijn 12 een snellere route kreeg om de wijk heen. Tramlijn 14 werd buslijn.
Mede onder druk van de oliecrisis en de lering die daaruit werd getrokken, kwam het stedelijk openbaar vervoer in de jaren 1970 weer in de belangstelling. Er volgden in hoog tempo uitbreidingen van het tramnet: in 1971 lijn 6 naar Leidschendam enerzijds en Berestein anderzijds en in 1974 lijn 9 naar Vrederust. Ook in de gemeenteraad kwam een kentering in de ideeën hoe een binnenstad hoorde te functioneren. De auto werd enigszins in de ban gedaan door betaald parkeren in te stellen en autovrije straten in te richten. Nieuwe wijken rond Loosduinen kregen vanaf 1974 eerst buslijnen en later tramlijnen: de nieuwe lijn 2 en doortrekking van lijn 3. Deze laatste lijn onderging ook een verlenging op Voorburgs grondgebied.
In de jaren vanaf 1990 werden steeds vaker milieuargumenten aangevoerd om uitbreiding van het openbaar vervoer te promoten. De grootstedelijke uitbreiding met Vinex-wijken zorgde voor een groei in de exploitatie met de instelling van nieuwe tramlijnen: 15 (naar Nootdorp via Ypenburg), 17 (via Rijswijk Plaspoelpolder en Steenvoorde naar Wateringse Veld) en het doortrekken van lijn 16 naar dezelfde wijk via een andere route. Tevens werd een tramlijn 19 gebouwd tussen Leidschendam en Delft. Binnenstedelijk werd met de ingebruikname van de Haagse tramtunnel (Souterrain) en de ombouw van tramlijn 3 en gedeeltelijk 6 tot RandstadRail-lijnen 3 en 4 een forse exploitatie-uitbreiding bereikt. Ook werd buslijn 26 (Binckhorst – Station Hollands Spoor – Kijkduin) steeds belangrijker. De binnenstedelijke buslijn 25, eens de drukste buslijn van Den Haag, werd voor de uitbreiding van de railexploitatie ingekort.
Met ingang van 19 mei 2019 is RandstadRail 4 uitgebreid naar station Lansingerland-Zoetermeer.
2003 en verder.
Door middel van efficiencyverbeteringen en het herschikken van het lijnennet werden in 2003 maatregelen doorgevoerd om met hogere tarieven, meer kaartcontrole en de kaasschaafmethode bezuinigingen te realiseren. Tramlijn 8 werd richting Scheveningen vervangen door tramlijn 1 en tramlijn 10 werd een spitslijn. Om het Zeeheldenkwartier te compenseren door het wegvallen van tramlijn 3 werd lijn 17 daardoorheen gevoerd. Tramlijn 12 werd ingekort tot Station Hollands Spoor waarbij het lijngedeelte HS – CS door lijn 17 werd overgenomen. Bij de buslijnen werd de route van lijn 13 en 14 versoberd. Buslijn 5 werd opgeheven en gedeeltelijk door 22 vervangen. Door het steeds afnemende passagiersvervoer naar Clingendael werd buslijn 18 in 2010 ingekort tot het Centraal Station en werd het genoemde lijngedeelte overgenomen door een lijn 28 met een lagere frequentie. Dit werd in 2012 ongedaan gemaakt, maar in 2018 werd buslijn 18 opgeheven. Grotendeels van deze buslijn werd overgenomen door buslijn 22 en 29 behalve in Clingendael. Daar werd het busvervoer opgeheven. Van 12 oktober 2020 t/m 10 januari 2021 werd op aandringen van de gemeente Den Haag lijn 30 op proef ingesteld tussen Den Haag Centraal en Duinzigt via Clingendael, omdat lijn 18 daar verdwenen was. Deze lijn reed gecombineerd met lijn 20, dus een slag (heen en terug) 20 en daarna een slag 30. Het bleef bij deze proef. Sinds 1 januari 2023 rijdt tussen het centrum van Den Haag en Benoordenhout de Haagse Hopper. Deze rijdt als een 8-persoonsbus waarvoor er van tevoren gereserveerd kan worden en rijdt niet volgens een vaste route maar wel met vaste halten. Hierdoor wordt de wijk Clingendael weer voorzien van beperkt busvervoer.
In 2010 heeft het kabinet bekendgemaakt dat er gekort wordt op de inkomsten van het Stadsgewest Haaglanden. Dat betekent dat het Stadsgewest minder geld ontvangt via de Brede Doel Uitkering (BDU) en het Rijk heeft een besparing ingeboekt in verband met de verplichte aanbesteding van het stadsvervoer, de zogenaamde aanbestedingskorting. De omvang van de aanbestedingskorting op het stadsvervoer wordt gerekend op een bedrag van € 14 mln. per jaar met ingang van 2013 en € 28 mln. per jaar met ingang van 2015. Daarnaast wordt de eerder door het Rijk toegezegde reële groei van de BDU met 1,1% per jaar niet geëffectueerd en wordt een generieke korting op de BDU toegepast van 5% per jaar. Dit leidt tot een korting op het budget van € 4 mln. in 2011 oplopend tot € 24 mln. in 2020. Voor 2012 bedraagt de korting op de BDU € 7 mln. Ten slotte wordt ook de loon-prijsindex van 2010 niet doorberekend. Dit leidt tot een korting van € 3 mln. per jaar op het budget.
Anno 2011 werkt de kaasschaafmethode niet meer voldoende en moeten door de grote korting op de BDU meer bezuinigingen worden doorgevoerd. De door het Rijk opgelegde bezuinigingen betekende het schrappen van 10% van het openbaar vervoer in Haaglanden. Bij HTM werden per medio december 2011 de volgende bezuinigingenmaatregelen genomen:
Vanaf 2015 beschikt de HTM over 60 nieuwe tweerichtingtrams (type Avenio). Deze serie moderne stadstrams werd in de Siemens fabriek in Wenen gemaakt. De basiskleur is asgrijs, de voorkant is rood en langs de bovenrand loopt een rode streep. Op 5 juli 2014 werd het eerste exemplaar aan koning Willem-Alexander gepresenteerd tijdens de viering van 150 jaar tram. Vanaf 2 november 2015 werd de eerste Avenio tram ingezet op lijn 2. Vanwege de toename van het aantal reizigers besloot de Metropoolregio Rotterdam Den Haag (MRDH) dat HTM tien extra stadstrams van het type Avenio nodig heeft. HTM bestelde deze tien extra trams bij Siemens die in 2019 geleverd werden.
Lijnennet 2024.
Tramlijnen.
HTM rijdt met 3 type trams: de GTL, de RegioCitadis en de Avenio op 10 tramlijnen door Den Haag, Delft, Leidschendam, Nootdorp, Rijswijk, Voorburg en Wateringen.
Vanaf 2026 moet de Haagse TINA de GTL's die nu nog rijden op lijnen 1, 6 en 12 vervangen.
Lightrail.
HTM rijdt met RegioCitadis op 3 lijnen van RandstadRail tussen Den Haag, Voorburg, Leidschendam en Zoetermeer.
Buslijnen.
HTM rijdt met 2 type bussen: MAN Lion's City CNG (A21) en VDL Citea SLF-120 E op 9 buslijnen door Den Haag, Rijswijk en Voorburg.
Naar verwachting gaan er eind 2024 nieuwe elektrische bussen rijden, op de lijnen 20, 21, 22, 28 en 29 de 12 meter lange eCitaro-bussen en op lijnen 23, 24, 25 en 26 de 18 meter lange eCitaro G-bussen.
Nachtnet.
HTM rijdt met MAN Lion's City CNG (A21) onder de naam HTM Nachtbus op zes nachtbuslijnen (N1 t/m N6) door Den Haag, Leidschendam, Nootdorp, Rijswijk, Voorburg, Voorschoten, Wassenaar en Zoetermeer. Van de uitbraak van het coronavirus in 2020 tot eind april 2024 reden de nachtbuslijnen niet, eerst vanwege de coronamaatregelen en daarna door personeelstekort.
Andere activiteiten.
Busvervoer op Schiphol.
HTM Specials onderhield buiten de regio Haaglanden besloten busvervoer op de luchthaven Schiphol, ten behoeve van luchtreizigers tussen de parkeerplaatsen en de terminals en als ondersteuning van de platformdiensten. Dit contract liep in 2020 af, waarna het vervoer werd overgedragen aan Arriva Touring.
Tramrestaurant de Hoftrammm.
In samenwerking met ondernemer Bobby van Galen is GTL-tram 3035 aangepast als tramrestaurant de Hoftrammm. In deze tram kan men een tafel reserveren om tijdens een rondrit op het Haagse tramnet een bijzonder diner te nuttigen. Deze tram wordt ook verhuurd aan gezelschappen.
Stadsvervoer Dordrecht.
HTM nam in 2001 Stadsvervoer Dordrecht (SVD) over. In januari 2007 werd het vervoer in Dordrecht na aanbesteding opgedragen aan Arriva, wat het einde van SVD betekende.
SVN.
Samen met Novio heeft HTM in 2003 Stadsvervoer Nederland (SVN) opgericht om de landelijke markt te betreden, maar HTM heeft eind 2004 alle aandelen verkocht. SVN werd toen eigendom van Novio en VolkerWessels en werd op 1 januari 2007 overgenomen door Connexxion.
Novio.
In augustus 2005 was de gemeente Nijmegen voornemens Novio te verkopen aan HTM. Deze koop is tegengehouden door minister Karla Peijs.
Groene trambanen.
In Den Haag is het eerste traject groene trambaan aangelegd, met gras tussen de rails. Dit bevond zich voor het Vredespaleis in Den Haag. Tot 1973 gebruikte GBHTM steenslag tussen de rails. Den Haag is de eerste stad waar gras is toegepast. Het enige nadeel is dat na lange droogte de vonken van de wielen het gras weleens doen branden.

</doc>
<doc id="24979" url="https://nl.wikipedia.org/wiki?curid=24979" title="HTM">
HTM

HTM heeft meerdere betekenissen:

</doc>
<doc id="24982" url="https://nl.wikipedia.org/wiki?curid=24982" title="RET (Rotterdam)">
RET (Rotterdam)

De Rotterdamse Electrische Tram N.V. (RET) is een Nederlands vervoerbedrijf dat actief is in het stads- en streekvervoer in en rondom de stad Rotterdam. De diensten van de RET bestaan uit openbaar vervoer per tram, bus en metro. Metropoolregio Rotterdam Den Haag (MRDH) is de opdrachtgever van de RET en heeft de volgende concessies aan het bedrijf toegewezen:
Geschiedenis.
Rotterdamse tram.
In 1878 werd de "Rotterdamsche Tramweg Maatschappij" ("RTM") opgericht. Een jaar later, in 1879, reed de eerste paardentram in Rotterdam. Vanaf 1882 gingen er ook stoomtrams rijden in en rondom de nog niet uitgebreide stad. In 1904 werd er begonnen met de eerste buslijnen en, met de invoering van de elektrische tram in 1905, werd er een nieuw trambedrijf opgericht; "Rotterdamsche Electrische Tramweg Maatschappij" ("RETM").
Vanaf 1898 verzorgde de "RTM" ook het tram- en bootvervoer van en naar de Zuid-Hollandse en Zeeuwse eilanden. In 1966 reden daar de laatste trams en ging de "RTM" verder als busbedrijf. De "RTM" ging, na een fusie met andere bedrijven, met het busbedrijf verder als "ZWN". Uiteindelijk werd dit bedrijf in 1999 opgenomen in het Connexxion-concern.
De eerste elektrische tramlijn werd op 18 september 1905 in gebruik genomen door de "RETM", dit was lijn 1 Honingerdijk - Beurs - Park. Hier kwamen in 1906 nog vijf lijnen bij, terwijl er in 1907 en 1908 nog vier lijnen volgden.
De "RETM" droeg na enkele jaren onderhandelen het trambedrijf over aan de gemeente Rotterdam. Op 4 april 1927 werd het Raadsbesluit genomen en op 15 oktober van dat jaar werd de "RETM" officieel een gemeentelijk vervoerbedrijf en kreeg het de naam "RET". Destijds had het bedrijf 1.903 werknemers in dienst, die allen werden ondergebracht bij de gemeente.
Het maximumaantal lijnen werd bereikt in 1930, toen de Rotterdamse tram 25 lijnen had. Het materieel was in de eerste jaren donkerblauw, vanaf de jaren tien werd dat crème, en in de jaren dertig okergeel. Tussen 1929 en 1931 kwamen er 170 moderne vierassige motorwagens en 20 bijwagens in dienst in de nieuwe okergele kleur. Deze trams behoorden toen tot het modernste trammaterieel van Europa. Tot in de jaren zestig zouden deze trams de ruggengraat van het Rotterdamse trambedrijf vormen.
Na de Tweede Wereldoorlog kwamen er vanaf 1948 in een modernere versie nog eens 36 vierassige motorwagens en 36 bijwagens bij, gevolgd door 15 vierassige en 14 gelede Zwitserse lichtgewicht-trams in 1956-'57. Vanaf 1964 kwamen er 95 nieuwe gelede trams in dienst, die (grotendeels) de plaats van de vierassers innamen. Vanaf 1981 kwamen er 100 nieuwe ZGT-trams in gele kleur die (een deel van) het materieel uit de jaren zestig vervingen. In de jaren 90 werden voor de huiskleur van het bedrijf de Rotterdamse kleuren groen en wit ingevoerd. Deze trams werden op hun beurt vanaf 2003 vervangen door 113 Citadis-trams in zilvergrijze kleur, die sindsdien het beeld van de Rotterdamse tram bepalen.
Rotterdamse metro.
1968 was het jaar dat de Rotterdamse metro in gebruik werd genomen. Dit was de eerste metrolijn van Nederland. Bij de opening was het metronet slechts 5,9 kilometer lang en daarmee een van de kortste ter wereld. De RET was vanaf het begin de exploitant van het metronetwerk. De in 1968 geopende Noord-Zuidlijn werd tussen 1974 en 1985 in een aantal fasen enerzijds verlengd tot Spijkenisse en anderzijds in 2011 tot Den Haag Centraal (Hofpleinlijn). In 1982 kwam het eerste deel van de Oost-Westlijn in gebruik. Deze werd tussen 1983 en 2005 aan de oostkant verlengd naar drie verschillende bestemmingen. Aan de westkant werd de lijn tussen 1986 en 2002 verlengd naar Schiedam en Spijkenisse. In 2019 kwam de verlenging naar Hoek van Holland in gebruik.
Rotterdamse bus.
De eerste bus in Rotterdam reed in 1906. De eerste RET-bussen verschenen op 26 mei 1928 op lijn A, B en C. Eind 1939 waren er 11 lijnen, namelijk A-F, H, K, L, M en T. In de jaren 1950 werd het busnet sterk uitgebreid, voornamelijk naar de nieuwe wijken. Tot de opening van de metro in 1968 werd het busnet nog verder uitgebreid en bereikte het zijn grootste omvang. Een deel van de buslijnen werd in de volgende jaren vervangen door metrolijnen. Bij de ingebruikname van de Beneluxlijn van de metro in 2002 werd het busnet ingrijpend gewijzigd en verdween een groot aantal lijnen en kwamen er nieuwe lijnen voor terug. Het busnet is tegenwoordig ondergeschikt aan de metro en tram en vooral aanvullend. Alleen de lijnen naar wijken die geen tram of metro hebben behoren nog tot het hoofdnet.
Verzelfstandiging.
Na bijna tachtig jaar deel te hebben uitgemaakt van de gemeente Rotterdam, werd de "RET" vanaf 1 januari 2007 een verzelfstandigd bedrijf. Sinds die dag is de "RET" een naamloze vennootschap, "RET N.V.", waarvan de aandelen worden gehouden door gemeente Rotterdam. Daarnaast zijn de besloten vennootschappen "RET Infrastructuur B.V." – voor het beheer van de infrastructuur (rails, bovenleidingen, stations, etc.) – en "RET Materieel B.V." – voor het beheer van alle voertuigen (metro's, trams, bussen, etc.) – opgericht. RET Materieel werd een dochteronderneming van de RET N.V., terwijl RET Infrastructuur een gemeentelijke dienst bleef.
Op 29 december 2006 tekenden burgemeester Opstelten en algemeen directeur Peters van de "RET" op het stadhuis de benodigde overeenkomsten. De verzelfstandiging was nodig om mee te kunnen doen met toekomstige openbare aanbestedingen van het openbaar vervoer in de grote steden. De "RET" bleef het openbaar vervoer in Rotterdam en omgeving verzorgen, maar onder een andere juridische constructie, de N.V. De gemeente Rotterdam werd per 1 januari 2007 eigenaar en 100% aandeelhouder van de RET N.V.
In juli 2008 maakte de Stadsregio Rotterdam bekend dat het de aandelen van de "RET" over zou nemen van de gemeente Rotterdam. Hierdoor kon de concessie "Bus Rotterdam" onderhands worden gegund aan de "RET", want dit was alleen mogelijk als de opdrachtgever ook eigenaar was van het bedrijf. De nieuwe concessie liep van december 2008 tot december 2011.
Busbedrijf Qbuzz maakte in de zomer van 2011 bekend met de "RET" een joint venture onder de naam "RETbuzz" te willen oprichten om bij de aanbesteding samen te bieden op het busvervoer in de Stadsregio Rotterdam. Qbuzz ging ook een samenwerking aan met de Haagse HTM. Op 24 oktober 2011 werd echter bekend dat "RETBuzz" niet naar een busconcessie in de regio Rotterdam mee zou dingen. De Nederlandse Mededingingsautoriteit (NMa) had namelijk het samengaan van de twee organisaties in "RETBuzz" afgewezen.
In 2012 won de "RET" zelfstandig de aanbesteding voor busvervoer in de Stadsregio Rotterdam voor de periode 2013-2019. Om de extra lijnen te bedienen nam de "RET" het materieel van Qbuzz over.
In 2016 werd aan de "RET" door de MRDH een tienjarige railconcessie (metro en tram) gegund. Deze werd in februari 2018 met vier jaar verlengd tot 2030, omdat de "RET" een financiële bijdrage beloofde voor de meerkosten van de ombouw van de Hoekse Lijn.
In 2018 werd aan de "RET" door de MRDH een vijftien jarige busconcessie gegund. Deze ging in per eind 2019 en loopt tot 2034. De "RET" dient in deze periode volledig om te schakelen naar zero emissie bussen. De eerste 55 zero emissie (elektrische) bussen zijn eind 2019 in dienst genomen, samen met ruim honderd hybride bussen. In 2021 zouden de volgende vijftig zero emissie bussen in dienst komen. Uiterlijk eind 2029 dient de hele busvloot zero emissie te zijn.
Na tien jaar van een stijgend aantal reizigers en reizigerskilometers (2010-2019) was er in 2020, als gevolg van de coronacrisis, een teruggang van circa 45 procent t.o.v. 2019.
Activiteiten.
De RET verzorgt bus- en tramvervoer in Rotterdam, Schiedam, Vlaardingen, Capelle aan den IJssel, Krimpen aan den IJssel, Barendrecht, Ridderkerk, Dordrecht, Lansingerland, Zoetermeer, Maassluis, Poortugaal, Rhoon en De Zweth. Daarnaast de metro naar Schiedam, Vlaardingen, Maassluis, Hoek van Holland, Spijkenisse, de RandstadRail metrolijn naar Berkel en Rodenrijs, Pijnacker, Nootdorp, Leidschendam, Voorburg en Den Haag en twee buslijnen naar Delft. In totaal zijn dit 57 buslijnen met 258 bussen, 10 tramlijnen met 112 trams en 5 metro- en sneltramlijnen met 152 metrotreinen. In het gebied vervoerde de RET jaarlijks (2019) 185,7 miljoen reizigers (38,7 miljoen per bus, 59,9 miljoen per tram en 87,1 miljoen per metro).
Ook exploiteerde men tot 2022 de "Fast Ferry "De Nieuwe Prins"" tussen Hoek van Holland en de Maasvlakte. De snelle verbinding over de Nieuwe Waterweg was bedoeld voor mensen die werkzaam waren op de Maasvlakte en voor toeristen. Bij de Maeslantkering, de Pistoolhaven en aan de Rozenburgse landtong waren stops, maar deze werden onregelmatig gebruikt.
Logo.
De voorloper van de "RET", de "RETM", gebruikte tussen 1905 en 1927 een logo waarbij de letters in schreef in elkaar zaten verweven. Hierna kwam er voor de "RET" een logo waarbij de letter R in een moderne uitvoering paste in een rood rondje met in het midden de E en de T die onder elkaar stonden. Dit logo bleef in gebruik tot 1965 toen er een nieuw logo werd geïntroduceerd ontworpen door Jeanette Kossmann. De drie letters waren nu vetgedrukt, in schreef en liepen in elkaar over. Dit logo werd in 1985 vervangen door het huidige logo (monogram) dat werd ontworpen door Aad van Dommelen van bureau "Vorm Vijf".

</doc>
<doc id="24983" url="https://nl.wikipedia.org/wiki?curid=24983" title="RET">
RET



</doc>
<doc id="24986" url="https://nl.wikipedia.org/wiki?curid=24986" title="Novio">
Novio

Novio was vanaf 1997 het stads- en streekvervoerbedrijf in Nijmegen (Nederland). Eind 2006 werd het bedrijf een dochteronderneming van Connexxion. Van eind 2009 reed het bedrijf ook lijnbusdiensten in Arnhem. Op 8 december 2012 verdween de bedrijfsnaam uit beeld. Connexxion schreef in 2013 onder de naam OV Regio IJsselmond in op de aanbesteding van de concessie IJsselmond en gebruikte de bedrijfsgegevens van Novio. Daarmee is OV Regio IJsselmond de rechtsopvolger van Novio.
Geschiedenis.
Van GTN via CVD naar Novio.
Sinds 1911 exploiteerde de "Gemeente Tram Nijmegen" (GTN) openbaar vervoer in Nijmegen, voornamelijk per tram en bus. De GTN nam daarvoor tramlijnen van de Nijmeegsche Tramweg-Maatschappij over, welke al vanaf 1889 paarden- en stoomtrams in Nijmegen exploiteerde. GTN was aan het elektriciteitsbedrijf van Nijmegen verbonden. De gedachte hierachter was dat dat de winstgevende elektriciteitscentrale de tram in magere jaren financieel kon bijstaan. Begin 1950 besloot de gemeente over te stappen op een combinatie van trolleybussen voor drukke lijnen en dieselbussen voor minder drukke lijnen. Vanaf 1952 reden deze trolleybussen en de laatste tram verdween in 1955. Zie ook: "Nijmeegse tram" en "Nijmeegse trolleybus".
Door de gemeente werd hierbij ook besloten het stadsvervoer in Nijmegen geheel onder te brengen bij de GTN, waardoor de "Zuidooster" haar lijnen in Nijmegen, die nog uit het "MBS"-tijdperk stamden, moest afstaan. Wegens gebrek aan materieel en mensen zou Zuidooster echter tot 1958 nog materieel en chauffeurs verhuren aan de GTN en zijn opvolger. In 1956 koos de gemeente ervoor om het elektriciteitsbedrijf los te koppelen van het gemeentevervoer. Het gemeentevervoer werd samengevoegd met de reinigings- en ontsmettingsdienst en kreeg de naam "Centrale Vervoersdienst" (CVD). CVD huurde begin jaren 70 opnieuw bussen en personeel van Zuidooster maar in 1978 kwam hieraan een einde omdat de ZO de bussen zelf nodig had.Daar de CVD zelf onvoldoende eigen bussen bezat werden nu 7 CSA-1 standaards uit 1976 gehuurd van het GVB in Amsterdam. Dit duurde tot 1981 tot men voldoende eigen CSA-1 standaards had. Toch werden toen nog korte tijd bussen gehuurd maar nu het oudste type uit 1967 zowel van het GVB in Amsterdam als de HTM in Den Haag. Uiteindelijk beschikte het bedrijf over 58 eigen CSA-1 wagens en 1 CSA-2 wagen. Ook werden er nog oude CSA-1 wagens uit Groningen en Utrecht gehuurd. 
In 1997 werd CVD opgesplitst. Het gemeentevervoer werd verzelfstandigd tot Novio, afgeleid van de Romeinse naam voor Nijmegen, Noviomagus. De reinigings- en ontsmettingsdienst werd verzelfstandigd tot "Dienst Afvalstoffen en Reiniging" (DAR). Alle aandelen van Novio gingen naar de gemeente Nijmegen.
Novio.
Novio NV zelf kreeg naast Novio Vervoer (het onderdeel verantwoordelijk voor het uitvoeren van het openbaar vervoer) aanvankelijk twee dochters, "Novio Techniek BV" en "Novio Net BV". Novio Net nam commercieel vervoer voor zijn rekening en Novio Techniek onderhoudswerk niet alleen voor Novio NV maar ook voor (voormalige) diensten van de gemeente Nijmegen zoals DAR. Novio Techniek ging ook steeds meer voor derden werken. Later kwamen nog twee nieuwe marktgerichte onderdelen erbij: "Novio Bustechniek" en "Novio Express". Novio Bustechniek exploiteerde een groot servicecentrum voor touringcars. Dit bedrijf ging later failliet. Novio Express werd samen met Betuwe Express opgericht als een touringcarbedrijf.
Imago en toekomstprojecten.
Novio wilde bouwen aan een sterk imago. Reclame werd van de bussen verwijderd en alle bussen reden in het nieuwe Novio kleurenschema, wit met een rode schort. Enige uitzondering vormde de 606, een wagen die in een project voor kunstbussen beschilderd was. Deze bus was in 1994 overgeschilderd ter nagedachtenis van de geallieerde landingen tijdens Operatie Market Garden waarin Nijmegen werd bevrijd, toen 50 jaar geleden. Hij kreeg de tekst "50 jaar vrijheid en democratie" mee. Tot begin 2008 reed deze als bevrijdingsbus, alleen de tekst was inmiddels veranderd in "Meer dan 60 jaar vrijheid en democratie". In 2006 reden weer veel bussen met reclame. Sinds 2008 rijden de bussen zonder reclame, een subsidie van de gemeente Nijmegen zorgt voor de financiering.
Novio had enkele toekomstprojecten om het openbaar vervoer in Nijmegen te verbeteren. De eerste was een moderne kabeltram tussen het stadscentrum en de nieuwe wijk Nijmegen-Noord aan de overkant van de Waal. Dit project is uiteindelijk afgeblazen.
Novio was in 2000 in gesprek met bussenbouwer Den Oudsten uit Woerden voor de ontwikkeling van een nieuwe lichtgewicht bus. Deze bus zou bestaan uit composietmaterialen zoals ze in de luchtvaart gebruikt worden en zou bestaan uit kant- en klare modules, die geleverd zouden worden door Fokker. Deze modules zouden het onderhoud vergemakkelijken en bovendien steviger zijn dan gebruikelijke materialen in bussen. Door het lichte gewicht zou brandstof bespaard worden en door gebruik van een experimentele hybride aandrijving met extra zuinige dieselmotoren en nieuwe filters zou de uitstoot van schadelijke stoffen nog verder beperkt worden. Uiteindelijk haakte Novio met dit project af. De bus, aangeduid als X97, werd nog wel gebouwd maar in samenwerking met RET en de gemeente Rotterdam. De bus doorstond een praktijktest niet en na het faillissement van Den Oudsten werd deze door Fokker verkocht.
Deelname in SVN.
Novio nam sinds eind 2004 voor 49 procent deel in de toen nieuwe vervoerder "Stadsvervoer Nederland" (SVN), die de concessie Oost-Utrecht uitvoerde. Naast Novio nam Volker Wessels deel in SVN. SVN deed, met weinig succes, mee aan de aanbesteding voor concessies in Noord-Brabant. Met de overname van Novio door Connexxion is het aandeel van Novio naar Connexxion gegaan.
Mislukte verkoop aan HTM.
In september 2004 maakte de gemeente Nijmegen bekend Novio te willen verkopen, vanwege de toekomstige openbare aanbestedingen. Het was onzeker dat Novio na de aanbestedingen nog in Nijmegen zou rijden. Daarom was de huidige situatie, met de gemeente als enige aandeelhouder, ongewenst. Ook zou de gemeente Nijmegen een dubbele rol gaan spelen in de aanbestedingen.
Eind 2005 zou het bedrijf verkocht worden aan "HTM" en werd een principeovereenkomst getekend. Deze verkoop liep spaak na boekenonderzoek door de HTM. Hierna liet de directeur van HTM zich in de pers 'onwelgevallig' uit over Novio. De gemeente Nijmegen zette - als enige aandeelhouder - korte tijd later (februari 2006) de zittende directeur Van Lokven op non-actief. Reden hiervoor zouden de verliezen bij de verworven concessie SVN zijn. Van Lokven startte een bodemprocedure met als doel zijn ontslag ongedaan te laten maken.
Verkoop aan Connexxion.
Op 28 september 2006 kwam het persbericht naar buiten dat de gemeente Nijmegen een voorlopige overeenstemming had bereikt met Connexxion om Novio te verkopen. Connexxion kreeg 3 weken de tijd om de boekhouding van Novio door te nemen, en ook de NMA kreeg de kans de verkoop te onderzoeken. Het was de bedoeling dat Novio NV in november 2006 onderdeel van het Connexxion-concern zou worden. Het zou echter een onafhankelijk bedrijf worden (vergelijkbaar met Connexxiondochter Hermes). Connexxion had plannen om delen van de concessies van Hermes (KAN-zuid) en Connexxion (KAN-noord) bij Novio onder te brengen.
Voor de 500 werknemers was er een baangarantie van 3 jaar.
Op 28 november 2006 maakte de gemeente Nijmegen bekend dat de gemeente en de Raad van Bestuur van Novio overeenstemming hadden bereikt over de verkoop van Novio. De kosten voor overname bedroegen € 12,4 miljoen. De verkoop was hiermee nog niet definitief omdat de gemeenteraad nog inspraak had. De gemeente hoopte Novio vóór 31 december 2006 definitief verkocht te hebben om de onderhandse gunning van de concessie aan Novio met 1 jaar te mogen verlengen.
Op 21 december 2006 maakte de Nederlandse Mededingingsautoriteit (NMa) bekend dat Novio overgenomen mocht worden door Connexxion. Op 29 december 2006 werd de verkoopovereenkomst getekend, waarmee de verkoop aan Connexxion definitief was. De gemeente heeft alle aandelen in Novio overgedragen aan Connexxion. Per december 2007 is de website van Novio uit de lucht gehaald en geïntegreerd met de website van Connexxion.
Stadsregio Arnhem Nijmegen.
Het bedrijf exploiteerde van 13 december 2009 tot en met 8 december 2012 het openbaar vervoer in Stadsregio Arnhem Nijmegen onder de naam Breng. Daarvoor reed de vervoerder al in het concessiegebied KAN-Zuid (gemeente Nijmegen). Deze concessie was onderhands aan Novio gegund. De streeklijnen en enkele stadslijnen binnen deze concessie waren voor een groot deel uitbesteed aan "Hermes".
De concessie KAN-Noord (Arnhem) en KAN-Zuid (Nijmegen) werden in 2009 gezamenlijk aanbesteed. De opdrachtgever eiste dat er onder één naam en één stijl in de regio gereden moest worden om het openbaar vervoer herkenbaarder te maken. De rood/witte huisstijl op de bussen van Novio is hierdoor verdwenen. Men hanteerde alleen nog de naam "Breng".
Einde van Novio in Arnhem-Nijmegen.
Voor de nieuwe concessie van de Stadsregio Arnhem Nijmegen liet Connexxion niet Novio maar Hermes mee bieden. Op 14 juli 2011 werd door de Stadsregio bekendgemaakt dat de concessie aan Hermes gegund is. Hermes zal de merknaam Breng blijven handhaven. Novio is hierdoor per 9 december 2012 officieel verdwenen uit het straatbeeld van Nijmegen, terwijl Hermes is teruggekeerd in Nijmegen na drie jaar afwezigheid.
OV Regio IJsselmond.
Connexxion schreef in 2013 onder de naam OV Regio IJsselmond in op de aanbesteding van de concessie IJsselmond (het busvervoer in Noordwest-Overijssel, Noordoostpolder en Oost-Flevoland). Daarvoor gebruikte Connexxion de KvK-gegevens van Novio. Daarmee is OV Regio IJsselmond de rechtmatige opvolger van Novio.
Lijnen dienstregeling 2009.
Novio onderhield een aantal stadslijnen in Nijmegen, een streeklijn rond Elst en een drietal buurtbussen in de regio. Hieronder volgt een overzicht van Novio lijnen uit de dienstregeling van 2009.
Naast bovenstaande lijnen, die geheel door Novio werden bediend, reed Novio ook dagelijks een aantal ritten op lijn 5 Groesbeek - Beuningen Aalsterveld, die voor het overgrote deel door Hermes wordt uitgevoerd. Op zaterdag reden deze bussen na Aalsterveld door als lijn 11 naar Nijmegen, Brabantse Poort. Op werkdagen reed Novio twee ritten op Hermeslijn 82, beide in de richting Millingen - Nijmegen CS.
Sinds de opening van station Molenhoek in mei 2009 verzorgde Novio in de avonduren eveneens ritten van lijn 1 Centraal Station - Molenhoek.
Gezamenlijk met het Duitse NIAG exploiteerde Novio lijn 58 Emmerich - Kleve - Nijmegen. Deze lijn werd gereden door NIAG. Novio verzorgde ritten tussen Kranenburg en Nijmegen in de spitsuren met lijn 57.
Sinds 13 december 2009 voert Novio het vervoer in de gehele concessie Arnhem-Nijmegen uit onder de merknaam Breng.
Busbaan door de spoorkuil.
Op 20 augustus 2006 werd de nieuwe busbaan door de spoorkuil in gebruik genomen. De bestaande busbaan door de spoorkuil tussen het station en de Graafseweg en de St. Annastraat is doorgetrokken naar de Heyendaalseweg en gaat vlak voor het station Nijmegen Heyendaal omhoog naar straatniveau.
De bestaande bushalte "Heyendaal NS" (vroeger van Interliner 412 en sneldienst 212) werd verplaatst van de Kapittelweg naar de nieuwe busbaan bij de Heyendaalseweg. Aanvankelijk deden alleen Novio lijn 10 (Heyendaalshuttle) en Hermes lijnen 54 (Grave - Nijmegen vv) en 55 (Cuijk - Nijmegen vv) deze halte aan. Vanaf 10 december 2006 reden meer bussen via de verlengde spoorkuil. Dit waren Hermes lijnen 3 (Wijchen), 4 (Wijchen), 9 (Grave, de oude lijn 54) en 255 (Cuijk, de oude lijn 55) en Novio lijn 10 (Heyendaalshuttle).
Heyendaalshuttle.
In december 2004 zette Novio een lijn op ter behoeve van de Radboud Universiteit, de HAN en het UMC St Radboud. Deze nieuwe lijn 10 rijdt op weekdagen in hoge frequentie een ronde rond het Radboudziekenhuis en doet hierbij alle faculteiten van de universiteit en ook de hogeschool aan. Oorspronkelijk reed deze lijn over de drukke St. Annastraat. Na het gereedkomen van de verlengde spoorkuil rijdt deze bus vanaf station Nijmegen rechtstreeks over een busbaan naar station Heyendaal waar deze richting de campus afslaat. De komst van de Heyendaalshuttle betekende een verbetering in bereikbaarheid van de campus. De Heyendaalshuttle werd grotendeels gereden door de speciaal hiervoor aangeschafte gelede bussen uit de 9800-serie.
Wagenpark.
Het wagenpark bestond uit de volgende wagens:
De 9900 serie bestond uit tien wagens (Novio 901-910) van de Jonckheer-stadsbus van Berkhof, gebouwd op een SB250 chassis van DAF. Deze bussen waren de eerste bussen met een lage vloer bij Novio. Al deze bussen hadden een digitale filmkast. Deze bussen hadden in 2008 de Connexxion boordcomputer Infoxx gekregen, GPS systemen, reizigersinformatieschermen en OV-chipkaartapparatuur werden omgenummerd naar de 9901-9910 om in het Connexxion wagenpark te kunnen worden opgenomen. Bij de ingang van de nieuwe concessie op 13 december 2009 bleven deze bussen nog tijdelijk in dienst totdat alle nieuwe stadswagens in dienst waren genomen.
De 2850, 2853, 2854 en 2863 waren Den Oudsten B96 Alliance bussen en stroomden in 2008 om oude Novio bussen te vervangen. De bussen waren laagvloers en waren uitgerust met OV-chipkaartapparatuur en informatie voor de reiziger. Bij de ingang van de nieuwe concessie op 13 december 2009 bleven deze bussen nog tijdelijk in dienst totdat alle nieuwe stadswagens in dienst waren genomen.
De 4119-4121 en 4123-4133 waren newA330 bussen gebouwd door Van Hool en waren in 2008 in dienst gekomen ter vervanging van de oude wagens uit de 600 en 700 serie. Deze bussen hadden een lage vloer en waren uitgerust met OV-chipkaartapparatuur en informatie voor de reiziger. Connexxion had deze doorgeschoven vanuit dochterbedrijf GVU, bij wie deze eerst dienstdeden op de stadsdienst in Utrecht. Bij de ingang van de nieuwe concessie op 13 december 2009 bleven deze bussen nog tijdelijk in dienst totdat alle nieuwe stadswagens in dienst waren genomen.
De 1700-1732 waren Berkhof Jonckheer bussen afkomstig van Hermes Eindhoven. Deze bussen waren in 2001 en 2003 in dienst gekomen ter vervanging van de oudste stadsbussen in Eindhoven. Ze verschilden niet veel van de 9900 serie. Met ingang van een nieuwe concessie in Eindhoven in december 2008 werd het wagenpark volledig vernieuwd en werden deze bussen overbodig in Eindhoven. Na inbouw van OV-chipkaartapparatuur waren deze bussen naar Nijmegen gekomen en vervingen ze de Premier, Van Hool A300 en de resterende MAN wagen. Bij de ingang van de nieuwe concessie op 13 december 2009 bleven deze bussen nog tijdelijk in dienst totdat alle nieuwe stadswagens in dienst waren genomen.
De 9176-9181 zijn gelede Citaro bussen, gebouwd door Mercedes-Benz. Deze wagens stroomden in 2009 in om de oudere gelede wagens in Nijmegen te vervangen. De bussen hebben een lage vloer en beschikken over OV-chipkaartapparatuur. Bij de ingang van de nieuwe concessie op 13 december 2009 verdwenen deze bussen uit Nijmegen. De 9176-9178 bleven in dienst bij Breng in Arnhem, de 9179-9181 gingen terug naar moederbedrijf Connexxion voor de regio Rotterdam.
De aan de CVD geleverde 500 serie met de nummers 501-558 waren SB 201 DKDL DAF/Hainje CSA-1 wagens en werden geleverd tussen 1977 en 1983. De 502, 503, 501, 504 en 505 werden later verkocht aan de BBA en kwamen daar als 360-364 in dienst. De laatste wagens gingen eind jaren 90 buiten dienst. De 555-558 hadden een ZF4 versnellingsbak. De 559 was de enige CSA-2 wagen en was semi-tourbus. De 650 en 651 waren CSA-2 wagens die van de HTM waren overgenomen.
De 600 serie was de laatste serie die nog koersrollen had in de lijnenkast zitten, in plaats van digitale bestemmingsaanduidingen. Een uitzondering hierop vormde de 647 die een digitale filmkast had. Deze bus was van roestvrij staal gemaakt. Vanaf de 632 hebben deze bussen in december 2004 een nieuwe filmrol gekregen waarbij vervallen bestemmingen zijn weggelaten en nieuwe bestemmingen zijn toegevoegd. Bij deze bussen waren de bestemmingsrollen aan de zijkant verwijderd en niet vervangen. De lijnnummers waren nog wel aan de zijkant zichtbaar. De 622-625 en 631 hebben een tijd bij Stadsvervoer Nederland gereden.
Deze bussen bestonden uit een DAF SB220 LC550 chassis met een ST2000 carrosserie van Hainje. Alle bussen van deze serie zijn begin april 2008 uit de omloop gehaald toen Connexxion ander materieel uit andere delen van het land doorschoof naar Nijmegen.
De 700 serie bestond uit zestien bussen (701-716) met een DAF SB220 LT550 chassis en een VDL Berkhof 2000NL carrosserie. Al deze bussen waren voorzien van een digitale filmkast. Bus 701 is op 24 februari 2006 getroffen door een kleine brand, waarbij de draadboom van de bus door is gesmolten en kwam niet terug in dienst. De rest van de serie is begin maart 2008 uit de omloop gehaald toen nieuwere bussen uit het Connexxion wagenpark instroomden.
De 1375-1386 serie Premier waren van oorsprong de Schipholplatformwagens 577-588 en waren nog aan de NZH in de gele kleur afgeleverd.Daar het lage-vloerwagens waren werd er veelvuldig mee geschoven en werden ze Connexxion groen gespoten en vernummerd tot 1375-1386. Ze reden daarna onder meer in de laatste dagen van de Connexxion-concessie Veluwe in 2004 en vervolgens in Arnhem.
Daarna reden ze op de Amstelveense lijnen 165 en 166 omdat voor die lijnen lage-vloerbussen verplicht waren. Deze wagens werden door Connexxion doorgeschoven ter vervanging van oud materieel. Nadat wagens uit Eindhoven instroomden in Nijmegen, gingen deze bussen bij Novio terzijde.
De 2509-2525 en de 2596-2598 waren van Hool A300 ex-Schiphol sternetwagens en werden door Connexxion begin 2008 doorgeschoven naar Nijmegen ter vervanging van oud materieel. Nadat wagens uit Eindhoven instroomden in Nijmegen, gingen deze bussen bij Novio terzijde.
De 9300-serie bestond uit de bussen 9301 en 9302 van 't model Lion's City A21 (in de oude uitvoering). Deze waren in 2004 verhuurd aan dochterbedrijf Stadsvervoer Nederland, maar waren sinds begin 2006 weer terug in Nijmegen. Het ging hier om bussen van MAN met een digitale filmkast. Deze bussen hadden in 2008 een nieuwe boordcomputer gekregen en GPS systemen en waren omgenummerd naar de 9300 serie om in het Connexxion wagenpark te kunnen worden opgenomen. Hiervoor reden ze rond als de 101 en 102. Een van de bussen raakte bij een brand op het busstation beschadigd en kwam niet terug in dienst. De andere bus ging buiten dienst toen bussen uit Eindhoven instroomden in Nijmegen.
De 9800-serie bestond uit zes tweedehands gelede bussen (9801-9806). Deze bussen waren speciaal aangeschaft voor de Heyendaalshuttle.
De 9801 en 9806 waren gelede bussen uit de B93 Alliance serie van Den Oudsten. Het ging hier om zogenaamde integraalbussen waarbij chassis en opbouw beide door Den Oudsten waren verzorgd. De motoren waren geleverd door DAF. Beide bussen waren overgenomen van Connexxion (stadsdienst Almere). Oorspronkelijk zouden zes bussen van Connexxion overgenomen worden, maar van vier bussen ging de verkoop niet door. De 9802-9805 waren gelede Mercedes-Benz Citaro-bussen van het type O530G en waren aangeschaft ter vervanging van de teruggevorderde Alliance-bussen. Ook deze bussen waren tweedehands. Al deze bussen hadden een digitale filmkast. Deze bussen hadden in 2008 een nieuwe boordcomputer gekregen en GPS systemen en waren omgenummerd naar de 9800 serie om in het Connexxion wagenpark te kunnen worden opgenomen. Hiervoor reden ze rond als de 800 serie. Alle bussen ging in 2009 buiten dienst toen nieuwere gelede wagens doorgeschoven werden door Connexxion.

</doc>
<doc id="24989" url="https://nl.wikipedia.org/wiki?curid=24989" title="Noordpool">
Noordpool

De geografische noordpool van een planeet is het noordelijke snijpunt van de omwentelingsas met het oppervlak. Voor de Aarde is dit punt gelegen in de Noordelijke IJszee.
Vanuit de geografische noordpool gezien, wijzen alle richtingen naar het zuiden; van noorden, oosten en westen is op dit punt geen sprake.
Definitie.
Geomagnetische noordpool.
De Aarde heeft een magnetisch veld, het aardmagnetisch veld, en er is sprake van de geomagnetische noordpool, wat natuurkundig gezien op de Aarde een magnetische zuidpool is. Zowel de aardas als de as tussen de magnetische noord- en zuidpool veranderen in de loop van de tijd. Het gebeurt zelfs dat de richting van het magnetisch veld van de Aarde omkeert. De laatste keer dat dat is voorgekomen is geleden, het gebeurt gemiddeld eens in de . In 2010 lag de geomagnetische noordpool op 80° 4' 48" NB, 72° 12' 36" WL, bij het Ellesmere-eiland. De hoek tussen een kompasnaald, die naar de magnetische zuidpool wijst, en de plaatselijke meridiaan wordt declinatie genoemd. In de scheepvaart spreekt men van variatie in plaats van declinatie.
De Noordelijke Pool van Ontoegankelijkheid.
De Noordelijke Pool van Ontoegankelijkheid is gedefinieerd als het punt in het Arctische gebied dat het verste ligt van enige kustlijn. Dit punt ligt op 84°03′N 174°51′W. Soortgelijke polen zijn aanwezig in de Grote Oceaan en de Indische Oceaan.
Noordpoolgebied.
Met de Noordpool of het noordpoolgebied wordt ook vaak bedoeld het gehele gebied ten noorden van de noordpoolcirkel (66°33'NB), de zogenaamde Arctis.
Ontdekkingsreizen.
De eerste personen die de geografische noordpool zouden hebben bereikt op 6 april 1909 zijn Robert Edwin Peary, Matthew Henson en vier Inuit genaamd Ootah, Seegloo, Egingway, en Ooqueah. Deze aanspraak is echter omstreden.
Het eerste luchtschip dat de pool bereikt was de Norge met Roald Amundsen, Lincoln Ellsworth en Umberto Nobile. Zij vertrokken op 11 mei 1926 vanuit Ny-Ålesund op Spitsbergen en bereikten op 12 mei de pool. Twee dagen later landde de Norge bij Teller in Alaska.
In 1958 maakte de Amerikaanse onderzeeboot USS Nautilus (SSN-571) een reis onder het ijs en passeerde hierbij de Noordpool. Later dat jaar brak de USS Skate (SSN-578) door het ijs op de Noordpool.
De Russische ijsbreker Arktika was het eerste oppervlakteschip dat de Noordpool bereikte. Dit gebeurde op 17 augustus 1977 onder leiding van Joeri Koetsjiev.
Tijd.
Op de Noordpool staat de zon boven de horizon in de zomer en onder de horizon in de winter. Het eerste zonlicht van het jaar bereikt de pool rond 20 maart en bij de zonnewende, omstreeks 21 juni, staat de zon zo’n 23 graden boven de horizon. Daarna zakt de zon weer en verdwijnt circa 23 september onder de horizon.
Op de meeste plaatsen van de aarde is de tijd afhankelijk van de lengtecirkel. Rond 12 uur staat de zon op de hoogste positie en dit wordt als basisuitgangspunt voor de tijdzone gebruikt. Op de Noordpool is dit niet mogelijk, gedurende zes maanden van het jaar staat de zon de gehele tijd boven de horizon, en gedurende de andere zes maanden van het jaar de gehele tijd onder de horizon. De hoogte van de zon boven of onder de horizon varieert hier niet, zoals op andere plaatsen op aarde dan noord- en zuidpool, onder invloed van de draaiing van de aarde, maar uitsluitend onder invloed van de precessie van de aardas. Op de Noordpool komen alle lengtecirkels bij elkaar en daar de pool onbewoond is, zijn er geen afspraken gemaakt over de tijdzone waartoe de Noordpool behoort. Expedities zijn vrij hun tijdzone te kiezen; dat kan de Greenwich Mean Time zijn of de tijdzone van het land waar ze vandaan zijn gekomen.
Klimaat.
De gemiddelde jaartemperatuur op de Noordpool ligt veel hoger dan op de Zuidpool. De Noordpool ligt in het midden van de oceaan op drijfijs terwijl de Zuidpool op een landmassa en veel hoger boven het zeeniveau ligt. De gemiddelde maximumtemperatuur ligt op −16 °C terwijl dit voor de Zuidpool op −52 °C ligt.
Hieronder staan de weergegevens van een basis op zo'n 700 kilometer afstand van de Noordpool. Dit is het dichtstbij gelegen punt waarvoor data zijn verzameld.
Eind november 2016 werd gemeld dat de gemiddelde temperatuur die maand gemiddeld zo'n 20 graden hoger lag dan normaal: minus 5 °C i.p.v. minus 25 °C.
Ontwikkeling ijsoppervlakte.
De Noordpool, en een groot gebied eromheen, is bedekt met ijs. Dit is echter geen landijs zoals op Antarctica en Groenland, maar zee-ijs. Dit zee-ijs is gemiddeld tussen de 1 en 4 meter dik en bestaat uit bevroren oceaanwater. De dikte van het zee-ijs is afhankelijk van de luchttemperatuur en de temperatuur van het water direct onder het ijs. ’s Zomers neemt het totale oppervlak aan zee-ijs op de Noordpool aanzienlijk af door de sterke stijging van de luchttemperatuur.
De Amerikaanse ruimtevaartorganisatie NASA houdt vanaf 1979 systematisch de ontwikkeling van het noordpoolijs in de gaten. In de winter bevriezen grote delen van de zeeën rond de Noordpool en de grootste ijsmassa wordt bereikt tussen februari en april. In de zomer smelt het ijs weer en de minimale omvang wordt omstreeks september bereikt.
Eind oktober 2003 publiceerde NASA een rapport, dat ook de onderstaande twee illustraties bevat, en concludeerde dat de hoeveelheid noordpoolijs als gevolg van het versterkte broeikaseffect sterk afneemt. Rond het jaar 2100 zal, naar NASA verwacht, het noordpoolijs geheel zijn verdwenen. Al het ijs dat zich jarenlang heeft gevormd zal dan gesmolten zijn, waardoor de Noordpool uitsluitend nog bestaat uit ijs dat zich gedurende de winter heeft gevormd. Dit kan verstrekkende gevolgen hebben voor verdere opwarming van de aarde, omdat het donkere zeewater de warmte van de zon zal absorberen en het zeewater verder zal opwarmen.
In de winter van 2016 werd een nieuw minimumrecord gevestigd. Op 24 maart werd de grootste ijsoppervlakte van die winter gemeten, met 14,52 miljoen km² was dit 1% minder dan het vorige laagterecord. De lage uitkomst was het gevolg van een hoge temperatuur en een ongunstige wind in januari en februari waarmee warm water werd aangevoerd en de ijsvorming werd tegengegaan. Sinds het begin van de metingen in 1979 is het ijsoppervlak trendmatig gedaald en kwam in 2016 zo'n 1,6 miljoen km² lager uit dan in 1979. Als factoren (voor de jaren voor 2016) worden verder genoemd: klimaatverandering, El Niño en het verdwijnen van "oud ijs" op de Noordpool. Jong ijs (gevormd in de afgelopen jaren) is brosser en gevoeliger voor afbreken/smelten. Ten slotte is de temperatuur van het zeewater hier opgelopen; er is minder ijs, dus minder weerkaatsing van zonlicht, waardoor meer zonnewarmte door het zeewater wordt geabsorbeerd. Volgens het Arctic Resilience Report 2016 zijn in dit proces verschillende kantelpunten mogelijk die verdere klimaatverandering in gang kunnen zetten. Dit proces is dus nog onderwerp van verder onderzoek. Een klein ijsoppervlak in de winter betekent overigens niet dat het ijsoppervlak in de volgende zomer ook kleiner zal zijn. Het gaat hier om een waargenomen trend.
Merk op dat daarentegen over het zuidpoolijs wel discussie is, en het niet zeker is dat die ijskap krimpt.
Het smelten van de ijskappen tussen 1990 en 1999.
Het bovenstaande filmpje (links) en de beide afbeeldingen laten de ontwikkeling van het ijs zien op de Noordpool. De trend is dat het ijsoppervlak in de zomer steeds kleiner wordt. Van jaar op jaar kunnen zich echter grote fluctuaties voordoen. De laatste jaren ligt de gemiddelde temperatuur die over dat jaar wordt bereikt steeds boven het langjarig gemiddelde.
Invloed van ozonaantastende gassen.
Het sterke broeikaseffect van ozonaantastende gassen (vooral halonen en cfk's) was reeds langer bekend, maar de aandacht ging daarbij vooral naar het ozongat boven Antarctica. Onderzoek uit 2020 becijferde nu voor het eerst dat de opwarming van het noordpoolgebied met het smelten van de ijskappen, in de periode 1995-2005 mogelijk voor "bijna de helft" het gevolg kan zijn geweest van deze ozonaantastende gassen, ondanks het in 1989 van kracht geworden Montrealprotocol.

</doc>
<doc id="24991" url="https://nl.wikipedia.org/wiki?curid=24991" title="Noordelijke giraffe">
Noordelijke giraffe

De noordelijke giraffe of giraf ("Giraffa camelopardalis") is een evenhoevige met een zeer lange nek en lange en slanke poten. Het is het hoogste dier ter wereld: een volwassen giraffe kan een hoogte van rond de vijf meter bereiken. Het jong van een giraffe is al van de geboorte 2 meter. De wetenschappelijke naam van de soort werd als "Cervus camelopardalis" in 1758 gepubliceerd door Carl Linnaeus.
Verwarrende taxonomie.
De taxonomie van de giraffen levert een verwarrend beeld. Onder specialisten is geen consensus over de indeling in soorten en ondersoorten. Wilson &amp; Reeder onderscheiden maar één soort "G. camelopardalis" met zes ondersoorten:
"G. c. reticulata", "G. c. tippelskirchi" en "G. c. giraffa" worden hier als soorten, respectievelijk de Somalische giraffe, ("G. reticulata"), masaigiraffe ("G. tippelskirchi") en de zuidelijke giraffe ("G. giraffa") in aparte artikelen behandeld. De groep van zes ondersoorten als geheel heeft de status kwetsbaar.
Binnen de noordelijke groep worden weer ondersoorten onderscheiden waarvan sommige volgens onderzoekers de status van soort hebben. Dit zijn vier noordelijke ondersoorten die de IUCN onderscheidt, naast de Somalische giraffe en de masaigiraffe.
Verspreiding en leefgebied.
De giraffe leeft van oorsprong in Afrika, op de beboste savanne en andere licht beboste streken van Afrika ten zuiden van de Sahara. Hij heeft een voorkeur voor gebieden met lage of middelhoge struiken en andere houtige planten. De giraffe kan tot op 2000 meter hoogte aangetroffen worden, maar meestal begeeft hij zich op vlak laagland. Vroeger kwam de giraffe veel noordelijker voor, tot aan het Atlasgebergte, maar hier is hij al zo'n zevenduizend jaar geleden uitgestorven, toen het gebied verdroogde en de Sahara ontstond. Gebieden waar giraffen zijn uitgezet zijn voornamelijk wildparken in Afrika.
Noordelijke giraffen komen onder andere voor in de volgende Afrikaanse wildparken:
Status van de vier ondersoorten.
De nominaat "G. c. camelopardalis" (Nubische giraffe) komt voor in het noorden en oosten van Afrika, voornamelijk in Ethiopië en Zuid-Soedan. Het is de meest bedreigde ondersoort. In de periode 1979 - 1982 werd het aantal nog op meer dan 20 duizend individuen geschat. Schattingen uit 2015 leverden totaal nog maar 650 dieren.
De ondersoort "G. c. antiquorum" (kordofangiraffe) komt voor in Noord- en Midden-Afrika in landen als Kameroen, Centraal Afrikaanse Republiek, Tsjaad en het Kongogebied. Ook deze ondersoort neemt in aantal af. Schattingen uit de periode 1975 - 1985 leverden bijna 4000 dieren en in 2016 was dit aantal bijna gehalveerd (-46%).
De ondersoort "G. c. rothschildi" (rothschildgiraffe) was in de jaren 1960 bijna uitgestorven maar in 2016 bleken er weer meer dieren te zijn, 1671 individuen een toename met 26%.
De ondersoort "G. c. peralta" (tsjaadgiraffe) trof hetzelfde lot. De soort komt voor in Niger. In de jaren 1990 waren er nog maar 50 over. In 2015 werden er 350 dieren geteld, een toename van 700%.

</doc>
<doc id="24992" url="https://nl.wikipedia.org/wiki?curid=24992" title="Durme">
Durme

De Durme is een Belgische zijrivier van de Schelde. Men beschouwt de Durme als de verzamelnaam voor de Bovendurme en Benedendurme, en veelal als een samenvloeiing van de Zuidlede en de Moervaart ter hoogte van Daknam, een deelgemeente van Lokeren. De oorspronkelijke rivier was echter veel langer (102km), en omvatte onder meer de Zuidlede, Moervaart, Kale en Poekebeek. De Durme vloeit in de Schelde nabij Tielrode, deelgemeente van Temse. De lengte van Moervaart en Durme samen is 45 km. 
De rivier werd voor het eerst vermeld onder de naam "Dormia" in 694. Delen van de rivier zijn Europees beschermd als onderdeel van Natura 2000-gebied 'Schelde en Durme-estuarium van de Nederlandse grens tot Gent' (BE2300006).
Etymologie.
Herkomst naam.
In 694 wordt de Durme ("Dormia") voor het eerst vermeld. Er bestaat geen eensgezindheid over de etymologie van het woord Durme. De meest algemeen aangenomen verklaring - van Maurits Gysseling, een autoriteit op het vlak van toponymie - is dat Durme is afgeleid van "dromia", dat op zijn beurt een afleiding is van het pre-Germaanse grondwoord "der" dat 'lopen' betekent. Onder invloed van onder andere een klankverschuiving en een r-metathese zou "Dromia" door de eeuwen heen evolueren naar "Dormia", naar "Dorme" en uiteindelijk Durme, wat dan staat voor 'waterloop'.
Veranderende benaming.
Tot het eind van de 13e eeuw was de volledige rivier gekend onder de naam "Durme". Vanaf dan wordt de historische bovenloop van de Durme echter steeds vaker "Kale" genoemd, ook onder invloed van het aanleggen van de Moervaart, die in feite de middenloop van de Durme verving, waardoor men de rivier niet meer als een geheel aanzag. Hierdoor verdween de naam Durme vanaf de de vijftiende eeuw ten westen van de Moervaart volledig. 
Toponymie.
De naam Durme is nog steeds herkenbaar in plaatsnamen tussen Lokeren, Aalter en Hamme. Enkele voorbeelden:
Geschiedenis.
De oorspronkelijke situatie.
De Durme was tot in de middeleeuwen aanzienlijk langer en stond toen in belangrijke mate in voor de drainage van het Meetjesland nadat de Schelde deze omgeving sinds het begin van het Holoceen definitief verlaten had. Ze ontsprong in Sint-Joris nabij Beernem en stroomde dan oostwaarts tot Vinderhoute. Daar vloeide ze samen met de Poekebeek (komende van Tielt). Vanaf Vinderhoute liep de Durme noordoostwaarts richting Wondelgem/Evergem en Langerbrugge tot Mendonk. Daar stroomde ze in oostelijke richting verder, doorheen de Moervaartdepressie (Wachtebeke, Moerbeke, Sinaai), om vervolgens zuidwaarts via Lokeren en oostwaarts via Waasmunster uiteindelijk nabij Hamme en Tielrode in de Schelde uit te monden.
Hydrografische wijzigingen.
Middeleeuwen.
De huidige monding van de Durme in de Schelde bevindt zich nabij Tielrode. De voormalige monding bevond zich echter in Temse. Met het rechttrekken en verbreden van de Schelde in de middeleeuwen, nabij Bornem en Weert, kwam de nieuwe loop van de Schelde in die van de Durme te liggen, waardoor de rivier werd ingekort en de monding verplaatst.
Ancien regime.
De zoektocht van de stad Gent naar een verbinding met de Noordzee én de Westerschelde veranderde de situatie grondig. De aanleg van de Lieve vanaf 1251, de Sassevaart vanaf 1547, de Brugse Vaart vanaf 1613, het Kanaal Gent-Terneuzen (1823-1827) en het Schipdonkkanaal (1846-1860) hebben de middeleeuwse toestand bijna onherkenbaar gewijzigd. 
Door het graven van dit veelvoud aan kruisende kanalen werd de Durme afgesneden van haar bron en bovenloop. Hierdoor, en ook door haar sowieso al extreem kleine verval, begonnen grote delen van de rivier te verzanden. Het zand dat met het opkomende tij via de Schelde werd aangevoerd, ging nu veel meer bezinken in de bedding van de benedenloop. 
20e eeuw.
Ondanks alle pogingen om het gebied via grachten te draineren, werden de Durme- en de Moervaartvallei nog steeds geteisterd door overstromingen. Zo was men in de eerste decennia van de 20e eeuw nog vaak genoodzaakt vlotten te bouwen om rapen te kunnen oogsten. Nadat in 1930 opnieuw enkele dijken het hadden begeven, kwam koning Albert I op bezoek. Een jaar later werd in de buurt van de wijk Hondsnest het Pompstation Groote Watering van Sinaai opgericht, wat het begin inluidde van een systematische ontwatering van het valleigebied tussen Daknam en Mendonk. 
Na een ernstige overstroming in de stadskern van Lokeren werd in 1955 besloten om ook hier maatregelen te nemen door de Durme af te dammen ter hoogte van het Molsbroek, om zo de problematische invloed van springtij op de Schelde te kunnen elimineren. Dit splitste de Durme dus in twee delen: de Bovendurme en de Benedendurme. 
Hierdoor werd de Benedendurme van Waasmunster tot in Tielrode in feite een getijdengeul van de Schelde. Bij springtij is er op dit deel van de Durme soms een vloedbranding (mascaret) van enkele centimeters hoog waar te nemen. Dit zeldzame natuurfenomeen is uniek in België. 
Het water uit Bovendurme wordt via de Moervaart in het Kanaal Gent-Terneuzen geleid, in feite tegen de stroomrichting van de Durme in. In het verleden veranderde de Durme echter wel vaker van stroomrichting.
Omleggingen Durme.
De Durme heeft veel omleggingen gekend in haar geschiedenis. Hieronder staan een aantal voorbeelden van in het Waasland.
Dorpen en gemeenten langs de Durme.
Vroegere bovenloop.
Poekebeek.
Tielt, Ruiselede, Lotenhulle, Poeke, Vinkt, Kruiswege, Poesele, Meigem, Nevele
Kale.
Vosselare, Landegem, Heiste, Merendree, Molenkouter, Durmen (Nevele), Slindonk, Lovendegem, Vinderhoute, Molenhoek, Evergem, Kerkbrugge, Langerbrugge
Huidige loop.
Moervaart.
Doornzele, Rodenhuize, Mendonk, Wachtebeke, Kalve, Terwest, Moerbeke, Vossel, Caudenborm, Klein Sinaai, Zwaanaarde, Leebrug, Brandbezen, Daknam
Zuidlede.
Mendonk, Puyenbroek, Eksaarde, Keerken, Daknam
Durme.
Daknam, Lokeren, Durmen, Sint-Anna, Rodendries, Waasmunster, Hamme, Elversele, Tielrode

</doc>
<doc id="24995" url="https://nl.wikipedia.org/wiki?curid=24995" title="Lokeren">
Lokeren

Lokeren (Frans: "Locres") is een stad in de Belgische provincie Oost-Vlaanderen en ligt in de regio Waasland, waarvan het een van de twee steden in de regio is. De stad ligt aan de rivier de Durme, Lede en de snelweg E17.
De stad heeft een bevolking van meer dan 43.000 inwoners en beslaat een oppervlakte van 68,24 km². Hiermee is Lokeren qua inwonertal de zevende gemeente in de provincie Oost-Vlaanderen en de 42e gemeente van België. De stadskern zelf telt ongeveer 30.000 inwoners, terwijl de rest van de bevolking verspreid woont in de dorpen Heiende en Oudenbos buiten de stadskern, evenals in de twee deelgemeenten Daknam en Eksaarde. Een inwoner van Lokeren wordt een Lokeraar genoemd.
De stad bevindt zich binnen het bestuurlijk arrondissement Sint-Niklaas en fungeert als hoofdplaats van een afdeling binnen het gerechtelijk arrondissement Oost-Vlaanderen. Lokeren staat bekend om het behoud en onderhoud van natuurgebieden op haar grondgebied, Lokerse paardenworst en de Lokerse Feesten.
Sinds het de 2e eeuw was Lokeren een agrarische nederzetting gelegen aan de rechteroever van de Durme. Tijdens de klassieke oudheid werd in de nabijheid van deze Gallo-Romeinse nederzetting de heirbaan tussen Antwerpen en Gent aangelegd, waardoor het uitgroeide tot een handelscentrum. In de vroegmoderne tijd verleende Keizer Karel V marktrechten aan de nederzetting, wat resulteerde in de ontwikkeling tot een volwaardige burgernederzetting. In de 18e eeuw werd Lokeren zelfs de tweede gemeente van Oost-Vlaanderen. Aan het begin van de 19e eeuw verkreeg Lokeren stadsrechten van Napoléon Bonaparte, en in de 20e eeuw groeide de stad uit tot het wereldcentrum van de haarsnijderij.
Toponymie.
De oudste vermelding van de plaatsnaam Lokeren dateert uit 1114, waarin een zekere Dirmannus de Lokerne wordt genoemd. Latere documenten uit de 12e tot de 17e eeuw verwijzen naar de plaats als "Lokerne", "Locren", "Lokere", "Locra", "Lochre", "Lokere", "Lokerren/Lokerne", "Lookerne" en "Loqueren".
Er zijn diverse theorieën ontwikkeld over de oorsprong van de naam "Lokeren", variërend in geloofwaardigheid. Een aantal auteurs ziet het element "luken" in de plaatsnaam. Lokeren zou verwijzen naar een ingesloten plaats tussen de Durme en een bosgebied met wilde dieren.
Een recentere en meer wetenschappelijk onderbouwde interpretatie suggereert dat Lokeren oorspronkelijk een waternaam was die later werd overgenomen door de nederzetting die daar werd gesticht. De naam zou afgeleid zijn van het Indo-Europese woord "leuk", wat helder of glanzend betekent, en het prehistorische hydronymische achtervoegsel "arna", wat water betekent. Hoewel taalkundig aannemelijk, ontbreekt er feitelijke historische bevestiging voor de combinatie "Leuk-arna".
Sommigen vermoeden daarentegen dat de naam verwijst naar de Noorse god Loki.
Geschiedenis.
Aan het einde van de laatste ijstijd was het volledige grondgebied van Lokeren voornamelijk een moerassig gebied, gevormd door een vlechtende rivier met smeltwater die het landschap doorkliefde en zo de Durmevallei vormde. In het vroege Holoceen werd het gebied droger en omgeven door een bos, en stopte de aanvoer van smeltwater voor de toenmalige stroom. Op dat moment begon de Durme, die zijn oorsprong had in het Houtland, door deze depressie te stromen.
Gedurende de ijzertijd, en mogelijk ook tijdens de bronstijd en het neolithicum, werd het landschap omgeven door boerderijen die voornamelijk langs de Durme verschenen. De rivier werd omringd door harde grond die zich uitstrekte tot in moerasgebieden. Diverse volksstammen konden alleen op bepaalde plaatsen de Durme oversteken. De vroegste nederzettingen bevonden zich aan de linkeroever van de Durme op landduinen die inmiddels zijn verdwenen. Later vestigden bewoners zich ook aan de rechteroever van de rivier op harde gronden in de buurt van het moerasgebied. Bij hoogwater bevonden de "Kerk- en Roomstraat" zich op de rivierbedding van de Durme en Lede. In de klassieke oudheid legden de Romeinen een heerweg aan tussen Antwerpen en Gent, ten noorden van de nederzetting. Dit verbeterde de handelsmogelijkheden voor de landbouwnederzetting aanzienlijk. In het begin van de 4e eeuw begon het proces van kerstening in de Lage Landen, en Lokeren groeide uit tot een volwaardige parochie met een eigen kerk in 1139 met landbouw en vlasnijverheid als belangrijkste economische activiteiten.
In het begin van de 16e eeuw was Lokeren de grootste plaats in het Waasland. In 1555 verleende Keizer Karel V het dorp het recht om wekelijks een markt te houden, wat het begin betekende van een bloeiperiode voor Lokeren. Deze markt groeide binnen korte tijd uit tot een van de belangrijkste in de regio, wat spanningen veroorzaakte met omliggende steden. In 1584 vielen garnizoenen uit Gent en Dendermonde Lokeren binnen, waarbij het toenmalige dorpscentrum en de kerk volledig in de as werden gelegd. Het duurde tot de 17e eeuw voordat er weer sprake was van heropleving.
Tijdens de 16e en 17e eeuw lag het Land van Waas in het heetst van de strijd tussen de protestantse Republiek en de katholieke Spaanse Nederlanden. Veel inwoners van Lokeren maakten deel uit van de migratiestroom naar de noordelijke Nederlanden aan het einde van de 16e eeuw. Tussen 1641 en 1645 werd rondom Lokeren een versterkt legerkamp opgezet door het leger van de Hollandse Republiek, met het hoofdkwartier in het centrum onder leiding van Antoine III de Gramont en de prins van Oranje.In de 17e en 18e eeuw onderging Lokeren een snelle ontwikkeling, wat resulteerde in een aanzienlijk aantal huizen uit die periode. Tegen het jaar 1800 was de bevolking in slechts 200 jaar tijd tweemaal verdubbeld, mede dankzij de bloeiende handel op de wekelijkse markt en de opkomst van huisnijverheid. In het midden van de 18e eeuw ontstond de hoedenmakersnijverheid, wat Lokeren vooral in de daaropvolgende eeuw een economische bloei bezorgde. Bovendien verschenen talrijke katoenspinnerijen en -weverijen, evenals linnenblekerijen.
Rond 1804 bezocht Napoléon Bonaparte de gemeente als onderdeel van zijn reis naar de Bataafse Republiek en verleende in datzelfde jaar stadsrechten aan Lokeren. In 1815 werd de stad een deel van het Verenigd Koninkrijk der Nederlanden, en in 1830 werd Lokeren uiteindelijk een Belgische stad.
In 1914 brak de Eerste Wereldoorlog uit. Op 8 oktober 1914 werd het stadscentrum van Lokeren beschoten met artillerie vanuit Bokslaar, en op 9 oktober viel het centrum in handen van de vijand. Tijdens de Duitse bezetting werden verschillende fabrieken omgevormd tot gevangenissen, en het stadhuis diende als rechtbank. In totaal werden gedurende de Eerste Wereldoorlog 9.781 mensen opgesloten in deze gevangenissen.
Tijdens de Achttiendaagse Veldtocht aan het begin van de Tweede Wereldoorlog werden er verschillende bombardementen uitgevoerd in Lokeren. Het station werd gebombardeerd, evenals een circustent op de Markt waarvan de Duitsers ten onrechte dachten dat het een Belgisch legerkamp was. Gedurende de Duitse bezetting werd er echter een Durchgangslager (doorgangskamp) opgericht tussen de "Bleekmeerstraat" en de "Oude Bruglaan". Het belangrijkste doel van dit kamp was het samenbrengen van Engelse krijgsgevangenen in afwachting van transport en deportatie. Na de bevrijding werd het kamp omgevormd tot een interneringscentrum voor collaborateurs tijdens de repressie. Het Interneringscentrum Lokeren was een van de grootste in zijn soort, en tussen september 1944 en november 1947 verbleven er tussen de 15.000 en 22.000 gedetineerden.
In de jaren 50 en 60 van de 20e eeuw werden er nieuwe woonwijken buiten het stadscentrum van Lokeren aangelegd en transformeerde de stad tot een centrum van diensten, zorginstellingen en onderwijs. Sinds de fusie van 1 januari 1977 maken de deelgemeenten Eksaarde en Daknam deel uit van Lokeren.
Geografie.
Lokeren bevindt zich in het noorden van de provincie Oost-Vlaanderen, op 12 km in vogelvlucht van de Nederlandse grens. De A14-E17 markeert de gemeentegrens in het zuiden, waar het grenst aan Berlare en Zele. In het noorden wordt de gemeentegrens grotendeels gevormd door de Fondatie- en Olentgracht, die de stad scheidt van Moerbeke, gelegen aan de landgrens met Nederland. In het oosten grenst Lokeren aan Sint-Niklaas en Waasmunster, terwijl de westelijke grens wordt gevormd door Laarne, Lochristi en Wachtebeke.
Geologie en landschap.
Lokeren is gelegen in de Durmevallei. Het centrum van de stad ligt grotendeels in deze vallei, op een hoogte van 3 tot 5 meter boven zeeniveau. Dit is ook het geval bij Daknam. Eksaarde ligt zowel in de Durmevallei als in de Moervaartdepressie. Het hoogste natuurlijke punt van de gemeente ligt niet ver van het centrum, in de Daknamse Bossen, op 10 meter boven zeeniveau.
Lokeren wordt doorkruist door de scheidingslijn tussen het Bekken van de Gentse Kanalen en het Benedenscheldebekken. Dit komt doordat de Molsbroekdam in Lokeren de Durme opsplitst in de Bovendurme en Benedendurme. De Bovendurme, samen met de Moervaart en Zuidlede, staat in verbinding met het Kanaal Gent-Terneuzen, terwijl de Benedendurme in verbinding staat met de Schelde.
Buiten het stadscentrum ligt de rest van het Lokerse grondgebied in vijf bestuurlijke polders: Polder Moervaart en Zuidlede, Polder Sinaai-Daknam, Polder Schelde Durme Oost, Polder tussen Schelde en Durme en Polder van Belham.
Kernen.
De fusiegemeente Lokeren bestaat naast de stadskern ook uit twee deelgemeenten: Eksaarde en Daknam. Binnen het grondgebied van de deelgemeente Lokeren liggen de dorpen Heiende en Oudenbos. Oudenbos is het enige dorp dat nog niet volledig is geïntegreerd met de stadskern, omdat het relatief ver ervan verwijderd is. Daarnaast omvat de fusiegemeente ook nog het dorp Doorslaar, gelegen in de deelgemeente Eksaarde.
Eksaarde.
Eksaarde is, na de deelgemeente Lokeren zelf, de grootste deelgemeente van de fusiegemeente en telt ruim 6.000 inwoners (2020). Het ontstond langs de heerweg tussen Antwerpen en Brugge en werd in 1230 een aparte parochie. De nabijheid van de abdij van Boudelo heeft een belangrijke rol gespeeld in de geschiedenis. Na de gemeentelijke fusies van 1977 werd Eksaarde een deelgemeente van Lokeren. Bezienswaardigheden zijn onder andere de Onze-Lieve-Vrouw-Hemelvaartkerk, de Begraafplaats met praalgraven, de Kruiskapel, en het oorlogsmonument. Eksaarde heeft natuurgebieden zoals de Bedmarlinie en het Etbos. Het dorp organiseert evenementen zoals de Gezôarse feesten met een rommelmarkt, fuif, spelen, en optredens. In september is er Gezoârde-kermis met een reuzenstoet, blauwbuikjogging, Blauwbuik Trail Eksaarde en de Blauwbuik Toerrit, een van Vlaanderens grootste oldtimerevenementen.
Daknam.
Daknam is de kleinste deelgemeente van Lokeren en is een dorp met ongeveer 900 inwoners, gelegen aan de Durme. Het heeft een rijke geschiedenis met neolithische vondsten en Gallo-Romeinse bewoning. Vanaf de 12e eeuw was het een zelfstandige parochie. Daknam en Lokeren vormden tot 1794 een bestuurlijke eenheid en zijn sinds de fusie van 1977 weer verenigd. Het dorp heeft historische bezienswaardigheden zoals de Onze-Lieve-Vrouwekerk en het "Huis Mijn Droom". Daknam ligt aan het Reinaertpad en herbergt Reynaertbanken die verwijzen naar het epos Van den vos Reynaerde. Het dorp heeft natuurgebieden zoals de Daknamse Meersen. Jaarlijkse evenementen omvatten de Kunst- en Ambachtenmarkt en Daknam Koerse. Het voormalige station Daknam is nu een fietspad, bekend als "de Route." Het Daknamstadion, op de grens van Daknam en Lokeren, huisvest KSC Lokeren-Temse.
Demografie.
Op 1 januari 2024 telde Lokeren 43.538 inwoners, waarmee het de zevende grootste gemeente is in de provincie Oost-Vlaanderen. Op nationaal niveau, in België, staat Lokeren op de 42e plaats wat betreft het inwonertal.
Samenstelling.
In 2023 vertoonde de leeftijdsopbouw van Lokeren het volgende beeld: 23,3% van de bevolking was 19 jaar of jonger. De leeftijdsgroep van 20 tot 59 jaar vertegenwoordigde 51% van de totale bevolking, wat 0,3% onder het Oost-Vlaamse gemiddelde van 51,3% ligt. 25,7% van de inwoners was 60 jaar of ouder, wat 1,1% lager is dan het Oost-Vlaamse gemiddelde van 26,8%. Lokeren heeft een relatief hoog geboortecijfer in vergelijking met de rest van Oost-Vlaanderen, hoewel dit cijfer jaarlijks afneemt. De vergrijzing van Lokeren verloopt trager dan het gemiddelde in Oost-Vlaanderen. In 2023 was de geslachtsverhouding van de Lokerse bevolking 49,6% mannen tegenover 50,4% vrouwen. Het totale aantal huishoudens bedroeg datzelfde jaar 17.848, wat neerkwam op 2,39 personen per huishouden. Eenpersoonshuishoudens vormden 30,8% van de totale bevolking.
In 2023 bezat 6,2% van de inwoners van Lokeren niet de Belgische nationaliteit, vergeleken met 7,2% in de provincie Oost-Vlaanderen. Binnen deze groep had 29,4% van het totaal aantal niet-Belgen, wat neerkomt op 775 personen, de Nederlandse nationaliteit. Het is echter belangrijk op te merken dat deze cijfers geen specifieke informatie geven over de afkomst van de inwoners. Volgens gegevens uit 2023 was 26,9% van de Lokerse bevolking van niet-Belgische herkomst, terwijl dit percentage voor de provincie Oost-Vlaanderen op 21,7% lag. Onder de bevolking van 17 jaar of jonger bedroeg dit percentage zelfs 42,5%. Van het totale aantal inwoners van niet-Belgische afkomst behoorde de grootste groep, namelijk 20,7%, tot een niet-Europese Unie-herkomst.
Demografische evolutie.
In het midden van de 16e eeuw begon de bevolking van de gemeente aanzienlijk te groeien. Echter, later in die eeuw werd deze groei vertraagd door invallen van garnizoenen uit Dendermonde en de Gentse Republiek. Deze vertragende invloed hield aan tot het begin van de 17e eeuw. In de laatste helft van de 17 eeuw vinden we de oudste demografische gegevens van Lokeren terug. Destijds telde het dorp tussen de 2.500 en 3.000 inwoners, waarmee het de grootste nederzetting was in het Land van Waas. In de daaropvolgende 18e eeuw kende Lokeren een snelle ontwikkeling, en tegen 1800 was de bevolking in slechts 200 jaar verviervoudigd. Het centrum van de gemeente telde toen zo'n 12.000 inwoners.
In 1847 opende het station van Lokeren, wat diende als toegangspoort voor de ontwikkeling van wijken aan de linkeroever van de Durme. Na de Tweede Wereldoorlog werden er nieuwe wijken en straten aangelegd en bebouwd in Lokeren. Afzonderlijke gehuchten breidden zich steeds verder uit naar het centrum, wat resulteerde in de samensmelting van gehuchten zoals Naastveld, Spoele en Bokslaar. Deze gehuchten vormen samen het stadsdeel Lokeren-Zuid. Andere gehuchten, waaronder Heirbrug en Staakte, werden geïntegreerd in de stadskern. Op 1 januari 1977 fuseerden Eksaarde, Daknam en Lokeren, deze nieuwe fusiegemeente had 33.369 inwoners (1981). In 2025 zullen Moerbeke en Lokeren fuseren. De nieuwe fusiegemeente zal ongeveer 50.000 inwoners hebben.
Demografische ontwikkeling van de fusiegemeente.
Alle historische gegevens hebben betrekking op de huidige gemeente, inclusief deelgemeenten, zoals ontstaan na de fusie van 1 januari 1977.
Cultuur.
Museum.
In het stadsmuseum wordt de geschiedenis van de stad verteld. De focus ligt op de 19e en 20e eeuw, waarbij er veel aandacht geschonken wordt aan de haarsnijderij-industrie waarvan de stad in de 20e eeuw het epicentrum was. Tevens is er het Nationaal Beenhouwersmuseum, schatkamer en oude bakkerswinkel te vinden. Op de eerste verdieping van het museumgebouw worden tijdelijke tentoonstellingen gehouden zoals in 2018 "Het kamp van Lokeren 1944-1947" en een retrospectieve tentoonstelling van fotograaf Filip Naudts.
Bezienswaardigheden.
Religieuze bouwwerken.
Sint-Laurentiuskerk
De Sint-Laurentiuskerk is de hoofdkerk van Lokeren, genoemd naar de stadsheilige, Sint-Laurentius. Het oudste document met betrekking tot de kerk dateert uit 1139. De oorspronkelijke kruiskerk met vieringtoren werd grotendeels verwoest door krijgsgeweld in 1584. Tussen 1585 en 1621 vond de wederopbouw plaats, waarbij een zuidelijke zijbeuk en twee zijkoren werden toegevoegd. Vanwege de beperkte ruimte werd in 1670 een noordelijke zijbeuk gebouwd, samen met een nieuwe noordelijke transeptarm. In 1688 werd het koor verlengd met één travee. Tijdens deze renovatie werden gotische venstertraceringen vervangen door halfronde, en het hele schip werd overwelfd. Op 17 juni 1719 werd de kerk getroffen door een ernstige brand, wat leidde tot aanzienlijke verbouwingen onder leiding van Jozef de Meyer en Pieter de Smet uit Gent. De vieringtoren werd vervangen door een voorgeveltoren, de benedenkerk werd met drie traveeën verlengd, en de middenbeuk en het transept werden verhoogd. Deze werken werden voltooid in 1725. In de 19e eeuw werden een sacristie en een bergplaats aan de kerk toegevoegd.
Onze-Lieve-VrouwekerkIn 1156 bevestigde paus Adrianus IV het patronaat van de Sint-Baafsabdij over de kerk, die op dat moment bestond als een eenbeukige kruiskerk met een achtkantige vieringtoren. In de 15de eeuw werden nieuwe delen aan de zuidzijde toegevoegd, waaronder een smalle zijbeuk, een nieuwe transeptarm en een zijkoor. Het hoofdkoor werd verlengd, en de toren werd verhoogd en voorzien van ruimere gotische galmgaten. De peerspits uit de 16de eeuw werd in 1614-15 door de bliksem getroffen.
Een ingrijpende restauratie vond plaats in 1891 onder leiding van architect Hendrik Geirnaert. Tijdens deze restauratie werden een extra sacristie en een voorportaaltje gebouwd, en de zijbeuk werd heropgericht vanaf de vensterdorpels. In de jaren 1960 werd het metselwerk en de bedakingen opnieuw gerestaureerd onder toezicht van architect Adrien Bressers uit Gent.
Overige religieuze bouwwerken
In de stadskern van Lokeren bevinden zich, naast de Sint-Laurentiuskerk, diverse andere katholieke gebedshuizen. De Sint-Antonius van Paduakerk aan de "Luikstraat" was ooit onderdeel van het Klooster der Paters Minderbroeders, opgericht door minderbroeders uit Italië. In de nabijheid van deze kerk staat de Sint-Laurentiuskapel. Het Slotklooster der Zusters Theresianen en het Klooster der Zwartzusters zijn voorbeelden van (voormalige) kloosters in Lokeren.
In de wijk Heirbrug bevindt zich de Sint-Annakapel, die dateert uit 1650 en een van de oudste christelijke gebedshuizen in Lokeren is. Driehonderd jaar later, in 1950, werd de Sint-Annakerk in het noorden van de wijk gebouwd. In het noordelijke deel van de stadskern staat de Kopkapel uit de 18e eeuw. Elk dorp in de fusiegemeente heeft ook zijn eigen parochiekerk: de Heilig Hartkerk in Heiende, de Sint-Pauluskerk in Oudenbos, en de Onze-Lieve-Vrouwekerk in Doorslaar. In Eksaarde dient de Onze-Lieve-Vrouw-Hemelvaartkerk als hoofdkerk van de deelgemeente. In het noorden van de deelgemeente staat de Kapel der Miraculeuze Kruisen, in de volksmond bekend als de "Kruiskapel".
Burgerlijke bouwwerken.
Oud Postgebouw
Naast de Sint-Laurentiuskerk is het Oud Postgebouw het tweede meest opvallende gebouw aan de Markt. Het hoekgebouw, opgetrokken in 1906 naar het ontwerp van architect Alfons Van Houcke, vertoont neotraditionele kenmerken en bestaat uit twee bouwlagen onder zadeldaken met leien. De constructie omvat een stevige arduinen sokkel en een parement van natuursteen. De eerste en laatste travee worden geaccentueerd door een trapgevelbekroning. De hoektravee is voorzien van een ronde toren met een ingesnoerde naaldspits. Het dak wordt verlevendigd door dakvensters en -kapellen. De kruisvensters hebben verdiepte borstweringen, en het geheel is gedecoreerd met sierankers en een kroonlijst op hardstenen consoles. Sinds 2022 ondergaat het Oud Postgebouw een uitgebreide renovatie. Deze renovatie omvat niet alleen het reinigen van de gevel en daken, maar omvat ook de toevoeging van een volledig nieuw gedeelte aan de achterzijde van het gebouw.
Stadhuis
Op de hoek van de Groentemarkt en de Markt staat het Stadhuis van Lokeren. Het gebouw, opgericht in 1761 naar het ontwerp van architect David 't Kindt uit Gent, heeft een oorspronkelijk bijna vierkant grondplan. Aan de voorzijde bevindt zich een dubbele middentravee met twee zijtraveeën (zonder de twee achteruitspringende rechtertraveeën, die werden toegevoegd in 1863), terwijl de zijgevel oorspronkelijk drie traveeën had (later verlengd tot zeven in 1863). De gevels zijn bepleisterd en beschilderd, met een sterk verhoogde begane grond op een arduinen sokkel voorzien van steekbogige keldervensters. Franse voegen op de penanten dragen bij aan het karakter, onder een mansardedak bedekt met leien.
De symmetrische voorgevel beschikt over een pseudo-middenrisaliet van twee traveeën, voorafgegaan door een brede uitlopende arduinen dubbele bordestrap met een smeedijzeren hekwerk ontworpen door J. Delmotte uit Brussel. De gekoppelde deuren zijn geplaatst in een rijkelijk geprofileerde spiegelbogige arduinen omlijsting met neuten, gestrekte tussendorpels, versierde sluitstenen en een waaiervormige versiering van gesmeed ijzer. Op de bovenverdieping prijkt een arduinen balkon op drie rocailleconsoles, afgezet met een smeedijzeren hek. Als bekroning fungeert een helmvormig fronton met een astrolabium van gesmeed ijzer, ondersteund door rocaillemotieven waarin het wapenschild van de stad Lokeren is verwerkt. Twee niervormige oculi zijn geplaatst tussen grillige rocailles. Alle vensters zijn steekbogig en hebben een geprofileerde arduinen beloop met versierde sluitstenen. De dakkapellen zijn toegevoegd na de uitbreiding van het gebouw.
Overige bezienswaardigheden.
Het centrale plein van Lokeren, bekend als de Markt, vormt het hart van de stad. Het marktplein wordt omgeven door verschillende pleinen die onderling verbonden zijn en met de Markt. Aan de oostzijde bevinden zich het Sint-Laurentiusplein en het Kerkplein, verbonden door de Torenstraat, terwijl aan de westzijde de Groentemarkt en Oude Vismijn liggen. In het midden van de Markt staat een rechthoekige bomenformatie die dateert uit 1897, samen met de historische schandpaal, die tijdens de renovatiewerken van 2012 op deze locatie werd geplaatst. Voorheen stond de schandpaal ten noorden van het plein aan de Durme. De hoeken van de Markt worden gekenmerkt door vier monumenten. Aan de zuidoostzijde wordt het plein geflankeerd door de voorgeveltoren van de Sint-Laurentiuskerk, aan de zuidwestzijde door het stadhuis van Lokeren, aan de noordwestzijde door het Oud Postgebouw en aan de noordoostzijde door de Academie. Vanwege de aanzienlijke oppervlakte van de Markt, de omliggende pleinen, de nabijheid van de Durme en het Prinses Josephine Charlottepark, heeft deze locatie een relatief open karakter. De oudste gebouwen aan de Markt dateren uit de 17e eeuw.
De Dekenij is een historisch gebouw gelegen aan het Kerkplein en werd opgericht in 1850. Het gebouw dient nog steeds als het centrum voor het Dekenaat Lokeren. Het Hospice des Ophelins, later bekend als de "Muziekacademie", was een voormalig weeshuis gelegen aan het Kerkplein in Lokeren, opgetrokken in de neoclassicistische stijl. Het gebouw, ontworpen door Theodore Welvaert, werd gebouwd in de jaren 1853-54. Momenteel dient het pand als de locatie voor de openbare bibliotheek van Lokeren.
In het begin van de 20ste eeuw stonden er ongeveer 50 molens in Lokeren. De Heirbrugmolen, gelegen in de gelijknamige wijk, is de enige overgebleven molen van deze oorspronkelijke 50. Hoewel de korenmolen oorspronkelijk gebouwd in 1851-1852, verving de Heirbrugmolen een oudere houten staakmolen die hier al zeker sinds 1775 stond, zoals te zien is op de Ferrariskaart. In 1873 werd in de molen een stoommachine geïnstalleerd, wat resulteerde in de toevoeging van een hoge schoorsteen naast de molen, die later echter werd verwijderd. In de jaren veertig onderging de molen aanzienlijke veranderingen, waaronder het verwijderen van de kap en het gevlucht, evenals de bovenas en het kruiwerk. Desondanks bleef de molen tot circa 1955 in bedrijf dankzij elektrische aandrijving. In 2001-2002 onderging de Heirbrugmolen een restauratie die ervoor zorgde dat de molen weer maalvaardig werd. In 2023 werd de molen geïntegreerd in een parkomgeving rondom de molen.
Theater en muziek.
Het Cultuurcentrum Lokeren, geopend in 1982, behoort tot een van de oudste culturele centra in Vlaanderen. Het centrum is gevestigd aan het Kerkplein, nabij de bibliotheek. Het Cultuurcentrum heeft een diverse eigen programmering die een breed scala aan artistieke disciplines omvat, waaronder theater, dans, muziek, humor, circus, film en literatuur. Met meerdere voorstellingen en optredens per week streeft het centrum naar een evenwichtige mix van gevestigde waarden en opkomend talent. Naast de eigen programmering fungeert het Cultuurcentrum als vaste speelplek voor een groot aantal amateurkunstverenigingen uit Lokeren. Het centrum biedt ook een tentoonstellingsruimte gewijd aan beeldende kunsten en fotografie.
Van 1991 tot 2005 en van 2008 tot 2013 was de discotheek "Cherry Moon" in Lokeren gevestigd.
De Lokerse Feestweek is een jaarlijks terugkerend evenement dat zich uitstrekt over een periode van tien dagen, gewoonlijk gehouden in de eerste helft van augustus. Het omvat een kermis op de Markt en is geassocieerd met zowel de Lokerse Feesten als de Fonnefeesten. De oorspronkelijke Lokerse Feesten werden voor het eerst georganiseerd in 1975 op de Oude Vismijn, waar het festival al snel internationaal gerenommeerde artiesten verwelkomde. In 1994 verplaatste het evenement naar de Grote Kaai, en in 2023 trok het gedurende tien dagen ongeveer 130.000 bezoekers. Na een bestuurlijke scheiding in hetzelfde jaar als de verhuizing naar de Grote Kaai ontstonden de Fonnefeesten als een gratis, kleinschaliger festival met een nadruk op volksvermaak. Het eerste jaar vond plaats in 1994 op de Oude Vismijn, voortkomend uit een meningsverschil binnen het bestuur van de Lokerse Feesten over de invoering van entreegeld. In 2015 vond de verplaatsing van de Fonnefeesten naar het Prinses Josephine Charlottepark plaats.
Evenementen.
Koveken is een jaarlijks folkloristisch feest dat plaatsvindt in de wijk Heirburg. Het evenement wordt sinds 1827 gehouden op de vierde zondag van september en kenmerkt zich door een stoet van meer dan 50 reuzen die door de wijk trekken. Gedurende deze periode worden verschillende volksspelen, ballonvaarten en een kermis georganiseerd. Bovendien is het traditie dat bewoners poppen genaamd "Koven" aan hun ramen ophangen. De oorsprong van het feest gaat terug tot 1804, toen Napoleon Bonaparte de wijk doorkruiste om linnengoed te kopen. Bonaparte was onder de indruk van het vakmanschap en schonk de toenmalige Meier, Petrus Benedictus Van Kerckhove, een snuifdoos. De familie Van Kerckhove, met name Jacobus Van Kerckhove, speelde een cruciale rol in het internationaal bekend maken van het linnengoed uit de wijk. Het Koveken-feest is dan ook een eerbetoon aan deze historische gebeurtenissen.
Het laatste weekend van augustus staat in de deelgemeente Eksaarde in het teken van de Gezôarse Feesten. Dit driedaagse evenement, dat voor het eerst werd georganiseerd in 1976, omvat een kermis en biedt bezoekers diverse festiviteiten. Naast de Gezôarse Feesten vinden er ook andere evenementen plaats in de fusiegemeente, zoals de Trappistenfeesten en het Parktheaterfestival.
Parken en recreatiegebieden.
De stadsslogan van Lokeren, "Fel Naturel", weerspiegelt de aanzienlijke aanwezigheid van natuur in de fusiegemeente. Binnen de stadskern zijn er negen stadsparken, waarvan het grootste het Stedelijk Bospark is. Dit park biedt diverse voorzieningen, waaronder een tennisveld, twee voetbalvelden, een skatepark, een calisthenics park, een Finse looppiste, een speeltuin, een bosrijke tearoom, en een wijklokaal met omkleedgelegenheid bij de voetbalvelden. Bovendien beschikt het park over een visvijver. Het op een na grootste stadspark, het Kasteelpark Verloren Bos, bevindt zich in feite naast het Bospark, en wordt slechts gescheiden door de "Snepstraat". Het Verloren Bos omvat een schuttersterrein, een kasteel uit 1899 en een koetshuis. Het kasteel en het koetshuis worden verhuurd als jeugdverblijf door het Centrum voor Jeugdtoerisme Vzw.
Het Prinses Josephine Charlottepark is een stadspark gelegen in het centrum van Lokeren, langs de oevers van de Durme. Bij de ingang aan de "Stationsstraat" bevindt zich een fontein met een beeldengroep ontworpen door Jos De Decker. Langs de Durmeoever is er een botenverhuur beschikbaar, waarmee kajak- en boottochten naar Sinaai, Eksaarde, Moerbeke en het Provinciaal Domein Puyenbroeck mogelijk zijn. Recentelijk geopende parken in Lokeren zijn het Hoedhaarpark, dat is aangelegd op de voormalige locatie van de gelijknamige haarsnijderij, en het Heirbrugmolenpark rond de Heirbrugmolen. Toekomstige parken, zoals het Heirbrugpark en het Spoelepark, staan op de planning.
Beschermde natuurgebieden.
Het Groot Molsbroek is een Europees beschermd natuurreservaat gelegen ten oosten van de stadskern van Lokeren. Met een oppervlakte van 1,22 km² wordt het reservaat omringd door een 4,5 km lange verharde wandeldijk. Het beheer van het Groot Molsbroek ligt in handen van de natuurvereniging vzw Durme, die tevens verantwoordelijk is voor het beheer van vier andere natuurgebieden in de fusiegemeente. De Buylaers, gelegen binnen de bebouwde kern van Lokeren, is een verzameling van moerassige rietvelden. Langs de Durme en de Moervaart, tussen Daknam en Eksaarde, liggen de Lokerse Moervaartmeersen. In het noordwesten van de fusiegemeente bevindt zich de Eenbes, gelegen op de overgang van de Moervaartvallei en de kern van Zandig Vlaanderen.
Tussen het dorpscentrum van Daknam en de stadskern van Lokeren strekken zich de Daknamse Meersen uit, een gebied dat doorkruist wordt door de spoorwegbedding van de voormalige spoorlijn Lokeren-Moerbeke. In het noorden van de fusiegemeente bevindt zich De Linie.
Dialect.
Lokeren heeft een eigen dialect, het Lokers. Het is een grensdialect tussen de westelijke Oost-Vlaamse en de (verbrabantste) Wase dialecten. Kenmerken van het Lokerse dialect op het gebied van fonetiek zijn korte eenklinkers, langgerekte eenklinkers en tweeklanken evolueren in de richting van de doffe sjwa. In de eindcombinaties –len, -men en –nen is de doffe sjwa weggevallen. Ook de stembandklinkers (-h) worden niet uitgesproken. Op het gebied van de woordenschat bracht de verdwenen specifieke Lokerse haarsnijdernijverheid een aantal unieke Lokerse dialectwoorden voort.
Streekproducten.
Lokerse Paardenworsten zijn een erkend streekproduct afkomstig uit de stad Lokeren. Oorspronkelijk werd paardenvlees gebruikt van paarden die werkten in koolmijnen of op akkervelden, wat resulteerde in een relatief goedkoop vlees. Dit vlees werd verwerkt tot worsten en genoot vooral populariteit onder de minder welgestelde bevolking. In de loop der jaren evolueerde het product tot een kenmerkend streekproduct en werd het in 2019 verkozen tot streekproduct van het jaar.
Andere streekproducten zijn: De Vreese peperkoek, Geitenboerderijk 't Eikenhof en de Lokerse Vlaai.
Levensbeschouwing.
Christendom.
Rooms-Katholieke Kerk.
Lokeren is de hoofdstad van het katholieke dekenaat met dezelfde naam in het Bisdom Gent. Het dekenaat Lokeren omvat twee parochies: Heilige Bavo parochie en de Heilige Laurentius parochie. Lokeren is samen met Moerbeke onderdeel van de Heilige Laurentius Parochie. De hoofdkerk is gewijd aan de patroonheilige van de stad, Laurentius van Rome. Het Congregatie van de Zusters der H. Engelen is een actief klooster in Lokeren.
Een bekende katholieke geestelijke die in Lokeren geboren was, is Jan Baptist de Smet, voormalige bisschop van het Bisdom Ieper (1721-1730) en Gent (1732-1741).
Protestantisme.
Uit het stadsarchief blijkt dat Lokeren van 1578 tot 1583 protestants was. Nu heeft de stad één erkende protestantse kerk op haar grondgebied: de Evangelische Kerk 'De Brug' Lokeren. Deze behoort tot de Vrije Evangelische Gemeenten.
Islam.
Sinds de vorige eeuw groeit de moslimbevolking in de stad. In 2015 werd berekend dat 11,2% van de bevolking moslim is, wat hoger is dan het Belgisch gemiddelde van 7%. Er staan momenteel twee moskeeën in Lokeren: de Imam Malik Moskee die ten dienste staat voor de Marokkaanse gemeenschap, en de Diyanet Sakarya Moskee voor de Turkse gemeenschap.
Economie.
Per 1 januari 2021 telde de gemeente Lokeren 4.022 belastingplichtige ondernemingen. Deze ondernemingen zijn voornamelijk actief in de dienstensector, waaronder detailhandel, horeca, zakelijke dienstverlening en publieke instellingen zoals scholen en overheidsorganisaties. Deze sectoren bieden werkgelegenheid aan een significant deel van de ongeveer 19.500 banen in Lokeren.
Geschiedenis.
Tussen de jaren 1750 en 1850 was Lokeren een centrum voor de productie van dure vilten hoeden, met verschillende ateliers actief in de stad. Na het verdwijnen van de hoedenmakers-industrie rond 1850 gingen de haarsnijders en vellenbewerkers zelfstandig werken. In de 20e eeuw werd Lokeren wereldwijd bekend als het centrum van de haarsnijderij, een industrie waarin konijnen- en hazenhaar werd verwerkt voor de hoedenindustrie. Belangrijke Lokerse haarsnijderijen waren Hoedhaar, Epouse Jacobs en Passavant. De drie inoxhazen geplaatst aan de oever van de Durme in 2012 na de grondige heraanleg van de Markt, zijn een verwijzing naar deze vroegere nijverheid.
In de 19e eeuw verschenen tientallen textielfabrieken in het centrum van Lokeren. Aanvankelijk waren dit katoendrukateliers en weverijen, en vanaf 1900 vooral spinnerijen. De driehoek Daknam-Stekene-Sinaai was tot circa 1930, naast de Leiestreek, een belangrijke vlasregio. Dankzij de vele wilgen in de natte meersen ontwikkelde Eksaarde zich tot een centrum voor mandenmakerij. Deze nijverheid, voornamelijk beoefend door familiebedrijven, verdween vrijwel geheel na de Tweede Wereldoorlog.
Vanaf 1970 begon de oude Lokerse industrie echter sterk achteruit te gaan, met de sluiting van zowel textiel- als haarsnijderijfabrieken.
Bedrijvigheid.
Vanaf de jaren 1970 werd begonnen met de uitbouw van industriegebieden voor voornamelijk kleine en middelgrote ondernemingen. Tegenwoordig telt Lokeren zes bedrijventerreinen die werk verschaffen aan meer dan 6000 mensen;
Winkels en markten.
Het merendeel van de winkels in de binnenstad van Lokeren is gevestigd langs de as Stationsstraat-Markt-Kerkstraat. Buiten de binnenstad zijn vooral grote kledingwinkels en supermarkten te vinden langs de Zelebaan en de Gentse en Antwerpse Steenweg. Elk jaar organiseert het stadsbestuur van Lokeren "LOKODA," wat staat voor "Lokerse Koopjesdag", om de lokale handelszaken te ondersteunen. Tijdens dit evenement worden de Markt en de Kerkstraat autovrij gemaakt om plaats te bieden aan kraampjes van lokale handelaren.
Lokeren heeft twee wekelijkse markten. De eerste is de woensdagsmarkt, die plaatsvindt van 7u30 tot 12u30 op en rond de Markt. Deze markt is een van de grootste en drukste markten van het Waasland. De tweede wekelijkse markt is de antiek- en brocantemarkt, die gehouden wordt van 7u00 tot 12u00 op het Stationsplein.
Toerisme.
Lokeren heeft een toeristisch infopunt naast het stadhuis. Lokeren profiteert vooral van plattelandstoerisme, door het aantal beschermde natuurgebieden in de gemeente.
Verkeer en vervoer.
Wegen.
In 1973 werd de E17, destijds bekend als de E3, geopend ten zuiden van de stadskern. Deze autosnelweg verbindt de stad met Antwerpen, Gent en Rijsel. Rond de stadskern fungeren de N70, N47 en N473 als een officieuze ringweg.
Opgesomd zijn dit de gewestwegen doorheen Lokeren:
Openbaar vervoer.
Trein.
Lokeren heeft twee treinstations op haar grondgebied. De belangrijkste van deze twee is het station Lokeren, gelegen in het centrum van de stad. Het station ligt aan de spoorlijn 59 (Antwerpen-Gent) en de spoorlijn 57 (Aalst-Lokeren). Vanuit het station zijn er rechtstreekse verbindingen mogelijk naar Antwerpen-Centraal, Brugge, Dendermonde, De Panne, Gent-Sint-Pieters, Kortrijk, Lille-Flandres, en Oostende. Vroeger had Lokeren ook een verbinding met Moerbeke-Waas via de spoorlijn 77A.
Dit zijn alle huidige en voormalige (cursief) treinstations op het grondgebied Lokeren:
Station Bokselaar.
Het station Bokselaar ligt in het zuiden van het stadscentrum, in de wijken Bokselaar of Lokeren-Zuid. In 2019 is door een actiegroep een voorstel gedaan de halte weer te reactiveren. De lokale politiek reageerde positief en de NMBS besloot het voorstel nader te onderzoeken.
Bus.
In Lokeren komen veel buslijnen uit andere grote steden samen, zoals Gent, Antwerpen, Dendermonde, Sint-Niklaas, Brussel en Aalst. De belangrijkste busstations zijn: "Lokeren Station" op het Stationsplein met negen perrons waar veertien buslijnen passeren, en "Lokeren Markt" aan de Markt.
Fiets.
Op het grondgebied van Lokeren lopen drie fietssnelwegen. De langste en belangrijkste van alle drie is de fietssnelweg F4, die tussen Antwerpen en Gent ligt, en dus Lokeren met beide steden met de fiets verbindt. Verder starten en eindigen er nog twee fietssnelwegen in Lokeren. Fietssnelweg F412 verbindt Lokeren met Moerbeke, en fietssnelweg F413 verbindt Lokeren met Dendermonde.
Samengevat zijn de drie fietssnelwegen doorheen Lokeren:
Politiek.
Structuur.
De stad Lokeren wordt bestuurd door het schepencollege en burgemeester Filip Anthuenis (Open Vld), dit is de uitvoerende macht op lokaal niveau. Bestuurlijk valt de gemeente onder het Bestuurlijk arrondissement Sint-Niklaas van de provincie Oost-Vlaanderen.
De wetgevende macht op lokaal niveau is de gemeenteraad met gemeenteraadsvoorzitter Filip Anthuenis (Open Vld). De gemeente valt onder het kieskanton Lokeren bij verkiezingen voor de verschillende niveaus. Voor de verkiezing van de provincieraad is de gemeente ingedeeld in het provinciedistrict Sint-Niklaas in het kiesarrondissement Dendermonde-Sint-Niklaas. Bij de verkiezingen voor de kamer van volksvertegenwoordigers en het Vlaams Parlement in de kieskring Oost-Vlaanderen. Voor de verkiezingen van de Senaat (tot 2012) en het Europees Parlement behoort de gemeente tot het Nederlands kiescollege.
Partnersteden.
Lokeren heeft samenwerkingsverbanden met meerdere steden. De stad is officieel gejumeleerd met Ropczyce in Polen. Daarnaast onderhoudt Lokeren via het intergemeentelijke samenwerkingsverband Interwaas nauwe banden met andere gemeenten in het Waasland op het gebied van ruimtelijke planning, sociale economie en projectontwikkeling.
Wapen en vlag.
Na de fusie van Belgische gemeenten op 1 januari 1977 keurde de toenmalige Cultuurraad voor de Nederlandse Cultuurgemeenschap het decreet van 28 januari 1977 goed. Dit decreet verplichtte elke Vlaamse gemeente om een historisch en heraldisch verantwoord wapenschild en vlag in te voeren. Het Lokerse wapenschild kent twee varianten: de ene versie wordt getopt door een raap, de andere door een kroon. Het wapenschild toont een rooster in sabel, soms getopt door een raap van zilver met bladeren van sinopel, tegen een achtergrond in argent. Het schild wordt getopt door een kroon met vijf fleurons. In de andere versie van het wapenschild wordt het schild getopt door een raap. Deze raap komt vaak voor in het wapen van het Waasland en andere Wase steden en dient als een symbool voor de regio. De vlag van Lokeren bestaat uit twee zwarte gelijkzijdige driehoeken die tegenover elkaar gespiegeld staan op een witte achtergrond. In de linker driehoek bevindt zich een raap.
Milieu.
Waterkwaliteit.
Uit recente studies blijkt dat de waterkwaliteit van de Durme en Moervaart is verslechterd. De waterkwaliteit van de Durme scoorde nog in 2015 "goed" maar in 2018 "ontoereikend", de Moervaart in 2015 "ontoereikend" en in 2018 "slecht". In tegenstelling tot haar bovenlopen scoorde de getijdendurme of Benedendurme in 2015 en 2018 beter. Een andere waterloop in Lokeren, de Lede, scoorde de voorbije jaren ook slecht op vlak van waterkwaliteit. De beek dient tegenwoordig eerder als afvoerbeek van afvalstoffen die geproduceerd worden door landbouw. De stad heeft buiten haar waterlopen ook verschillende natuurgebieden, sommige worden beschermd door vzw Durme. De natuur heeft deze gebieden zo goed als overgenomen, waardoor de waterkwaliteit hier "goed" tot "zeer goed" scoort.
Luchtkwaliteit.
Lokeren heeft voor zijn inwonersaantal een relatieve goede luchtkwaliteit. Plaatsen in de stad waar de luchtkwaliteit slechter is bevinden zich vooral op en rond drukke wegen, zoals de N70, N47, N473 en de E17 bij uitstek.
Onderwijs en welzijn.
Onderwijs.
Lokeren heeft een groot aantal scholen:
Basisonderwijs.
Gemeenschapsonderwijs
Katholiek onderwijs
Gezondheidszorg.
Lokeren heeft ook een ziekenhuis, het AZ Lokeren.
Sport.
Sporthallen.
Lokeren heeft vijf sporthallen:
Sport -en Jeugcomplex.
Het Sport -en Jeugdcomplex werd geopend in 2012, en is de grootste van alle vijf. Het beschikt over 6 sportzalen en 37 sportterreinen, voor sporten zoals zaalvoetbal, basketbal, handbal, volleybal en badminton. Het complex heeft ook een fuifzaal, 3 vergaderzalen en een kinderopvang.
Zwembad.
Direct verbonden aan het Sport -en Jeugdcomplex staat het Durmebad. Het zwembad dateert van 1968 en is gelegen waar vroeger een zijarm van de Durme lag, vandaar de naam. Het is een sportzwembad met een 25m-bad. In het najaar van 2023 zal er een nieuw zwembad op deze plek komen.
Voetbal.
In het jaar 1915 zag de voetbalclub "Racing Lokeren FC" het levenslicht. Niettemin, vond de club zichzelf in 1923 in een situatie van vereffening. Niet lang daarna, in datzelfde jaar, kwam "Racing Club Lokeren" tot stand, gekenmerkt door stamnummer 282. Hieropvolgend, in 1931, werd "Standaard FC Lokeren" opgericht en toegekend stamnummer 1783.
In het jaar 1970 smeedden beide voornoemde clubs een vereniging, culminerend in de oprichting van "Koninklijke Sporting Club Lokeren". Deze fusie, geleid door de voorzitter Adhemar Goeters, vormde een nieuw tijdperk voor de club. Tevens in datzelfde jaar werd een nieuwe voetbalclub het leven ingeroepen onder de naam "Lokerse SV", vergezeld van stamnummer 7445.
Een belangrijke ontwikkeling voltrok zich in 1998, waarin "Sint-Niklase SK" een satellietteam werd van "KSC Lokeren". Binnen korte tijd, in 2000, resulteerde deze synergie in een samensmelting van beide teams. Het palmares van de club werd verrijkt met twee overwinningen in de Beker van België (2012 en 2014), evenals het behalen van de tweede plaats in het nationale klassement (1980-'81). Sinds het seizoen 1996-'97 nam de club ononderbroken deel aan de hoogste voetbalklasse van het land. De thuishaven van de club bevond zich in het Daknamstadion gelegen in de Lokerse deelgemeente Daknam, op de grens met Lokeren, naast de wijk Bergendries.
Echter, in 2019 bevond de club zich in de tweede klasse. In het jaar 2020 werd de club echter getroffen door financiële problemen en gebrekkig management, resulterend in een faillissement. Vervolgens fuseerde "KSC Lokeren" met de voetbalclub van Temse, wat leidde tot de oprichting van "KSC Lokeren-Temse". Deze nieuwe entiteit werd geleid door ondernemer Hans Van Duysen, kleinzoon van Adhemar Goeters, medeoprichter van "KSC Lokeren".
Wielersport.
De Omloop van het Waasland start elk jaar op de Markt van Lokeren.
Elk jaar vindt in Lokeren de Rapencross plaats. Het toernooi vindt plaats in het Park ter Beuken, waarbij wielrenners een parcours moeten afleggen van 2,7 kilometer. Waar de cross vooral bekend voor staat, is de grote variatie aan obstakels op zo'n kleine afstand. De deelnemers moeten door modder, zand en reeksen balken geraken, maar ook over extreme hellingen.
Rugby.
Sinds enkele jaren heeft de stad Lokeren tevens een opkomende rugbyclub binnen haar grenzen. In lijn met soortgelijke rugbyverenigingen in de omliggende regio, ervaart ook deze sportieve organisatie gestaag groeiende belangstelling in Lokeren.

</doc>
<doc id="24997" url="https://nl.wikipedia.org/wiki?curid=24997" title="Dilbert">
Dilbert

Dilbert is een strip geschreven en getekend door de Amerikaan Scott Adams. De hoofdfiguur is Dilbert, een IT'er, die problemen heeft met het management op zijn bedrijf. Het succes van de strip is mogelijk gedeeltelijk te danken aan het feit dat de absurde situaties die worden getoond feitelijk niet eens zo ver afstaan van de dagelijkse werkelijkheid bij veel bedrijven.
Na een hetze rond een aantal strips die opgevat kunnen worden als een aanval op de LGBT-community in mei 2022, en racistische uitlatingen op zijn YouTube-kanaal in februari 2023, werden zijn strips uit steeds meer kranten geschrapt. Na 13 maart 2023 haalde Scott zijn eigen website offline, die nu verwijst naar zijn Twitter-feed, YouTube-kanaal en 'Dilbert Reborn'-kanaal op locals.com. Dilbert Reborn kan enkel geraadpleegd worden door geregistreerde leden, en biedt onder andere een dagelijkse 'more spicy'-versie van de Dilbert aan.
Figuren.
Andere figuren die veel voorkomen in de Dilbert-strips zijn:
Andere terugkerende figuren zijn onder meer: Dilberts uiterst intelligente vuilnisman, zijn moeder, de inwoners van het derdewereldland Elbonië, technisch schrijver Tina en secretaresse Carol.
Spin-off.
Van de serie is ook een animatieserie gemaakt.
Het Dilbertprincipe.
Een mooi voorbeeld van de Dilbert-humor is het Dilbertprincipe (geënt op het Peterprincipe). "Een organisatie heeft de neiging om alleen incompetente medewerkers te promoveren naar het management zodat ze geen schade meer kunnen aanrichten in het primaire proces".

</doc>
<doc id="24998" url="https://nl.wikipedia.org/wiki?curid=24998" title="Bassdrum">
Bassdrum

Een bassdrum, basdrum, kick drum, bastrommel of grote trom is een belangrijke trommel in het drumstel. Op deze trom wordt in de popmuziek de "pulse" van de groove gespeeld. De bassdrum wordt door rechtshandig spelende drummers met de rechtervoet bespeeld, via een basspedaal. Er zijn ook drummers die met een dubbele bass spelen of met twee pedalen op dezelfde bassdrum. Dit is van oudsher in trek bij stevige muziek, bijvoorbeeld bij Metallica. Ook drie tot vier bassdrums zijn mogelijk, zoals bij Van Halen.
De bassdrum wordt zo aangeduid omdat dit het laagst gestemde instrument is van trommelfamilie. Vergelijk de tenortrom die in marching bands wordt gebruikt. De soms aangetroffen schrijfwijze "base drum" (wat ongeveer gelijk klinkt aan "bass drum") is ingegeven door de onjuiste veronderstelling dat het een functionele benaming zou zijn: deze trommel zou het basistempo hebben aangegeven.
Het deel van het pedaal dat het vel raakt bij het drummen heet de klopper. Deze is meestal bekleed met een viltachtig materiaal. Er zijn echter ook kloppers van massief hout of van plastic, wat voor meer attack zorgt maar schadelijk kan zijn voor het vel. Aan de zijkant van de bassdrum zitten pootjes die schuin naar voren staan, en die voor stabiliteit zorgen zodat de bassdrum niet wegloopt richting publiek. Ook dienen deze pootjes om de trommel vrij te laten hangen van de vloer, om resonantieproblemen te voorkomen.
Er zijn in de popmuziek bijna geen drum-grooves denkbaar zonder bassdrum. Een groove is het gehele ritme dat op het drumstel gespeeld wordt en bestaat altijd uit een constante tik van hihat of cimbalen, ondersteund door de bassdrum en de snarentrom. Meestal speelt men op elke 4 slagen van de hihat één slag met de bassdrum. Bij veel ritmes (bijvoorbeeld in rockmuziek) speelt de bassdrum een slag op de eerste tel van elke maat. Een alternatief is bij de eerste maat één slag op de eerste tel met de bassdrum te spelen, en bij de tweede maat twee slagen op de eerste twee tellen (van een vierkwartsmaat). Typerend voor reggae is juist dat het accent van de bassdrum geheel op de backbeat wordt gelegd. Bij de "one drop" is er enige discussie of deze op de tweede en vierde tel valt, of in "double-time" op de derde tel valt.
Een bassdrum heeft meestal een diameter van 22 inch (56 cm). Tegenwoordig wordt ook veel 20 inch (51 cm) gebruikt. Jazzdrummers gebruiken vaak een 18 inch (46 cm) bassdrum, omdat dat geluid beter bij de muziek past. Ook grotere diameters worden gebruikt, 24 inch (61 cm) en 26 inch (66 cm), bijvoorbeeld door wijlen John Bonham van Led Zeppelin.
Een bassdrum is vaak van hout gemaakt, met een voor- en een achtervel. Dit laatste wordt het resonantievel genoemd en zit aan de kant van het publiek. Vaak zit er een gat in, waar een microfoon in gestoken kan worden voor uitversterking, of materiaal (vaak stukken stof) dat dempend werkt. Op het resonantievel staat vaak het merk van het drumstel, en ook soms de naam van de band. Ook bassdrums van plexiglas komen voor (Ludwig, Majestic, Remo, Sonor).
Meestal zijn boven op de bassdrum de hangtoms (kleinere trommels) bevestigd.
Ook wordt de bassdrum bij korpsen gebruikt. Bij de Amerikaanse stijlkorpsen zijn er vaak vijf bassdrums met ieder verschillende grootten en toonhoogten. Samen spelen zij de, normaal over een persoon verdeelde partijen, met zijn allen. Een goed voorbeeld zijn drumcorpsen.

</doc>
<doc id="25001" url="https://nl.wikipedia.org/wiki?curid=25001" title="Lijst van luchtvaartmaatschappijen">
Lijst van luchtvaartmaatschappijen

Dit is een lijst van luchtvaartmaatschappijen, gesorteerd per land van vestiging. Ook niet meer bestaande luchtvaartmaatschappijen staan in de lijst.
Zie ook de alfabetische pendant van deze lijst.

</doc>
<doc id="25002" url="https://nl.wikipedia.org/wiki?curid=25002" title="Toscane">
Toscane

Toscane (Italiaans "Toscana") is een regio in Midden-Italië, die in het noorden aan Ligurië en Emilia-Romagna, in het oosten aan Umbrië en de Marken, in het zuiden aan Lazio en in het westen aan de Tyrreense Zee grenst. De oppervlakte van de regio Toscane neemt ongeveer een dertiende van het nationaal grondgebied in beslag, oftewel 7,6%. Wat betreft grootte staat de regio op de vijfde plaats, na Sicilië, Piëmont, Sardinië en Lombardije. Toscane omvat 6,1% van de nationale bevolking van Italië.
Geschiedenis.
In de oudheid vormde Toscane met het noordwesten van Latium een vruchtbaar gebied waar de beschaving van de Etrusken tot bloei kwam. De Etrusken hebben eeuwenlang veel culturele en godsdienstige invloed op de Romeinen gehad, terwijl zij ook vaak rivalen waren. Hun politieke en militaire invloed werd steeds meer teruggedrongen. In 205 v.Chr. steunden zij de Romeinen tijdens de Tweede Punische Oorlog tegen Carthago. In 90 v.Chr. kregen de inwoners van Etrurië rechten als Romeinse burgers, waarmee de annexatie voltooid was.
Toscane was de regio waarin de Italiaanse renaissance in de 14e eeuw wortel schoot en in 15e en 16e eeuw tot grote hoogten steeg. In het Toscaans ontstond een literaire traditie met voormannen als Dante Alighieri, Petrarca, Boccaccio en Machiavelli, waarmee het moderne Italiaans nieuwe status en vorm kreeg. Onder leiding van de De' Medici's maakte het toenmalige Groothertogdom Toscane een bloeitijd door. Het artistieke erfgoed van deze regio bestaat uit literatuur, architectuur, schilderkunst en beeldhouwkunst, en is in tientallen musea verzameld, zoals in de Uffizi in Florence. Ook elders ter wereld bevinden zich topstukken, zoals de Mona Lisa in het Louvre in Parijs.
Geografie.
Klimaat.
De regio profiteert van de zachte lucht die vanaf de Tyrreense Zee binnenkomt en van de bescherming van de Tosco-Emiliaanse Apennijnen. De winter is gematigd, de zomer warm, de lente en herfst zijn regenachtig te noemen. In de berggebieden van de Apennijnen, de "Colline Metallifere" en de "Monte Amiata" heerst een typisch bergklimaat.
Economie.
Toerisme.
Belangrijke toeristische bestemmingen in Toscane zijn de steden Florence, Pisa, Lucca, Maremma (in het Grosseto district), Crete Senesi, San Gimignano, Cortona, Volterra en Siena. De regio Toscane stimuleert het "agritoerisme" ("agriturismo"), waarbij bezoekers op boerderijen verblijven. Toscane heeft 120 natuurreservaten en wordt vaak gezien als een van de mooiste delen van Italië.
Wijnen.
Toscane staat ook bekend om zijn wijnen. Net zoals Piemonte heeft Toscane grote bekendheid als wijnstreek binnen Italië. Bekende wijnen zijn "Chianti", "Brunello di Montalcino" en de "Vino Nobile di Montepulciano". Tot de topwijnen behoren de zogeheten "Super-Toscaners", ontstaan door de innovatie van befaamde wijnhuizen in de jaren 80 en 90. Deze wijnen, zoals "Tignanello", "Sassicaia" en "Ornellaia", met prijzen tot honderden euro's per fles, worden volgens nieuwe principes gemaakt, waarvoor niet uitsluitend traditionele druivenrassen worden gebruikt. In de omgeving van Bolgheri hebben deze wijnen erkenning gekregen met het toekennen van de DOC-predicaten "Bolgheri Sassicaia" en "Bolgheri".

</doc>
<doc id="25004" url="https://nl.wikipedia.org/wiki?curid=25004" title="The Linux Documentation Project">
The Linux Documentation Project

The Linux Documentation Project (TLDP) begon als een manier van en voor Linux-hackers en "gewone" gebruikers om informatie met elkaar te delen.
The Linux Documentation Project begon in 1992 als FTP-server, maar al snel, in 1993, kwam het ook op internet (het werd gehost door MetaLab). Men vermoedt dat dit de allereerste website in verband met Linux was.
In 2004 bevat TLDP al vele honderden documenten in de vorm van man-pages, (mini-)HOWTO's, FAQ's, guides en artikels van Linuxgazette en LinuxFocus. Sommige van deze documenten zijn nauwelijks een bladzijde lang andere zijn zo groot als een boek. De grootsten zijn dan ook meestal in boekvorm verkrijgbaar bij de uitgeverij O'Reilly.

</doc>
<doc id="25005" url="https://nl.wikipedia.org/wiki?curid=25005" title="Tldp">
Tldp



</doc>
<doc id="25011" url="https://nl.wikipedia.org/wiki?curid=25011" title="Alexandrie">
Alexandrie



</doc>
<doc id="25012" url="https://nl.wikipedia.org/wiki?curid=25012" title="Laos">
Laos

Laos (uitspraak: [ˈlaɔs]; Laotiaans: ລາວ, "Lao"), officieel Democratische Volksrepubliek Laos (Laotiaans: ສາທາລະນະລັດປະຊາທິປະໄຕ ປະຊາຊົນລາວ, "Sathalanalat Paxathipatai Paxaxon Lao"), is een door landmassa ingesloten land in het hart van het Indochinese schiereiland van Binnenlands Zuidoost Azië en grenst aan Myanmar (Birma) en China naar het noordwesten, Vietnam naar het oosten, Cambodja naar het zuidwesten en Thailand naar het westen en zuidwesten. Een inwoner van Laos noemt men een Laotiaan.
De historische en culturele identiteit van hedendaags Laos gaat terug tot het koninkrijk van Lan Xang Hom Khao (Koninkrijk van een Miljoen Olifanten Onder de Witte Parasol), dat meer dan vier eeuwen bestond als een van de grootste koninkrijken in Zuidoost Azië. Door de centraal gelegen geografische locatie van Lan Xang was het koninkrijk in staat om tot een populair centrum voor handel over land uit te groeien, waarmee het zowel economisch als cultureel welvarend werd.
Na een periode van intern conflict splitste Lan Xang op in drie onafhankelijke koninkrijken: Luang Phrabang, Vientiane en Champasak. In 1893 werd het een Frans protectoraat, waarbij de drie territoria werden verenigd om de landmassa van het hedendaagse land Laos te vormen. Het land verkreeg kort onafhankelijkheid na de Japanse overheersing, maar werd door Frankrijk opnieuw gekoloniseerd tot het in 1949 onafhankelijkheid won. Laos werd officieel onafhankelijk in 1953, met een constitutionele monarchie onder Sisavang Vong. Kort na de onafhankelijkheidsverklaring maakte een lange burgeroorlog uiteindelijk een einde aan de monarchie toen de Communistische Pathet Lao beweging aan de macht kwam in 1975.
Laos is een socialistische eenpartijrepubliek. Het omarmt het marxisme-leninisme en het wordt geregeerd door de Laotiaanse Revolutionaire Volkspartij, waarbinnen het partijleiderschap gedomineerd wordt door personen met een militaire achtergrond. De Socialistische Republiek Vietnam, de Communistische Partij van Vietnam en het Vietnamees Volksleger hebben tot op heden een grote invloed in Laos.
De hoofdstad en grootste stad van het land is Vientiane. Andere grote steden zijn: Luang Prabang, Savannakhet en Pakse. De officiële taal is Laotiaans. Laos is een land met meerdere etniciteiten, waarbinnen de politiek en cultureel dominante Laotiaanse bevolkingsgroep ongeveer 55% van de totale bevolking vormt. Deze Laotianen wonen voornamelijk in de laaggelegen delen van het land. Mon-Khmer-groepen, de Hmong en andere inheemse heuvelstammen, die voornamelijk in het voorgebergte en de bergen wonen, maken de overige 45% uit.
Laos is lid van de Asia-Pacific Trade Agreement (APTA), Associatie van Zuidoost-Aziatische Naties (ASEAN), Oost-Azië-top, en La Francophonie. Laos werd op 2 februari 2013 lid van de Wereldhandelsorganisatie (WTO).
Naam.
In het Laotiaans is de naam van Laos "Meuang Lao (ເມືອງລາວ)" of "Pathet Lao" wat letterlijk "Land van de Lao" betekent. Frankrijk, dat de drie verschillende Laotiaanse koninkrijken verenigde in 1893 als Frans-Indochina, zette er een "s" achter om de meervoudigheid van de verschillende koninkrijken aan te duiden. Die "s" wordt in het Frans niet uitgesproken. Omdat het Laotiaans geen "s" als eindletter kent, wordt Laos ook door de Laotianen zelf zonder "s" uitgesproken.
Geschiedenis.
De wortels van Laos werden gelegd in de 14e eeuw toen Fa Ngum het koninkrijk Lan Xang (of Lan Xang Hom Khao), het rijk van de miljoen olifanten en de witte parasol, stichtte. Het koninkrijk bestond tot in 1707 en verviel toen in drie delen: het Koninkrijk Luang Prabang, het Koninkrijk Vientiane en het Koninkrijk Champassak. Ze werden alle drie blootgesteld aan constante invasies van de sterkere buren uit Birma, Siam (Thailand) en Vietnam.
In 1893 werd Laos door de Fransen veroverd en werd het als het "protectoraat Laos" opgenomen in de kolonie Unie van Indochina. De koloniale economie was gericht op de export van grondstoffen en landbouwproducten. De inwijking van Europeanen bleef steeds erg beperkt. Na de Japanse bezetting in de Tweede Wereldoorlog verkreeg Laos in 1954 door een nederlaag van de Fransen in de Eerste Indochinese Oorlog zijn onafhankelijkheid.
In het Koninkrijk Laos bestond een fragiel evenwicht tussen drie prinsen: een linkse, een neutralistische en een rechtse. Doorgaans was de neutralistische prins de eerste minister. In 1960 werd de rechtse regering door een militaire staatsgreep onder leiding van de jonge officier Kong Le omvergeworpen. De rechtse generaal, Phoumi Novasan lanceerde een tegenaanval om een einde te maken aan de communistische guerrilla. Hij kreeg militaire steun van de Verenigde Staten. Zo begon de Tweede Indochinese Oorlog, later bekend als de Vietnamoorlog. Boven Laos werden meer bommen afgeworpen dan in de Tweede Wereldoorlog op Duitsland en Japan tezamen. Tegen 1973 beheerste de communistische Pathet Lao drie kwart van het land. Na de Parijse vredesakkoorden van 1973 waarbij de Verenigde Staten zich terugtrok uit Vietnam, werd op 21 februari 1973 een akkoord gesloten tussen de regering gesteund door het westen en de communistische Pathet Lao samen met linkse neutralen. Het Verdrag van Vientiane hield in dat alle buitenlandse troepen het land moesten verlaten en een regering met beide partijen moest worden gevormd ter voorbereiding van algemene verkiezingen.
Kort na het beëindigen van de oorlog grepen de communistische en neutrale groeperingen in het jaar 1975 de macht en riepen op 2 december 1975 de Democratische Volksrepubliek Laos uit. Koning Savang Vatthana en koningin Khamphoui traden af. Ze werden samen met kroonprins Vong Savang opgesloten in een interneringskamp. De koning stierf er op 13 mei 1978. Ook de koningin en de kroonprins overleden in gevangenschap. De jongste zoon van de koning, prins Sauryavong Savang, levend in ballingschap, treedt op als hoofd van de familie in naam van kroonprins Soulivong Savang (*1963), zoon van de overleden kroonprins. Prins Sauryavong Savang en zijn broer Thayavong Savang ontsnapten in 1981. Van het lot van de overige kinderen, prins Sisavang Savang, en de prinsessen Savivanh Savang en Thala Savang, en verdere familie is niets bekend. Ze zijn waarschijnlijk vermoord of overleden door de slechte behandeling in gevangenschap.
Op 14 augustus 1991 nam de volksassemblee van Laos voor het eerst sinds het overnemen van de macht door de communisten een motie aan. Op basis van zware economische problemen en de ineenstorting van de Sovjet-Unie ging Laos een openings- en hervormingsbeleid voeren met als doel de planeconomie te vervangen door een gemengde economie. Sinds 1997 is Laos lid van de ASEAN.
In de voormalige speciale zone (in het Laotiaans 'khetphiset') Saisombun (vanaf 31 december 2013 een nieuwe provincie van Laos), noordoostelijk van Vientiane zijn vandaag de dag nog Hmong-strijders actief die de strijd niet opgegeven hebben. In deze regio vinden nog regelmatig incidenten plaats en bestaat een levendige handel in opium.
Geografie.
Laos is een land dat ligt in Zuidoost-Azië ten noorden van Thailand en ten westen van Vietnam. Het land is omsingeld door andere landen en is aldus het enige land in Pacifisch Azië dat geen kustlijn heeft. Het land heeft een oppervlakte van , waarvan 4736 km² water. Het totale oppervlak is nagenoeg even groot als het Verenigd Koninkrijk, en bijna 6 keer zo groot als Nederland. Het landschap is grotendeels erg ruw bergachtig terrein – waaronder het Annamitisch Gebergte – met hier en daar wat vlakke gebieden, voornamelijk langs de Mekong. Het hoogste punt in het land is Phou Bia met 2819 meter, in de provincie Xhieng Khuang. Het laagste punt is de Mekong die op 70 meter stroomt. Laos ligt tussen 14 en 22 graden noorderbreedte en tussen de 100 en de 106 graden oosterlengte.
De lengte van de Laotiaanse landgrenzen bedraagt 5274 km, waarvan 475 km met China, 238 km met Myanmar, 555 km met Cambodja, 1845 km met Thailand en 2161 km met Vietnam. De grootste rivier is de Mekong.
Demografie.
Medio 2020 telde het land 7,28 miljoen inwoners en de bevolkingsdichtheid was 31,5 inwoners per km². In 2015 was de urbanisatiegraad 38%. De gemiddelde jaarlijkse bevolkingsgroei is hoog en ligt iets boven de 2%. Door deze hoge groei heeft het land een relatief jonge bevolking, in 2016 was 43% van de bevolking jonger dan 20 jaar en 4% was ouder dan 65 jaar.
Gezondheid.
In 2018 was de levensverwachting van mannen 65,4 jaar (2007: 63,2) en de levensverwachting van vrouwen was 68,8 (2007: 65,9). Zo'n 80% van de bevolking had toegang tot geschoond drinkwater in 2018. De overheidsuitgaven op het vlak van gezondheidszorg besloegen 2,8% van het bruto binnenlands product.
Steden en plaatsen.
De hoofdstad van Laos is Vientiane. Enkele andere steden zijn onder andere Champassak, Kaysone Phomvihane, Luang Prabang, Pakse, Paksong, Phonsavan, Sam Neua en Xhieng Khusang. Andere plaatsen zijn onder meer Attapeu, Ban Houayxay, Ban Nahin, Ban Phone, Luang Namtha, Luang Prabang, Muang Khua, Muang Sayaburi, Muang Sui, Muang Xay, Pakbeng, Paksan, Phon Hong, Phongsali, Phonsavan, Salavan, Thakhek, Vang Vieng en Xhieng Khuang.
Cultuur.
Religie.
Het boeddhisme is de belangrijkste religie in Laos. Tijdens het koninkrijk was het boeddhisme er staatsgodsdienst. De Lao zijn boeddhisten. De andere volken hangen natuurreligies aan. Er zijn ongeveer 30.000 katholieken en 25.000 protestanten. Na de omwenteling in 1975 zijn de godsdiensten ongemoeid gelaten en sinds 1991 bestaat er ook officieel weer godsdienstvrijheid.
Taal.
De officiële taal is het Laotiaans of Lao. Dit is een toontaal uit de Tai-familie, waaronder ook het sterk verwante Thais behoort, alsook talen gesproken in het zuiden van China. Het schrift dat gebruikt wordt is nauw verwant aan het Thais schrift. In het noordoosten van Thailand (Isaan) wonen meer mensen die Laotiaans en daarop lijkende talen spreken dan in Laos zelf, waar slechts iets meer dan de helft van de bevolking Laotiaans spreekt. De rest van de bevolking spreekt vaak een van de vele inheemse talen, waaronder "Hmong" en "Khmu". Er worden in het land 85 verschillende talen gesproken.
Bestuurlijke indeling.
De provincies van Laos vormen de bestuurlijke hoofdindeling van Laos. Naast de 16 provincies (Laotiaans: "khwaeng") bestaat er een prefectuur rond de hoofdstad Vientiane.
De provincies en de prefectuur zijn verder verdeeld in districten (Laotiaans: ເມືອງ, "muang"). Op lokaal niveau bestaan er dorpen (Laotiaans:ບ້ານ, "baan")
Economie.
In regering van Laos, een communistisch Eenpartijstelsel, begon in 1986 de economische teugels los te laten en meer ruimte te laten voor particulier initiatief. Dit leidde tot een hoge gemiddelde economische groei van meer dan 6% op jaarbasis tussen 1988 en 2018.
De landbouw was een belangrijke economische sector, het had in 1990 een aandeel van 50% in het BBP en een nog groter aandeel in de totale werkgelegenheid. In 2020 was het aandeel gedaald naar 16% in het BBP en was het aandeel van de industrie gestegen van 14% in 1990 naar 32% in 2020. Slechts 6,2% van het landoppervlak is vruchtbaar genoeg voor landbouw, en slechts 0,7% wordt permanent bewerkt. Een probleem voor de landbouw vormen de grote hoeveelheden ongeëxplodeerde munitie die nog in het land liggen van de oorlogen in de jaren 60 en 70. In 2017 was de beroepsbevolking 3,6 miljoen mensen groot, waarvan ruim 70% nog actief was in de landbouwsector.
De Laotiaanse economie is voornamelijk afhankelijk van investeringen en handel met buurlanden Thailand, Vietnam en in het bijzonder China.
Volgens het Ontwikkelingsprogramma van de Verenigde Naties leeft in Laos 33,0% van de bevolking onder de armoedegrens.
Laos heeft ambitieuze strategieën voor ontwikkeling gebaseerd op het opwekken van elektriciteit door middel van haar rivieren, en het vervolgens doorverkopen van deze opgewekte energie aan haar buurlanden, voornamelijk Thailand, China en Vietnam. Bovendien heeft het met haar plannen voor vier nieuwe spoorwegen die Laos met voorgaande landen moeten verbinden, de ambitie om een 'land-verbonden' natie te worden. Door deze infrastructurele ontwikkelingen en een groeiende mijnsector is Laos door de Wereldbank genoemd als een van de snelst groeiende economieën in Oost-Azië en de Grote Oceaan, met 7% gemiddelde jaarlijkse groei van het bbp over de afgelopen tien jaar.
Infrastructuur.
De infrastructuur van Laos is erg slecht. In een groot deel van het land ontbreekt het aan goede wegen, en er zijn geen spoorwegen, behalve een kort stukje dat Thailand via de Eerste Thais-Laotiaanse Vriendschapsbrug verbindt met een station aan de overkant van de Mekong, 13 km ten zuidoosten van Vientiane. Een aantal hoofdwegen, vooral in stedelijke gebieden, zijn verbeterd met als belangrijkste voorbeeld "Route 13". Echter, nog steeds kunnen de meeste delen van het land in dunbevolkte gebieden alleen bereikt worden over onverharde wegen, die niet het hele jaar begaanbaar zijn.
Er is weinig externe en interne telecommunicatie, maar mobiele telefoons worden wel veel gebruikt in de steden. In de steden en op sommige andere plaatsen is ook internet, en hotels en restaurants hebben veelal wifi. In veel rurale gebieden was elektriciteit gedeeltelijk of helemaal niet beschikbaar, maar in 2018 was dit verbeterd en had 80% toegang tot het net. Songthaews (pick-up-trucks met twee rijen bankjes) worden vaak gebruikt voor het openbaar vervoer over korte afstand. Op de langere afstanden rijden ook bussen en mini-busjes. De bussen zijn soms betaald met Japanse ontwikkelingshulp en ook zijn er vele tweedehands bussen te vinden uit China en andere buurlanden.
In Laos zijn 21.716 km interlokale wegen, waarvan 9674 km geasfalteerd en 12.043 km ongeasfalteerd. In Laos rijdt men rechts.
Laos heeft een snelweg van Savannakhet tot de Vietnamese grens bij Lao Bao naar Kunming in Zuid-China sinds april 2008. Ook op enkele andere wegen worden wegen breder gemaakt en ontstaan wegen die snelweg genoemd kunnen worden. In 2020 opende de snelweg Vientiane–Boten Expressway.
Er zijn een aantal verbindingen over de Mekong met Thailand in de vorm van "vriendschapsbruggen" (Friendship Bridges). Vientiane is sinds 1994 verbonden met Nong Khai via de Eerste Thais-Laotiaanse Vriendschapsbrug. De Tweede Thais-Laotiaanse Vriendschapsbrug verbindt de Laotiaanse stad Savannakhet met de stad Mukdahan. De Derde Thais-Laotiaanse Vriendschapsbrug verbindt de provincie Nakhon Phanom in het noordoosten van Thailand met de provincie Khammouan in Laos. Deze brug is voltooid op 11 november 2011. De Vierde Thais-Laotiaanse Vriendschapsbrug (Laotiaans: ຂົວມິດຕະພາບ ລາວ-ໄທ) verbindt Huay Xai en het district Chiang Khong in Thailand. Sinds eind 2014 heeft ook het eiland Don Khong in de provincie Champasak een brug die het vasteland verbindt met het eiland.
Er zijn 52 vliegvelden in Laos. Het belangrijkste is Wattay International Airport, de internationale luchthaven van Vientiane.
Eind 2021 kwam een 1024 km lange spoorlijn tussen Kunming, de hoofdstad van Yunnan in de Volksrepubliek China, en Vientiane gereed. Op het traject is een maximumsnelheid van 160 km/h mogelijk. Er zijn 10 stations op het 409 kilometer lange traject in Laos. De spoorlijn vergde een investering van bijna 9 miljard dollar. Er zijn plannen om deze spoorlijn verder naar het zuiden uit te breiden met als finale bestemming Singapore via Laos, Thailand, Cambodja en Maleisië.

</doc>
<doc id="25016" url="https://nl.wikipedia.org/wiki?curid=25016" title="Valéry Giscard d'Estaing">
Valéry Giscard d'Estaing

Valéry Marie René Georges Giscard d'Estaing (Koblenz, 2 februari 1926 – Authon, 2 december 2020) was een Frans politicus van de RI en de UDF. Hij was van 1974 tot 1981 de 20e president van Frankrijk.
Biografie.
Valéry Giscard d'Estaing werd in 1926 in Koblenz geboren als zoon van Edmond Lucien Giscard d’Estaing (1894-1982) en May Marthe Clémence Jacqueline Marie Bardoux (1901-2003). Zijn vader was financieel hoofdinspecteur van de Franse bezettingstroepen in het Duitse Rijnland. Tot 1922 droeg de familie de achternaam Giscard. In dat jaar kregen telgen uit deze familie de naamstoevoeging "d'Estaing", naar een van hun voormoeders. De familie Giscard is niet van adellijke afkomst. Kort na de geboorte van Valéry werden zijn ouders in juli 1926 terug naar Frankrijk verplaatst. Zijn vader was van 1932 tot 1947 burgemeester van Chanonat.
Parlementslid en minister.
Giscard d'Estaing werd in 1956, 30 jaar oud, voor het eerst gekozen in de Assemblée Nationale als afgevaardigde voor het district Puy de Dôme namens de partij Centre National des Indépedents et Paysans (CNIP). Hij heeft zichzelf ooit in ideologisch opzicht als 'ongeneeslijke liberaal' omschreven. Hij was vanaf 1959 in verschillende regeringen in de tijd van president De Gaulle staatssecretaris en later minister van Economische zaken en Financiën. Giscard d'Estaing ontwikkelde een kritische houding ten aanzien van De Gaulles solistische stijl van regeren. Hij werd na zijn eerste ambtstermijn als minister in 1966 uit de regering ontslagen.
In 1969 droeg hij bij aan de val van De Gaulle door bij een referendum te adviseren tegen diens hervormingsvoorstellen te stemmen. Hij werd onder president Pompidou en diens premier Messmer weer minister van Economische zaken en Financiën en was van 1967 tot 1974 tevens burgemeester van Chamalières.
President van Frankrijk.
Giscard d'Estaing stelde zich kandidaat voor de Franse presidentsverkiezingen van 1974. Met steun van de gaullist Jacques Chirac elimineerde hij zijn rechtse rivaal Chaban-Delmas en versloeg hij de socialistische tegenkandidaat Mitterrand met een krappe meerderheid.
Hij werd op 48-jarige leeftijd voor een periode van zeven jaar president van Frankrijk en werd soms wel eens aangeduid met zijn initialen 'VGE'. Op zijn initiatief werd in 1978, nadat zijn verhouding met Jacques Chirac, die hij in 1976 als premier had ontslagen, was bekoeld, de centrumrechtse fusiepartij Union pour la Démocratie Française (UDF) opgericht. Deze partij diende tot steun van zijn beleid in het parlement. De eerste oliecrisis sloeg tijdens zijn presidentschap toe, waardoor de werkloosheid sterk toenam. Er kwam daarmee een eind aan "les Trente Glorieuses" een periode van naoorlogse economische groei in Frankrijk, hetgeen zijn populariteit niet ten goede kwam. Giscard d'Estaing legde de nadruk op modernisering van de economie, onder andere door het opwekken van elektriciteit door kernenergie sterk uit te breiden en het TGV-spoorwegnet aan te leggen. Hij stimuleerde en innoveerde ook de compleet verouderde Franse overheidsdienst PTT door in 1977 de Minitel te introduceren, een interactief informatie- en communicatienetwerk dat als voorloper van het internet wordt beschouwd.
In de periode dat hij president was, werd echtscheiding met wederzijdse instemming toegestaan. Abortus provocatus werd door zijn minister voor Volksgezondheid Simone Veil gelegaliseerd. De wettelijke leeftijd waarop iemand meerderjarig wordt, werd van 21 tot 18 jaar verlaagd. De laatste executie van een doodvonnis vond in 1977 plaats. Definitieve afschaffing van de doodstraf zou echter moeten wachten tot na het aantreden van zijn opvolger Mitterrand in 1981.
Hij nodigde in 1975 de staatshoofden van de grootste westerse industrielanden voor een kleinschalige informele bijeenkomst op het kasteel van Rambouillet uit, een van zijn presidentiële buitenverblijven. Dat was de eerste ontmoeting van de G7, dat toen het postcommunistische Rusland in 1997 ook lid werd de G8 werd.
Giscard d'Estaing was een groot voorstander van Europese integratie, die naar zijn mening een derde weg moest volgen tussen het supranationalisme, dat hij niet haalbaar en niet wenselijk achtte, en het 'oude Europa' van 'rivaliserende soevereine staten'. Hij had met de toenmalige Duitse bondskanselier Helmut Schmidt een uitstekende relatie, zowel op persoonlijk als politiek vlak. Als zij onder elkaar waren, spraken zij Engels en speelden zelfs weleens schaak. Giscard d'Estaing had meer moeite met Chirac, de ambitieuze gaullist die zijn premier werd, maar die hij in 1976 na twee jaar ontsloeg. Hij benoemde in zijn plaats zijn partijgenoot Raymond Barre, die tot het eind van Giscard d'Estaings ambtstermijn in 1981 aanbleef. Barre was een bekend econoom, die ook de ministeries van Economische zaken en Financiën leidde en bezuinigingen doorvoerde.
Giscard d'Estaing kwam in opspraak met militaire en andere interventies in de Franse invloedssfeer in Afrika. Dictator Jean-Bédel Bokassa van de Centraal-Afrikaanse Republiek werd eerst gesteund, maar later weer ten val gebracht. Daarin verschilde hij overigens niet wezenlijk van andere Franse presidenten in het postkoloniale tijdperk.
Hij was een onbetwist expert op financieel-economisch gebied, maar zijn probleem was 'het volk', zoals ooit opgemerkt werd door Charles de Gaulle. Daarmee bedoelde De Gaulle dat Giscard d'Estaing geen voeling met 'gewone mensen' zou gehad hebben. Dat laatste heeft, naast de economische crisis ten gevolge van de eerste (1973) en tweede oliecrisis (na de Iraanse Revolutie van 1979) tijdens zijn bewind, wellicht bijgedragen aan zijn nederlaag tegen de socialist Mitterrand bij de presidentsverkiezingen van 1981. Bovendien werd Giscard d'Estaings herverkiezingscampagne verstoord door een oude diamantenaffaire, een vermeend corruptieschandaal dat door PS-advocaat Roland Dumas en het satirische weekblad Le Canard enchaîné opnieuw werd opgerakeld en aangedikt. Volgens hen zou de president in 1973, toen hij nog minister van Economische Zaken en Financiën was, diamanten hebben ontvangen van Jean-Bédel Bokassa, de tirannieke en intussen zelf gekroonde keizer van het Centraal-Afrikaans Keizerrijk. Achteraf bleek er niets van waar te zijn, maar d'Estaings imago werd hierdoor onherstelbaar beschadigd.
Na het presidentschap.
Na de verkiezingsnederlaag trok Giscard d'Estaing zich terug en werd hij wijnboer, maar hij bleef toch actief in de politiek. Hij was een jonge president en had dus, in tegenstelling tot zijn voorgangers en opvolgers, een lang "naleven". Als eerste oud-president vervulde hij weer een openbaar ambt. Hij was van 1986 tot 2004 voorzitter van de Conseil Régional van Auvergne, de gekozen volksvertegenwoordiging van deze regio. Hij zat voorts van 1989 tot 1994 in het Europees Parlement en hij was voorzitter van de Conventie over de Toekomst van Europa, die de Europese grondwet opstelde en in 2004 presenteerde. Frankrijk en Nederland stemden er bij het referendum over de Europese grondwet tegen.
Giscard d'Estaing schreef behalve memoires ook een roman, en werd in december 2003 tot de Académie française toegelaten.
Hij werd 17 november 2020 opgenomen in het ziekenhuis van Tours en stierf twee weken later, op 2 december, op 94-jarige leeftijd aan de gevolgen van COVID-19.

</doc>
<doc id="25017" url="https://nl.wikipedia.org/wiki?curid=25017" title="Georges Pompidou">
Georges Pompidou

Georges Jean Raymond Pompidou (Montboudif, 5 juli 1911 – Parijs, 2 april 1974) was een Frans politicus. Hij bracht het tot premier (1962-1968) en later president van Frankrijk (1969-1974).
Biografie.
Pompidou was de zoon van een onderwijzersechtpaar. Na zijn opleiding aan het Lyceum volgde hij de École normale supérieure in Parijs (1931). Na zijn studie letterkunde en het behalen van een onderwijsbevoegdheid werd hij leraar, eerst in Marseille, later in Parijs aan het Lycée Henri-IV.
Hij heeft een bloemlezing uit de Franse poëzie samengesteld.
Politieke carrière.
Na de Tweede Wereldoorlog werd hij lid van de Raad van State en vervolgens, van 1946 tot 1949, directeur van het Commissariaat voor Toerisme. Van 1954 tot 1958 werkte hij bij de Rothschildbank. Toen generaal Charles de Gaulle in 1958 in Frankrijk aan de macht kwam, werd hij tot directeur van diens kabinet benoemd.
Op 16 april 1962 werd Pompidou door De Gaulle aangesteld als minister-president. Tijdens de Parijse studentenrevolte in mei 1968 was Pompidou in tegenstelling tot president de Gaulle een voorstander van een gematigde aanpak. De Gaulle wilde een referendum uitschrijven om de steun van het Franse volk te vragen. De premier raadde hem dit af en stelde voor, om in plaats daarvan het parlement te ontbinden en parlementsverkiezingen uit te schrijven. "Als het referendum wordt verloren, is het regime verloren. Als de verkiezingen worden verloren, ben ik verloren", zou hij hebben gezegd. Waarop De Gaulle hem zou hebben gevraagd: "En als u die verkiezingen wint?"
Pompidou won de parlementsverkiezingen en president de Gaulle verving hem op 13 juli 1968 door de minister van Buitenlandse Zaken Maurice Couve de Murville. Een jaar later in 1969 hield De Gaulle alsnog een referendum. Hij verloor dit referendum en trad af als president.
President.
Op 15 juni 1969 won Pompidou de Franse presidentsverkiezingen van zijn tegenstander, interim-president Alain Poher, met ruim 58% van de stemmen. Hij zette in grote lijnen het conservatieve anti-Amerikaanse beleid van de Gaulle voort. Wel liet hij het Franse "non" tegen een Brits lidmaatschap van de Europese Economische Gemeenschap vallen toen hij in 1971 met premier Edward Heath tot overeenstemming kwam. Premiers onder Pompidou waren Jacques Chaban-Delmas en Pierre Messmer.
Tijdens zijn zevenjarige termijn als president werd bij Pompidou de ziekte van Waldenström, een zeldzame vorm van beenmergkanker, geconstateerd. Zijn ziekte werd nooit officieel bekendgemaakt; de officiële berichten spraken steeds van griep. In de lente van 1974 overleed hij op 62-jarige leeftijd. Hij werd na de presidentsverkiezingen van 1974 opgevolgd door de centrumrechtse Valéry Giscard d'Estaing.
Pompidou heeft toen hij president was de opdracht gegeven om in Parijs een centrum voor moderne kunst te laten bouwen. Dat is het in architectonisch opzicht interessante Centre Pompidou geworden.

</doc>
<doc id="25018" url="https://nl.wikipedia.org/wiki?curid=25018" title="Kalksteen">
Kalksteen

Kalksteen, carbonaatgesteente of carbonaatsteen is gesteente dat voornamelijk bestaat uit carbonaatverbindingen en -mineralen. Kalksteen ontstaat door de opeenhoping van (kalkhoudende) stoffelijke overblijfselen van in zee levende organismen. Er kunnen daarom fossielen van zeedieren in voorkomen, zoals schelpen, ammonieten, of koralen. Blauwe hardsteen is bijvoorbeeld een vorm van kalksteen die veel restanten van zeelelies (crinoïden) bevat.
Kalksteen wordt vooral in het warme water van tropische gebieden gevormd met de afzetting van kalkmodder in ondiepe zeeën en kalkskeletten in koraalriffen. Uit tijden waarin het absolute (eustatische) zeeniveau relatief hoog was, zoals het Jura en Krijt, zijn dikke lagen kalksteen afgezet. De reden is dat in die periodes een groot deel van de continenten met ondiepe zeeën bedekt was. Tegenwoordig wordt Mesozoïsche kalksteen onder andere aangetroffen in grote delen van het Middellandse Zeegebied en West-Europa, China, en Noord-Amerika. In Zuid-Limburg en de Haspengouw dagzoomt deze kalksteen deels in de vorm van krijtgesteente, dat "mergel" wordt genoemd. Ook de witte krijtrotsen van Dover bestaan uit krijtgesteente van deze ouderdom. In België komt in de Ardennen op veel plekken kalksteen uit het Devoon en Carboon voor.
In kalksteen treden vaak karstverschijnselen op zoals grotten met druipstenen, dolines, poljes en diepe karstdalen.
Eigenschappen.
Mineralogische samenstelling.
In de natuur komt veel calciumcarbonaat (CaCO3) voor, en in mindere mate ook magnesiumcarbonaat (MgCO3) en ijzercarbonaat (FeCO3). 
Het meest voorkomende mineraal in kalksteen is calciet, een vorm van calciumcarbonaat. Een ander carbonaatmineraal is aragoniet, dat eveneens voornamelijk bestaat uit calciumcarbonaat. Deze twee mineralen zijn zogenaamde polymorfen, ze hebben dezelfde scheikundige samenstelling. Calciet kan een wisselende hoeveelheid magnesium bevatten, waardoor het onderverdeeld kan worden in magnesiumrijke en magnesiumarme calciet. Magnesiumrijke calciet is in de natuur minder stabiel en daarom zeldzamer. Bij een magnesiumgehalte van 50% is het belangrijkste mineraal dolomiet (CaMg(CO3)2). Gesteente dat vooral uit dolomiet bestaat heet ook dolomiet, of wordt ter onderscheid dolosteen genoemd. Bij een relatief hoog ijzergehalte kan een kalksteen de mineralen ankeriet (Ca2MgFe(CO3)4) en/of sideriet (FeCO3) bevatten.
Het soortelijk gewicht van kalksteen loopt uiteen van 2000 tot 2500 kg/m³.
Textuur.
De textuur van kalksteen bestaat uit verschillende delen: klasten, fossielen, kalkmodder en kristallen van carbonaten en andere mineralen. De klasten zijn fragmenten die zichtbaar van de rest van het gesteente te onderscheiden zijn maar er wel deel van uitmaken. De aard van klasten kan sterk verschillen: het kunnen bijvoorbeeld delen van schelpen of andere fossielen zijn, balletjes samengeklonterde kalk, of zandkorrels. Klasten bevonden zich voor de afzetting van het gesteente meestal niet op dezelfde plek: ze raakten bij de vorming het gesteente en met elkaar verbonden.
Kalkmodder of micriet is zeer fijn materiaal dat zelfs met de microscoop niet of nauwelijks kan worden onderscheiden. Veel kalksteen bestaat uit een matrix of grondmassa van kalkmodder. De klasten drijven als het ware in de kalkmodder, of de modder heeft de ruimte tussen de klasten opgevuld.
Het komt ook voor dat een kalksteen ontstond uit een groter organisme, dat een groot raamwerk vormde. Voorbeelden daarvan zijn koralen, rudisten, of andere in kolonies levende zeedieren met een uitwendig skelet. Nadat de organismen afsterven raakt het skelet opgevuld en bedolven met kalkmodder, die daarna versteent. Dit type kalksteen heeft een raamwerk van kalkskeletten dat zich voor de afzetting al op dezelfde plaats bevond.
De ruimte tussen klasten kan ook opgevuld worden door kristallen van carbonaten of andere mineralen. Kristallen kunnen daarnaast over andere texturen zijn heen gegroeid. Kristallen groeien door het neerslaan van mineralen uit zeewater of grondwater. Dit kan zowel tijdens de afzetting als na de vorming in poriën (open holtes). Omdat calciet een goed oplosbaar mineraal is, kan het makkelijk oplossen en elders weer neerslaan. De oplossing van calciet laat een grillig vlak achter, een styloliet. Door het neerslaan van mineralen in de poriën neemt de poriënruimte af, maar de sterkte van het gesteente neemt tegelijkertijd toe.
Indelingen en naamgeving.
Er zijn zeer veel soorten kalksteen. Als de kalksteen kristallijn is en vrijwel geheel uit gerekristalliseerde carbonaat-kristallen bestaat kan er onderscheid gemaakt worden op de chemische en mineralogische samenstelling. Een grotendeels uit dolomiet opgebouwd gesteente wordt een dolosteen genoemd (soms, verwarrend genoeg, ook wel "dolomiet"). Dolomiet ontstaat door dolomitisatie, een reactie waarbij een deel van het calcium in calciet wordt vervangen door magnesium. Omdat dolomiet een kleiner molair volume heeft dan calciet hebben dolomieten vaak een hoge porositeit, die ontstaat wanneer een uit calciet bestaande kalksteen in dolosteen omzet.
Kalksteen is vaak klastisch: het is opgebouwd uit klasten (fragmenten) met daartussen een matrix of grondmassa. De klasten kunnen silicaten, brokken kalk, ronde kalkconcreties, fossielen of fragmenten van fossielen zijn. 
In sommige kalksteen bestaat de matrix uit kalkmodder (micriet), in andere gevallen bestaat de matrix uit kleine kristallen (spariet). Een ander verschil is of de klasten op elkaar rusten (zogenaamde klasten-dragende kalksteen) of niet (zogenaamde matrix-dragende kalksteen). Dit hangt af van het aandeel van de klasten in het totale volume en de grootte van de klasten.
Er bestaan meerdere indelingen die kalksteen op grond van al deze eigenschappen onderverdelen. De meest gebruikte zijn de indeling van Dunham en die van Folk. De eerste is makkelijker toepasbaar in het veld (met het blote oog), de tweede is specifieker maar kan alleen gebruikt worden als het gesteente door een microscoop wordt bekeken. De Dunham classificatie onderscheidt grainstone, packstone, kalkmudstone en wackestone. Boundstone is een type kalksteen met een textuur die vormde uit ter plekke levende (en gestorven) organismen. Een voorbeeld hiervan zijn koralen, die skeletten vormen waarin fijn sediment wordt ingevangen. Koraalriffen kunnen tientallen meters dikke harde lagen kalksteen vormen.
Krijt is een relatief fijne en zachte kalksteen dat vrijwel geheel bestaat uit de microscopische kalkskeletjes van algen en andere fauna (zogenaamde coccolieten).
Vorming van kalksteen.
Sedimentatie.
De organische processen waarmee de fijne kristallen gevormd worden waaruit kalksteen is opgebouwd, produceren niet noodzakelijkerwijs de meest stabiele mineralen. Ook het onder oppervlakte-omstandigheden metastabiele aragoniet wordt aangemaakt. De matrix van het gesteente bestaat vlak na sedimentatie daarom uit een mengsel van magnesiumrijke en magnesiumarme calciet en aragoniet.
Diagenese.
De cementatie van een kalksteen kan onder gunstige omstandigheden zeer snel gaan. In bijvoorbeeld sommige strandomgevingen, waar veel water aanwezig is dat door de poriën van de afgezette laag organische kalkskeletjes stroomt, kan in een aantal tientallen jaren al een solide gesteente ontstaan zijn. Er zijn voorbeelden bekend van kalksteen waarin als klasten glazen flesjes en ander menselijk afval te vinden zijn.
Het cement zal in een marien afzettingsmilieu bestaan uit aragoniet en calciet maar kan in een terrestrisch milieu alleen uit magnesiumarme calciet bestaan. Dit komt doordat grondwater of oppervlaktewater op het land altijd te onderverzadigd is in CaCO3 om aragoniet neer te laten slaan.
Micritisatie en neomorfose kunnen de oorspronkelijke interne structuur van de fossielen of fossielfragmenten uitwissen. Dit maakt het herkennen van de fossielen moeilijker, zeker als de kalkskeletjes oorspronkelijk uit aragoniet of magnesiumrijk calciet waren opgebouwd. De oorspronkelijke matrix van het gesteente bestaat uit zeer fijne deeltjes, zogenaamde micriet, maar zal door neomorfose veranderen in zogenaamde microspaten, kleine bladvormige kristallen.
De kalksteen kan verder veranderen door een mechanisme dat drukoplossing wordt genoemd. Delen van het gesteente lossen daarbij op en zogenaamde stylolietvlakken worden gevormd. Dit heeft compactie tot gevolg: het volume van het gesteente neemt af.
Dolomitisatie is een proces dat alleen onder bepaalde omstandigheden (zoals in de grenszone tussen zout en zoet grondwater) kan plaatsvinden waarbij de calciet wordt omgevormd naar het mineraal dolomiet. hierdoor neemt de dichtheid van het gesteente af.
Als het gesteente dieper komt door tektonische subsidentie kunnen door cementatie alle poriën dicht raken met secondaire kristallen. Grondwater gaat dan een minder belangrijke rol spelen zodat alle cement in oplossing uit het gesteente zelf afkomstig moet zijn. Drukoplossing is dan het aandrijvende mechanisme van cementatie.
Als kalksteen op nog grotere diepte en temperatuur komt kan metamorf worden. Alle oorspronkelijke sedimentaire structuren en fossielen verdwijnen dan als gevolg van intense rekristallisatie. Men spreekt dan van een marmer.
Effect van eustasie.
In het Jura en Krijt en het grootste deel van het Paleozoïcum lag het zeeniveau veel hoger dan tegenwoordig als gevolg van de eustatische verandering van het zeeniveau. Hierdoor stond een groot deel van de continenten onder water en vormde ondiepe zeeën. In deze ondiepe zeeën werd kalk aangemaakt zodat uit deze tijden overal ter wereld grote massieve lagen kalksteen te vinden zijn.
Een andere invloed van de eustasie is dat in de tijden waarin relatief veel land droog stond, zoals in het Trias of Perm, meer oppervlakte bedekt was met landplanten. Dit kan een hogere snelheid van fotosynthese tot gevolg hebben gehad waardoor zich minder koolstofdioxide in de atmosfeer bevond. De hoeveelheid opgeloste magnesium kan in zulke tijden hoger worden door de grotere hoeveelheid aan erosie blootgesteld gesteente op land, terwijl de relatieve concentratie van opgelost calcium in zeewater juist afneemt. Veel organismen die hun skeletten uit kalk bouwen hebben in tijden met een hoog zeeniveau daarom een calciet-skelet; terwijl in tijden met een laag zeeniveau (zoals tegenwoordig) soorten met aragoniet-skeletten meer voorkomen.
Toepassing.
Kalksteen wordt veel gebruikt tijdens de productie van bouwmaterialen. Portlandklinker, de belangrijkste grondstof voor portlandcement, bestaat voor ongeveer 70% uit kalksteen. Kalksteen wordt ook gebruikt in de hoogovens bij de productie van staal, om onzuiverheden als silica te kunnen verwijderen. In de voorloper van de offsetdrukmethode, lithografie, wordt kalksteen gebruikt als drager voor de te drukken afbeelding.

</doc>
<doc id="25019" url="https://nl.wikipedia.org/wiki?curid=25019" title="Andreas Hofer">
Andreas Hofer

Andreas Hofer (Sandhof nabij Sankt Leonhard in Passeier, 22 november 1767 – Mantua, 20 februari 1810) was een Tiroolse nationale held en vrijheidsstrijder.
Andreas Hofer werd te Sandhof nabij Sankt Leonhard in Passeier (Zuid-Tirol) geboren. In de vrijheidsstrijd van 1809 voerde Hofer tot driemaal toe de Tirolers tot een overwinning op de Franse troepen van Napoleon Bonaparte.
Als gevolg van de Oostenrijkse nederlaag in de Derde Coalitieoorlog stond Tirol sinds 1805/1806 onder Beiers bestuur. Op 9 april 1809 brak er een opstand uit waarvan Hofer de leiding op zich nam. Op 25 en 29 mei behaalden de opstandelingen bij de Bergisel een overwinning. Daarna volgde de wapenstilstand van Znaim, waarbij Tirol opnieuw bezet werd door de troepen van Napoleon. Weer ging de oproep tot strijd rond onder de boeren van Tirol en opnieuw behaalden zij een overwinning. Daarna zetelde Hofer als opperbevelhebber van Tirol in de Hofburg van Innsbruck.
De Vrede van Schönbrunn was voor Hofer aanleiding om opnieuw in opstand te komen, maar deze keer eindigde dat in een nederlaag bij de Bergisel. Een hernieuwde oproep de wapens op te nemen kreeg weinig gehoor. Hofer moest vluchten, maar werd door Franz Raffl verraden. Hij werd 28 januari 1810 bij de Mähderhütte van de Pfandleralm (een bergweide van de Prantach boerderij tegenover St. Martin im Passeier) gevangengenomen.
Hofer werd naar Mantua in Noord-Italië gebracht en moest voor een krijgsraad komen. Hij werd veroordeeld en op 20 februari 1810 geëxecuteerd door een vuurpeloton. Hij weigerde een blinddoek om te doen en om te knielen. Andreas gaf zelfs geld aan de korporaal in leiding waarop hij hem vertelde; "schiet recht". Het bevel om te vuren gaf Andreas zelf. Hofer werd een held in Duitsland en Oostenrijk en een symbool tegen de agressie van Frankrijk en Napoleon.
Andreas Hofer ligt sinds 1823 in de Hofkirche in Innsbruck begraven. Ieder jaar wordt hij op 20 februari als held van het vaderland geëerd.

</doc>
<doc id="25028" url="https://nl.wikipedia.org/wiki?curid=25028" title="Yang Liwei (ruimtevaarder)">
Yang Liwei (ruimtevaarder)

Yang Liwei (Chinees: 楊利偉 / 杨利伟) (Huludao, 21 juni 1965) is de eerste Chinese ruimtevaarder (ook wel "taikonaut" of "yuhangyuan" genoemd). Hij werd op 15 oktober 2003 gelanceerd aan boord van de Shenzhou 5 en maakte 14 rondjes om de Aarde.
Biografie.
Yang Liwei werd geboren in de regio Suizhong (andere bronnen: Huanzhong) in de provincie Liaoning in het noordoosten van China. Op 18-jarige leeftijd nam hij dienst in het Chinese leger. In 1987 behaalde hij een graad (vergelijkbaar met Bachelor) aan de 8e Luchtvaartschool van de Chinese luchtmacht. Hij werd gevechtspiloot, en in 2003 had hij 1350 vlieguren op zijn naam staan. Hij heeft de rang van luitenant-kolonel.
In 1993 slaagde hij voor de toelatingstest voor de opleiding tot ruimtevaarder. In januari 1998 werd hij geselecteerd voor de eerste Chinese groep ruimtevaarders. Yang Liwei heeft als onderdeel van de opleiding een training ondergaan in het Gagarin Kosmonaut Centrum. Vanwege zijn uitstekende resultaten tijdens de opleiding werd hij geselecteerd als een van de drie kandidaten voor de eerste Chinese bemande ruimtevlucht.
Zijn naam werd pas één dag voor de lancering gepubliceerd, evenals de namen van de andere twee kandidaten. Voor die tijd werd veel gespeculeerd over de naam van de eerste Chinese ruimtevaarder, en werden in de pers diverse namen genoemd. In mei 2003 werd Yang Liwei genoemd in het blad Fleigerrevue, maar werd blijkbaar verder niet als serieuze kandidaat gezien.
Pas in de nacht voor de lancering werd aan de hand van een psychologische test bepaald welke van de drie kandidaten het meest geschikt was om de ruimtevlucht uit te voeren. Desondanks stond al vast dat Yang Liwei de meeste kans maakte.
Yang Liwei heeft een oudere zus en een jongere broer. In de winter van 1990 trouwde hij met Zhang Yumei. Ze hebben één zoon.

</doc>
<doc id="25029" url="https://nl.wikipedia.org/wiki?curid=25029" title="Secretaris-generaal van de Verenigde Naties">
Secretaris-generaal van de Verenigde Naties

De secretaris-generaal van de Verenigde Naties is het hoofd van het Secretariaat van de Verenigde Naties, een van de belangrijkste organen van dat instituut. Hij wordt daarom feitelijk als het hoofd van de Verenigde Naties beschouwd.
Achtergrond.
De secretaris-generaal wordt normaal gesproken aangesteld voor een termijn van vijf jaar, die meestal verlengd wordt tot tien jaar. Hij of zij wordt gekozen door de Algemene Vergadering van de Verenigde Naties op aanbeveling van de Veiligheidsraad. De meeste secretarissen hebben een vlekkeloze achtergrond en komen uit middelgrote landen. Grote namen worden bij een aanstaande benoeming vaak genoemd, maar zij worden nooit gekozen.
De post van secretaris-generaal wordt toegewezen in een roulatieschema over de continenten, waarbij vanaf 2007 Azië aan de beurt was. De Veiligheidsraad heeft op 9 oktober 2006 Ban Ki-moon, de minister van Buitenlandse Zaken van Zuid-Korea, officieel als kandidaat voorgedragen, na verschillende officieuze stemrondes, als gevolg waarvan de kandidaten uit andere Aziatische landen zich terugtrokken. Op 13 oktober is Ban door de Algemene Vergadering benoemd tot opvolger van Kofi Annan.
De secretaris-generaal wordt in het Amerikaanse departement van het leger protocolair als een viersterrengeneraal behandeld. Hij is ook een erkende "fons honorum" en sticht en verleent onderscheidingen waaronder de talloze Medailles voor Vredesmissies van de Verenigde Naties.

</doc>
<doc id="25031" url="https://nl.wikipedia.org/wiki?curid=25031" title="David Bronstein">
David Bronstein

David Joenovitsj Bronstein (Russisch: ) (Bila Tserkva, 19 februari 1924 - Minsk, 5 december 2006) was een Joods-Oekraïense schaker en grootmeester.
Biografie.
In 1940 was Bronstein een van de jongste schaakmeesters van de Sovjet-Unie. Bronstein werd in 1948 en 1949 kampioen van de Sovjet-Unie. In 1948 won hij het eerste Interzonale toernooi in Saltsjöbaden. In 1950 won hij samen met Isaak Boleslavski het eerste kandidatentoernooi in Boedapest. De beslissingsmatch met Boleslavsky eindigde in een 6½-5½ overwinning voor Bronstein. Deze mocht daarna in 1951 aantreden tegen Michail Botvinnik voor een match om het wereldkampioenschap. De match eindigde in 12-12, waarmee titelverdediger Botvinnik wereldkampioen bleef. Het gerucht, nimmer bevestigd door enig bewijs, doet sindsdien de ronde dat Bronstein onder druk van de Sovjetleiders de titel niet mocht halen. In 1955 won hij het Interzonale toernooi te Göteborg met 15 punten uit 20 ronden. In 1956 speelde Bronstein mee in het kandidatentoernooi te Amsterdam en werd daar gedeeld derde. In 1975 won hij het grote toernooi te Hastings.
Meer nog dan door zijn resultaten trok Bronstein de aandacht door zijn speelstijl. Hij was altijd op zoek naar schoonheid en zijn partijen blinken uit door creativiteit en taktische vondsten. In 1996 speelde Bronstein remise tegen het schaakcomputerprogramma Deep Blue junior. Hij gaf een toren en een paard en aan het eind forceerde Bronstein met een toren en een pion achter gemakkelijk remise door eeuwig schaak. Ook in Den Haag tijdens enkele Aegon-toernooien 'mens-computer' versloeg hij nog menig computerprogramma. In 1997, tijdens het Essent-toernooi te Hoogeveen, bewees Bronstein op 73-jarige leeftijd in een partij tegen Richard Vedder nog steeds creatief te kunnen spelen.
Bronsteingambiet.
Bronstein heeft een opening op zijn naam staan, namelijk het Bronsteingambiet: 1.d4 Pf6 2.g4 (diagram).
Bronstein speelde bijna alle openingen; de meest gespeelde zijn de Siciliaanse en de Spaanse opening. Ook was hij een groot kenner van het Koningsindisch.

</doc>
<doc id="25032" url="https://nl.wikipedia.org/wiki?curid=25032" title="Jefim Geller">
Jefim Geller

Jefim Petrovitsj Geller (Oekraïens: Юхим Петрович Геллер) (Odessa, 8 maart 1925 – Moskou, 17 november 1998) was een Sovjet-Oekraïense schaker. In 1952 werd hij internationaal grootmeester (GM) en in 1979 was hij kampioen van de Sovjet-Unie. 
Geller was jarenlang een leidende figuur in de top van de schaakwereld en hij heeft in een flink aantal toernooien meegespeeld, met wisselend succes. Hij speelde ook ettelijke keren in een Kandidatentoernooi. In het kandidatentoernooi van 1956 in Amsterdam werd hij gedeeld derde. In 1965 won hij van Vasili Smyslov, maar verloor van Boris Spasski.
In een variant van het Robatsch, Koningsfianchetto, of 'moderne verdediging' blijft zijn naam bewaard:&lt;br&gt;
1.e4 g6 2.d4 Lg7 3.Pf3 d6 4.c3 is de Gellervariant
Efim Geller heeft een aantal varianten op zijn naam staan in het Spaans, in het Koningsindisch en in de schaakopening Siciliaans. Hij was in het begin van zijn carrière een snelle aanvalsspeler die veel risico's nam door onbekende ideeën en nieuwtjes te lanceren. In 1972 was hij de secondant van Boris Spasski tijdens diens match om het wereldkampioenschap.
Geller speelde zowel met wit als met zwart met veel plezier het Siciliaans en Spaans.

</doc>
<doc id="25033" url="https://nl.wikipedia.org/wiki?curid=25033" title="Boris Gelfand">
Boris Gelfand

Boris Abramovitsj Gelfand (Russisch: Борис Абрамович Гельфанд; Wit-Russisch: Барыс Абрамавіч Гельфанд, "Barys Abramawitsch Helfand"; Hebreeuws: בוריס גלפנד) (Minsk, 24 juni 1968) is een Israëlisch schaker van Wit-Russische afkomst; hij is sinds 1989 een grootmeester (GM).
Schaakcarrière.
In 1985 werd hij jeugdkampioen van de Sovjet-Unie en in 1988 eindigde hij gedeeld eerste bij de jeugdwereldkampioenschappen en won hij het Europees schaakkampioenschap voor junioren. Eveneens in 1988 won hij de hoofdgroep van het OHRA-schaaktoernooi in Amsterdam, samen met Boris Gulko en Eric Lobron.
In 1989 werd hij gedeeld Europees kampioen bij de junioren en werd hij grootmeester.
Gelfand heeft diverse grote toernooien gewonnen, zoals Hoogovens 1992, Moskou 1992, Dos Hermanas 1994, Belgrado 1995, Tilburg 1996, Polanica Zdrój 1998 en 2000.
Kandidaat.
In 1990 won Gelfand samen met Vasyl Ivantsjoek het Interzone-toernooi van Manilla en plaatste zich zo voor de kandidatenmatches voor het wereldkampioenschap. Hij versloeg daarin Predrag Nikolic maar verloor van Nigel Short.
In 1993 won hij wederom een Interzone-toernooi, ditmaal in Biel. In de daaropvolgende kandidatenmatches versloeg hij Michael Adams en Vladimir Kramnik. In de finale verloor hij echter van Anatoli Karpov.
In 2005 bereikte Gelfand de kwartfinale van de FIDE World Cup en plaatste zich daarmee voor kandidatenmatches die in Elista werden gehouden. Gelfand versloeg Rustam Kasimdzjanov en Gata Kamsky en plaatste zich zodoende voor het wereldkampioenschap schaken 2007. Hij eindigde daar op de met Vladimir Kramnik gedeelde 2e/3e plaats.
In 2009 won Gelfand de FIDE World Cup 2009 en verwierf zich daarmee een plaats in de kandidatenmatches in Kazan in 2011. Hij wist ook deze te winnen en kon zodoende Viswanathan Anand uitdagen voor een match om het wereldkampioenschap. Deze match, het Wereldkampioenschap schaken 2012 verloor hij nipt.

</doc>
<doc id="25034" url="https://nl.wikipedia.org/wiki?curid=25034" title="U Thant">
U Thant

U Thant (Pantanaw, 22 januari 1909 – New York, 25 november 1974) was een Birmees diplomaat en de derde secretaris-generaal van de Verenigde Naties, van 1961 tot 1971.
U Thant werd geboren in Pantanaw, Birma (nu Myanmar) en kreeg zijn opleiding op de "National High School" in Pantanaw en aan "University College" in Rangoon. Voorafgaand aan zijn functie als secretaris-generaal was hij diplomaat, leraar en freelance journalist.
Nadat de toenmalige secretaris-generaal Dag Hammarskjöld in september 1961 was omgekomen bij een vliegtuigongeluk werd U Thant op 30 november 1961 voor deze post gekozen. Zowel bij de Verenigde Staten als de Sovjet-Unie leefde er onvrede met de vaak onafhankelijk optredende Hammarskjöld en de verkiezing van U Thant werd dan ook gezien als een bewuste keuze voor een zwakke secretaris-generaal. In zijn tijd werd de positie van de Verenigde Naties in de internationale politiek steeds zwakker. U Thant gaf gevolg aan het verzoek van Egypte om de VN-troepen die een buffer vormden tussen Egypte en Israël terug te trekken. Hierop trok het Egyptisch leger de Sinaï in. Dit kostte de VN veel geloofwaardigheid. Ook in het steeds escalerende conflict in Indochina wisten de Verenigde Naties nauwelijks een rol te spelen.
U Thant werd onderscheiden in de ridderorde Maha Thray Sithu.

</doc>
<doc id="25035" url="https://nl.wikipedia.org/wiki?curid=25035" title="Michail Tal">
Michail Tal

Michail Nechemevitsj Tal (Lets: Mihails Tāls) (Riga, 9 november 1936 – Moskou, 28 juni 1992) was een Lets schaker en de achtste wereldkampioen.
Hij leerde de regels van het schaakspel toen hij 7 jaar oud was. Vanaf het midden van de jaren vijftig begon hij aan een razendsnelle opmars naar de wereldtop. In 1956 bereikte hij voor het eerst de finale van het kampioenschap van de Sovjet-Unie en werd daarin vijfde. In 1957 won hij dit kampioenschap en werd hij door de FIDE tot grootmeester benoemd. In 1958 werd hij wederom kampioen van de Sovjet-Unie en won hij het Interzone-toernooi van Portorož. In 1959 won hij het kandidatentoernooi en verwierf zo het recht om tegen Michail Botvinnik om het wereldkampioenschap te spelen. Tal won de in 1960 gespeelde match met 12½-8½ en werd zodoende wereldkampioen.
Tal trok niet alleen de aandacht door de snelheid van zijn opkomst, maar ook door zijn bijzonder aanvallende speelstijl. De “Tovenaar van Riga” speelde offers die niemand zou durven en ook niet altijd correct waren.
In 1961 moest hij de titel weer aan Botwinnik teruggeven, nadat hij in de revanchematch met 8-13 was verslagen, waarmee hij de kortst regerende wereldkampioen was. In 1962 deed hij mee aan het kandidatentoernooi op Curaçao, maar moest zich wegens ziekte terugtrekken. In 1964 won hij (gedeeld) het Interzone-toernooi van Amsterdam en kon meedoen aan de nieuw ingestelde kandidatenmatches. In 1965 versloeg hij Lajos Portisch (5½-2½) en Bent Larsen (5½-4½), maar verloor de finale van Boris Spasski met 4-7. In volgende cyclus in 1968 won hij van Svetozar Gligorić met 5½-3½ en verloor van Viktor Kortsjnoj met 4½-5½.
Hierna speelde Tal geen grote rol meer in de strijd om het wereldkampioenschap, maar bleef een geducht toernooispeler. In 1967, 1972, 1974 en 1978 werd hij, al dan niet gedeeld, kampioen van de Sovjet-Unie. In 1979 won hij samen met Anatoli Karpov een buitengewoon sterk bezet toernooi in Montréal.
Hij stierf op 55-jarige leeftijd aan een nierziekte. Zijn ongezonde leefwijze heeft daar een bijdrage aan geleverd.
Varianten vernoemd naar Tal.
Tal blijft bekend door zijn variant in het Siciliaans:
1.e4 c5 2.Pf3 d6 3.d4 c×d4 4.P×d4 Pf6 5.Pc3 e6 6.f4 Pc6 7.Le3 Le7 8.Df3

</doc>
<doc id="25036" url="https://nl.wikipedia.org/wiki?curid=25036" title="Incubatietijd">
Incubatietijd



</doc>
<doc id="25037" url="https://nl.wikipedia.org/wiki?curid=25037" title="Rijksweg 37">
Rijksweg 37

 
 
De Rijksweg 37 is een autosnelweg in Nederland die loopt vanaf knooppunt Hoogeveen (in het verlengde van de A28) via Emmen naar de grens bij Zwartemeer/Twist, waar hij aansluit op de B402 richting Meppen. De weg vormt de Nederlandse helft van de Europese weg 233 die verder loopt naar de Duitse A1 bij Cloppenburg, en onderdeel is van de doorgaande route tussen de Randstad, Noord-Duitsland en Scandinavië.
Ombouw van autoweg naar autosnelweg.
In de tweede helft van de jaren 90 van de 20e eeuw is een begin gemaakt met de verdubbeling van de toenmalige autoweg N37 tot A37. Eind 2003 is het stuk vanaf knooppunt Hoogeveen tot knooppunt Holsloot voor het verkeer beschikbaar. Sinds eind oktober 2007 is het resterende deel van de N37 opengesteld als autosnelweg.
Het besluit tot verdubbeling werd genomen na sterke druk vanuit de regio, waarbij het bedrijfsleven een voorname rol heeft gespeeld. Met name het aantal dodelijke ongevallen op de N37 en de moeilijke bereikbaarheid van Emmen hebben een rol gespeeld bij het besluit tot verdubbeling.
De officiële opening en daarmee de voltooiing van deze route was op 21 januari 2008. De Nederlandse minister van Verkeer en Waterstaat Camiel Eurlings en de Duitse minister Wolfgang Tiefensee hebben de openingshandeling verricht. Daarmee is een snelle route vanaf de Randstad naar de Noord-Duitse havensteden Bremen en Hamburg en Scandinavië een feit.
Verder is tussen Klazienaveen en Zwartemeer een geluidsscherm, dat fijne stofdeeltjes van uitlaatgassen moet tegenhouden, aangelegd. Op 22 februari 2007 werd dit in gebruik genomen.
Kunstobjecten langs de A37.
Velden van Nevel.
In Hoogeveen bij de oprit richting Emmen staat op een heuvel van 20 meter hoog een van de beelden van de serie Velden van Nevel van Rudi van de Wint.
Poorten van Emmen.
In de zomer van 2007 loofde de gemeente Emmen een prijsvraag uit voor kunstenaars, om kunstwerken te ontwerpen binnen de gemeentegrenzen aan de A37. Dit project kreeg de naam "De 'Poorten van Emmen"'. De winnende ontwerpen werden uiteindelijk een giraf van hout van kunstenaar Homme Veenema en een grote vlinder van Egbert van Oenen, die twee keer zou worden geplaatst: bij de afslag Nieuw-Amsterdam en bij Zwartemeer.
De giraf werd geplaatst op een groenstrook op het Bedrijvenpark A37 bij Emmen, vlak bij de afslag Klazienaveen. Dit houten beeld van 17 meter hoog is op 28 oktober 2009 officieel onthuld. De houten vlinders zijn geschrapt, nadat de gemeente Emmen moest bezuinigen.

</doc>
<doc id="25039" url="https://nl.wikipedia.org/wiki?curid=25039" title="Frank Marshall (schaker)">
Frank Marshall (schaker)

Frank James Marshall (New York, 10 augustus 1877 – aldaar, 9 november 1944) was een Amerikaanse schaker.
Marshall, geboren in New York, woonde vanaf zijn achtste in het Canadese Montreal, waar hij het schaken leerde toen hij ongeveer tien jaar oud was. Hij was een sterke aanvalsspeler en genoot bekendheid als gambietspeler en op toernooien had hij veel succes, al bleken Capablanca en Siegbert Tarrasch te sterk voor hem. 
Hij hield absoluut niet van remises en speelde altijd op winst. Lukte dit niet dan was hij een sportief verliezer. Zijn sterkste periode lag tussen 1915 en 1940. Hij heeft een groot aantal varianten op zijn naam staan en de bekendste is het Marshallgambiet in de Spaanse opening: 1. e4 e5 2.Pf3 Pc6 3.Lb5 a6 4.La4 Pf6 5.0-0 Le7 6.Te1 b5 7.Lb3 0-0 8.c3 d5

</doc>
<doc id="25041" url="https://nl.wikipedia.org/wiki?curid=25041" title="Sempo Sugihara">
Sempo Sugihara



</doc>
<doc id="25042" url="https://nl.wikipedia.org/wiki?curid=25042" title="Michail Botvinnik">
Michail Botvinnik

Michail Moisejevitsj Botvinnik (Russisch: Михаил Моисеевич Ботвинник), tijdens zijn leven doorgaans gespeld als Botwinnik, (Kuokkala (nu Repino), 17 augustus 1911 – Moskou, 5 mei 1995) was een Russische schaker. Hij was (met onderbrekingen) wereldkampioen van 1948 tot 1963.
Eerste successen.
Botvinnik leerde schaken toen hij twaalf jaar oud was. Op zijn veertiende trok hij voor het eerst de aandacht door in een simultaanpartij de toenmalige wereldkampioen José Raúl Capablanca te verslaan. Hij drong snel door tot de top van de Sovjet-Unie. In 1931 en 1933 won hij het kampioenschap van dat land. Daarna begon hij zich ook internationaal te manifesteren. Hij won onder andere de sterk bezette toernooien van Moskou in 1935 en Nottingham in 1936. In 1938 eindigde hij als derde in het AVRO-toernooi. In 1939 werd hij wederom kampioen van de Sovjet-Unie en in 1941 won hij het zogeheten Absolute Kampioenschap van de Sovjet-Unie. In 1944 en 1945 won hij nogmaals het gewone kampioenschap. In 1946 won Botvinnik het zwaar bezette Stauntontoernooi te Groningen voor Max Euwe, Vasili Smyslov, Miguel Najdorf en László Szabó.
WK-titel.
Na het overlijden van de toenmalige wereldkampioen Aleksandr Aljechin in 1946 werd besloten om een toernooi om het wereldkampioenschap te organiseren. Botvinnik, Vasili Smyslov, Samuel Reshevsky, Max Euwe, Paul Keres en Reuben Fine kregen een uitnodiging. De laatste besloot van deelname af te zien waardoor er een vijfkamp werd gespeeld, de ene helft in Nederland en de andere in de Sovjet-Unie. Botvinnik won dit toernooi overtuigend, met 14 punten uit 20 partijen, en was daarmee de zesde wereldkampioen schaken.
In 1951 verdedigde hij zijn wereldtitel in een match met David Bronstein. Deze eindigde in 12-12, waarmee Botvinnik de titel behield. In 1954 was Vasili Smyslov de uitdager, met hetzelfde resultaat. In 1957 lukte het Smyslov om Botvinnik met 12½-9½ te verslaan, maar een jaar later heroverde Botvinnik in de revanchematch met 12½-10½ de titel. In 1960 verloor hij opnieuw, nu van Michail Tal, met 12½-8½, maar ook deze keer won hij een jaar later de revanchematch, met 13-8.
In 1963 moest hij de titel definitief aan Tigran Petrosjan afstaan. Hij verloor de titelmatch met 12½-9½ en speelde geen revanchematch, daar de FIDE het recht daarop had afgeschaft.
Overige resultaten.
Botvinnik was geen erg 'aanwezige' wereldkampioen. Hij speelde weinig toernooien, maar als hij meedeed won hij meestal wel. Zo werd hij in 1952 voor de zesde maal kampioen van de Sovjet-Unie. Verdere toernooioverwinningen waren Hastings 1961, Stockholm 1962, de GAK-zeskamp te Amsterdam (1963) Daniël Noteboom-toernooi 1965, IBM International Chess Tournament Amsterdam 1966, Hastings 1966 en Hoogovens 1969. Botvinnik eindigde zijn actieve loopbaan in 1970.
Als speler viel Botvinnik op door openingsvoorbereiding, diepe strategische concepten en eindspeltechniek.
Naar Botvinnik genoemde variant.
Botvinnik is mede bekend door zijn variant 7.b3 in de Stonewall-aanval van de Hollandse verdediging, te weten:

</doc>
<doc id="25043" url="https://nl.wikipedia.org/wiki?curid=25043" title="Sierk Schroder">
Sierk Schroder



</doc>
<doc id="25044" url="https://nl.wikipedia.org/wiki?curid=25044" title="Tigran Petrosjan">
Tigran Petrosjan

Tigran Vartanovitsj Petrosjan (Armeens: ) (Tbilisi, 17 juni 1929 – Moskou, 13 augustus 1984) was een Armeense schaker. Hij was de negende wereldkampioen van 1963 tot 1969.
Hij leerde schaken van zijn ouders toen hij acht jaar was. Hij maakte snel vorderingen en werd in 1945 en 1946 jeugdkampioen van de Sovjet-Unie. Eind jaren veertig woonde hij een aantal jaren in Armenië en hij werd daar op zijn zeventiende kampioen. In 1950 verhuisde hij naar Moskou en ging al snel tot de top van de Sovjet-schakers behoren. In 1952 werd hij grootmeester.
In de jaren vijftig deed hij een aantal keren mee aan het kampioenschap van de Sovjet-Unie en aan alle kandidatentoernooien om het wereldkampioenschap (1953, 1956 en 1959), met redelijk resultaat.
Petrosjans grote tijd begon eind jaren vijftig. In 1959 werd hij kampioen van de Sovjet-Unie, een prestatie die hij in 1961 wist te herhalen. In 1960 won hij samen met Bent Larsen het Hoogovenstoernooi. In 1962 won hij het kandidatentoernooi op Curaçao en in 1963 de match om het wereldkampioenschap tegen Michail Botvinnik, 12½-9½ was het resultaat.
Petrosjan was geen erg actieve of succesvolle wereldkampioen, maar in 1966 verdedigde hij zijn titel met succes tegen Boris Spasski (12½-11½). In 1969 moest hij wederom tegen Spasski aantreden en deze keer dolf Petrosjan met 10½-12½ het onderspit. Datzelfde jaar won hij voor de derde keer het kampioenschap van de Sovjet-Unie.
In de volgende kandidatencyclus won Petrosjan van Robert Hübner en Viktor Kortsjnoj en wist in de finale enig weerwerk aan Bobby Fischer te leveren, alvorens met 2½-6½ ten onder te gaan. Hierna speelde Petrosjan geen grote rol meer in de strijd om het wereldkampioenschap, maar bleef tot kort voor zijn dood een topgrootmeester. In 1975 werd hij voor de vierde maal Sovjet-kampioen. In januari 1977 deelde hij met Viktor Kortsjnoj de tweede plaats op de FIDE-ranglijst, achter Anatoli Karpov.
Petrosjan had een sterk positionele stijl. Hij was een meester in het vasthouden van kleine voordeeltjes en het voorkomen van tegenspel van de tegenstander. "IJzeren Tigran", zoals hij wel werd genoemd, verloor zelden een partij.
Hij heeft ook ettelijke varianten op zijn naam staan waaronder het Petrosjansysteem in de schaakopening Dame-Indisch: 1.d4 Pf6 2.c4 e6 3.Pf3 b6 4.a3

</doc>
<doc id="25045" url="https://nl.wikipedia.org/wiki?curid=25045" title="Cambodja">
Cambodja

Cambodja, officieel het Koninkrijk Cambodja (Khmer: ព្រះរាជាណាចក្រកម្ពុជា, "Preăh Réachéanachâkr Kâmpŭchéa"), is een land in Zuidoost-Azië. In het noorden heeft het een 541 kilometer lange grens met Laos. In het noordwesten en westen heeft het een 745 kilometer lange grens met Thailand en in het oosten en zuidoosten heeft het een 1228 kilometer lange grens met Vietnam. Aan de kust grenst het aan de Golf van Thailand.
Het Koninkrijk Cambodja is een constitutionele monarchie met koning Norodom Sihamoni als staatshoofd. De Cambodjaanse regering wordt sinds 2023 geleid door premier Hun Manet. Hij volgde zijn vader Hun Sen op, die met een regeerperiode van ruim 38 jaar een van de langstregerende leiders was in Zuidoost-Azië.
Cambodja's oude naam is "Kambuja" (Sanskriet: कंबुज). In het jaar 802 verklaarde Jayavarman II zichzelf tot koning, wat het begin betekende van het Khmerrijk, dat meer dan 600 jaar bloeide. Het gaf de opeenvolgende koningen de kans het grootste deel van Zuidoost-Azië met zijn grote macht en rijkdom te domineren. Gedurende het Khmerrijk werden er monumentale tempels gebouwd zoals Angkor Wat en Preah Vihear en vergemakkelijkte de verspreiding van eerst hindoeïsme en daarna boeddhisme over bijna heel Zuidoost-Azië. Na de val van Angkor voor het koninkrijk Ayutthaya in de 15e eeuw werd Cambodja geregeerd als een vazalstaat tussen zijn buren tot het ontstaan van de Unie van Indochina, gevormd door de Fransen in de 19e eeuw. Cambodja werd een onafhankelijke staat op 9 november 1953 onder koning Norodom Sihanouk.
Geografie.
Cambodja heeft een oppervlakte van . In het zuiden heeft Cambodja een kustlijn van ongeveer 441 kilometer aan de Golf van Thailand. Behalve in het zuidoosten worden alle grenzen van Cambodja gevormd door lage gebergtes. Binnen deze grenzen ligt een grote laagvlakte die het hart van Cambodja vormt.
Deze vlakte is het dichtstbevolkte deel van Cambodja en het is zeer vruchtbaar door de overstromingen. Natte rijstbouw vormt hier het belangrijkste landgebruik. De rivier de Mekong die langs de oostzijde van het Annamitisch Gebergte stroomt – vanaf Laos in het noorden tot aan Vietnam in het zuidoosten – zorgt voor de drainage van dit gebied. Centraal in deze laagvlakte in het noordwesten van Cambodja ligt het Tonlé Sapmeer ('Groot Meer' in het Khmer). In het droge seizoen stroomt het water via de rivier de Tonlé Sap in de Mekong. In het natte seizoen verandert de stroomrichting echter door de hoge waterstand in de Mekong. Het water stroomt dan naar het meer, dat daardoor verdrievoudigt in oppervlakte. Het meer wordt dan het grootste zoetwatermeer in Zuidoost-Azië.
Ongeveer 75 procent van Cambodja ligt op een hoogte van minder dan 100 meter boven het zeeniveau. In het zuidwesten van Cambodja ligt het Kravanhgebergte (Cardamongebergte) met als hoogste piek de Aoralberg van 1771 meter. Dit gebergte heeft een uitloper langs de kust tot aan de grens met Vietnam genaamd het Damreigebergte (Olifantgebergte) met pieken tussen de 500 en 1000 meter. De westelijke grens van Cambodja met Thailand wordt gevormd door een heuvelachtig gebied met toppen tot 500 meter. Aan de noordelijke grens met Thailand liggen de steile Dongrekbergen met pieken tot 700 meter, ook de Preah Vihear Tempel ligt in dit gebergte.
Vegetatie.
Cambodja bestond vroeger voor een groot gedeelte uit regenwoud. Door de massale houtkap in de afgelopen decennia is dat nu nog maar 49% van het land bedekt met regenwoud (voorheen 75%). Aan de kust komt ook veel mangrovebegroeiing voor. De rest is in gebruik als akkerland.
Klimaat.
Cambodja heeft een tropisch moessonklimaat. De gemiddelde temperatuur is ongeveer 30 graden. De temperatuur varieert van 10 graden in de koele maanden tot 45 graden in de zomer. Cambodja kent twee moessons: de droge noordoostmoesson van november tot april, als de winden uit het noordoosten komen, en de natte zuidwestmoesson van mei tot oktober, als de winden uit het zuidwesten komen en veel regen brengen. De periode met de minste regenval is januari – februari.
Demografie.
Bevolking.
Met een bevolking van meer dan 16 miljoen is Cambodja het op 68 na dichtstbevolkte land ter wereld. De meeste Cambodjanen horen etnisch gezien bij de Khmer (97,6%). De Cham zijn de op een na grootste groep met ongeveer 1%. Een grote groep Cambodjanen woont buiten Cambodja, namelijk in de provincies Buriram, Sisaket, Surin en Ubon Ratchathani in het noordoosten van Thailand. En in het zuidelijk deel van Vietnam, dat door de Cambodjanen ook wel Kampuchea Krom wordt genoemd, de inwoners worden ook wel Khmer Krom genoemd.
De Cambodjaanse Burgeroorlog en de daaropvolgende genocide beïnvloedden de Cambodjaanse bevolking zeer sterk: 50% van de bevolking is jonger dan 22 jaar. Verschillende onderzoekers schatten het dodental op tussen de 740.000 en 3.000.000, meestal tussen 1,4 miljoen en 2,2 miljoen. Misschien de helft van deze sterfgevallen is te wijten aan executies, en de rest aan honger en ziekte.
Religie.
Het boeddhisme (theravada) is met ongeveer 96,9% van de bevolking de belangrijkste religie in het land. Sinds 1989 is het boeddhisme staatsgodsdienst.
De grootste religieuze minderheid vormen de moslims met 2,1% van de bevolking (sja’afitische soennieten). Zij behoren over het algemeen tot de Cham. Verder zijn er ongeveer 20.000 katholieken in Cambodja.
Ten tijde van het Rode Khmer-regime.
Artikel 20 van de constitutie van 1976 van het Democratisch Kampuchea garandeerde godsdienstvrijheid, maar het verklaarde ook dat "alle reactionaire religies die nadelig zijn voor het Democratisch Kampuchea en zijn volk ten strengste verboden zijn". Ongeveer 85 procent van de bevolking volgde de theravadaschool voor boeddhisme. De 40.000 tot 60.000 boeddhistische monniken, die door het Rode Khmerregime beschouwd werden als sociale parasieten, zijn uitgetreden en gedwongen tot dwangarbeid.
Zeer veel monniken zijn toen geëxecuteerd en tempels en pagodes vernietigd of zij werden gebruikt als pakhuizen of gevangenissen. Beelden van de Boeddha werden beklad en in rivieren en meren gegooid. Wanneer mensen biddend werden gezien of religieuze gevoelens uitten, werden ze vaak gemarteld en gedood. Ook de christelijke en islamitische gemeenschappen werden vervolgd, omdat zij door het regime werden bestempeld als onderdeel van een prowesterse kosmopolitische sfeer, die de Cambodjaanse cultuur en samenleving belemmerde.
De kathedraal de 'Notre Dame' in Phnom Penh, gebouwd door de Fransen ten tijde van het Frans protectoraat, is met de grond gelijkgemaakt. De Rode Khmer dwong moslims om varkensvlees te eten, wat in het islamitische geloof als onrein en verboden wordt beschouwd ("Haram"). Velen van de moslims die weigerden het varkensvlees te eten, werden vermoord. Christelijke geestelijken en islamitische imams werden geëxecuteerd. Er zijn in die periode 130 Chammoskeeën vernietigd.
Politiek.
De grote politieke rivaliteit tussen de partijen van Hun Sen, prins Norodom Ranariddh (gesteund door koning Norodom Sihanouk) en Sam Rainsy in combinatie met de overvloedige beschikbaarheid van oorlogstuig vormen een gevaar voor de stabiliteit van het land. Tevens heerst er corruptie. Zo steekt een kring rond de corrupte regering miljoenen van de opbrengst uit de massale houtkap in eigen zak. Cambodja stond in 2022 op de 150e plaats van de 180 in de corruptieperceptie-index van Transparency International. Cambodjanen die daartegen in opstand komen riskeren hun leven. Volgens Verslaggevers Zonder Grenzen staat Cambodja in 2023 op de 147e plaats wat persvrijheid betreft, ook hier zijn 180 landen beoordeeld.
Bij de verkiezingen van 2013 bemachtigde de belangrijkste oppositiepartij, de "Cambodia National Rescue Party " (CNRP) onder leiding van Sam Rainsy, ruim 44% van de stemmen en 55 zetels in het parlement. De Cambodjaanse Volkspartij verloor dat jaar 22 zetels en kwam uit op 68 zetels. Na deze verkiezingen werd het bewind van Hun Sen autocratischer. Begin 2016 ging Sam Rainsy voor de derde keer in zijn politieke carrière in ballingschap. In november 2017 ontbond het Hooggerechtshof de CNRP op grond van beschuldigingen van een poging tot een staatsgreep en ruim 100 kaderleden van de partij werd het verboden om de komende vijf jaar politiek actief te zijn. Door het gebrek aan politieke tegenstanders veroverde de partij van Hun Sen bij de verkiezingen van juli 2018 alle 125 zetels in het parlement. In juli 2023 werden onder dezelfde moeilijke omstandigheden voor de oppositie verkiezingen gehouden. De partij van Hun Sen won 120 van de 125 zetels. Nog een week later besloot Hun Sen zijn oudste zoon Hun Manet naar voren te schuiven als nieuwe premier.
Een van de grote problemen van Cambodja is de instroom van Vietnamezen. De Khmer Krom (Khmer in zuidelijke Vietnam) vormen daarbij een politiek probleem voor de regering. Er heerst in Cambodja een sterk anti-Vietnamees sentiment. De Thais worden daarnaast beschouwd als kolonisator en de woede hierover is in januari 2003 door politici gebruikt om een grote hetze tegen Thaise bedrijven en instellingen op te wekken. Onder andere de Thaise ambassade is toen afgebrand.
Aids vormt een groot probleem; met een grote toename in het aantal gevallen in recente jaren. Dit komt onder andere door de pertinente weigering van de Khmermannen om condooms te gebruiken bij het geslachtsverkeer en de grote rol die prostitutie speelt in de cultuur (net als in Thailand en andere Aziatische landen) waarbij het normaal is voor een man om al vanaf de puberteit regelmatig een prostituee te bezoeken. Malaria vormt tevens een probleem.
Bestuurlijke indeling.
Het schema geeft aan dat Cambodja is onderverdeeld in 24 provincies en een autonome municipaliteit, de hoofdstad Phnom Penh.
De provincies zijn verdeeld in hetzij municipaliteiten hetzij districten. De districten zijn verdeeld in gemeenten. De municipaliteiten en de secties van de autonome municipaliteit zijn ingedeeld in wijken en verder net zoals de gemeenten in dorpen.
Economie.
Cambodja is een zeer arm land en de economie draait zeer slecht door de vele oorlogen. Vóór 1970 produceerden de boeren genoeg voedsel voor de behoeften van het land. Omstreeks 1986 dekte de productie door de vele vernielingen nog maar 75% van de behoefte. Landbouw is de belangrijkste activiteit en rijst, rubber en maïs zijn de belangrijkste gewassen. Er was bijna geen industrie en de industrieën die er waren produceerden voornamelijk voor de binnenlandse consumptie.
De economie van Cambodja lag volledig stil medio jaren tachtig. Volgens gegevens van het Internationaal Monetair Fonds (IMF) was het gemiddeld bruto binnenlands product (bbp) per hoofd niet meer dan US$ 17. Vanaf begin jaren negentig wordt een markt georiënteerd economisch beleid gevoerd. De economische groei is fors toegenomen en is, met uitzondering van 2009 en 2020, nooit meer onder de 5% per jaar uitgekomen. Het inkomen per hoofd is ook fors gestegen, maar Cambodja is nog steeds een arm land. In de regio was in 2020 alleen Nepal significant armer. De overheid heeft in het algemeen een tekort op de begroting, maar de staatsschuld uitgedrukt als percentage van het BBP is nog steeds laag. In de jaren 2012 tot en met 2016 was gemiddeld zo’n 15% van de overheidsinkomsten afkomstig van buitenlandse hulp.
Het land heeft structureel een groot tekort op de lopende rekening en vooral de goederenbalans is sterk negatief. Het belangrijkste exportproduct is textiel en de grootste exportmarkt is de Verenigde Staten. Uit de Volksrepubliek China wordt het meest geïmporteerd. Naast producten voor de textielindustrie worden olie- en olieproducten veel ingevoerd. De dienstenbalans is positief en dit is vooral een gevolg van de vele toeristen die het land bezoeken. De meeste buitenlandse bezoekers komen uit de regio, Vietnam, China en Laos. Door de lage lonen is Cambodja een aantrekkelijke vestigingsplaats voor arbeidsintensieve bedrijven, zoals de textiel- en kledingindustrie. Het land krijgt mede hierdoor forse investeringen vanuit het buitenland.
De landbouw is een belangrijke sector. Het heeft een aandeel van 30% in het bbp en ongeveer de helft van de beroepsbevolking is hierbinnen werkzaam.
De nationale munt is de riel, maar de Amerikaanse dollar wordt ook in de praktijk veel gebruikt. De wisselkoers tussen de twee munten is al jaren stabiel en schommelde, binnen zeer nauwe marges, rond de 4050 riel per dollar.
Toerisme.
Het toerisme is de snelstgroeiende sector in de Cambodjaanse economie. Inkomsten uit visa en hoge toegangsprijzen voor monumenten komen de regering (of haar corrupte beambten) rechtstreeks ten goede. Tussen 1990 en 2010 groeide vooral het aantal westerse toeristen. Dit aantal vlakte daarna af, maar door een grote toename van Chinees toerisme in het opvolgende decennium bleef de sector snel verder groeien.
De groei van het toerisme bracht naast inkomsten ook problemen met zich mee, zoals een grote belasting op de lokale natuur en infrastructuur. In tegenstelling tot de buurlanden kunnen buitenlanders in Cambodja ongehinderd land bezitten. Dit heeft er in de belangrijkste toeristenresorts toe geleid dat buitenlanders het grootste deel van de grond in handen hebben. Met name Sihanoukville is grotendeels in handen gekomen van Chinese investeerders.
Ondanks de groeipercentages staat de regering voor een grote uitdaging, zoals het gebrek aan scholing van in het toerisme werkzaam personeel en de bijna totale afwezigheid van infrastructuur voor toerisme op het platteland. De meeste toeristen beperken zich tot een bezoek aan Siem Reap, zodat de inkomsten geconcentreerd blijven. Andere toeristische trekpleisters ontwikkelen zich veel trager.
Toeristische bezienswaardigheden zijn:
Transport.
Na de burgeroorlog verkeerde het wegennet in een slechte staat. Met buitenlandse hulp zijn de hoofdwegen sterk verbeterd en geasfalteerd. Belangrijke internationale wegen zijn de AH1 en AH11. De verkeersveiligheid is beroerd, in 2019 waren er 2000 verkeersdoden.
Cambodja telt twee spoorlijnen, met een totale lengte van 620 kilometer. Er is een lijn van Phnom Penn naar Sihanoukville aan de zuidkust en tussen de hoofdstad en Sisophon, via Battambang, in het noordwesten van Cambodja.
Het land beschikt over een uitgebreid netwerk van rivieren. Vooral de Mekong en de Tonle Sap zijn belangrijk. De twee grote havens zijn Phnom Penh en Sihanoukville. Phnom Penh, op de kruising van de Bassac, Mekong en de Tonle Sap, is de enige rivierhaven die door kleine zeeschepen kan worden bezocht. In 2024 is de aanleg gestart van het Funan Techokanaal, van Phnom Penn naar de Golf van Thailand.
Er zijn drie commerciële luchthavens, waarvan Phnom Penh International Airport de drukste van het land is. Hier maakten in 2023 bijna vier miljoen passagiers gebruik van. Siem Reap-Angkor International Airport is de op één na drukste en bedient de meeste internationale vluchten van en naar Cambodja. Sihanouk International Airport ligt in de kuststad Sihanoukville en telde slechts 50.000 passagiers in 2023.
Geschiedenis.
De naam Cambodja.
Cambodja is vaak van naam veranderd. De Cambodjanen zelf noemen hun land Kampuchea, deze naam is afgeleid van het woord Kambu-ja. Deze naam betekent letterlijk: zij die geboren zijn door Kambu. Kambu is volgens een mythe de grondlegger van Cambodja. Deze mythe gaat zover terug als de 10e eeuw. De Westerse namen "Camboxa" (Portugees), "Cambodge" (Frans), "Kambodscha" (Duits) enz. zijn variaties van de inheemse naam.
Sinds de onafhankelijkheid van Frankrijk in 1953 heeft Cambodja vele namen gekend:
De Rode Khmer veranderde de naam Cambodja in Kampuchea om op die manier definitief afscheid te nemen van het koloniale tijdperk. De naam werd weer terugveranderd in Cambodja omdat de naam Kampuchea herinneringen oproept aan het regime van de Rode Khmer, en de regering daardoor geassocieerd werd met diens wreedheden.
Oudheid.
De oudst bekende beschavingen verschenen ongeveer in de 1e eeuw van onze jaartelling in Cambodja. Dit waren de beschavingen van Chenla (Chinese naam, Khmer naam Kambu) en Funan (Chinese naam, echte naam onbekend) meer in hedendaags Vietnam.
Angkorperiode.
Vanaf het begin van de 9e eeuw tot ongeveer 1350 breidden de koningen van Cambodja hun rijk zo ver uit dat het uiteindelijk grote delen van Zuidoost-Azië omvatte, het hedendaagse Cambodja, delen van Vietnam, Laos, Thailand en het gebied tot aan de oostelijke grenzen van Myanmar. Hoewel dit grote rijk vaak het rijk van de Khmers of kortweg het Khmerrijk wordt genoemd, maken de inscripties van de Khmers duidelijk dat de naam die de Khmers zelf aan hun rijk gaven Kambujadesha was, letterlijk land van de Kambuja's, of kortweg Kambuja. De koningen zetelden in deze periode in het gebied ten noorden van het Tonlé Sapmeer, waar de hoofdstad Angkor lag, nabij het hedendaagse Siem Reap. Angkor Wat en andere hindoeïstische en boeddhistische tempels, kloosters en andere monumenten zijn de beroemde overblijfselen van deze beschaving. Na verscheidene oorlogen met Ayutthaya en Lan Xang (dat het zelf had helpen stichten), verplaatsten de Khmers de hoofdstad naar de omgeving van Phnom Penh en in 1812 naar Phnom Penh zelf.
Bestuur vanuit Phnom Penh.
Vanaf het midden van de 15e eeuw tot de komst van de Fransen werd Cambodja geregeerd door zwakke koningen en werd het verscheurd door interne conflicten. Ook vele oorlogen met Ayutthaya en Vietnam leidden tot grote verliezen in zowel land als rijkdom. Cambodja zou nooit meer de omvang en glorie van het oude Khmerrijk bereiken.
Franse kolonisatie.
Tussen 11 augustus 1863 en 9 november 1953 werd Cambodja geregeerd door Frankrijk. Eerst werd Cambodja een Frans protectoraat, op 17 oktober 1887 werd het een onderdeel van de Unie van Indochina samen met Tonkin, Annam, Cochin China en Laos (vanaf 1893). Vanaf 8 november 1949 trad Cambodja toe tot een associatie met Frankrijk. De koloniale economie was gericht op de export van grondstoffen en landbouwproducten (rijst, rubber en peper). De inwijking van Europeanen bleef steeds erg beperkt.
Onafhankelijkheid en Khmer Rouge.
Op 9 november 1953 werd het Koninkrijk Cambodja onder koning Norodom Sihanouk onafhankelijk en sindsdien kent het een turbulente geschiedenis met vele politieke wisselingen.
Tijdens de Vietnamoorlog werd Cambodja zwaar gebombardeerd door Amerikaanse B-52-bommenwerpers die de Vietcong en de Ho Chi Minh-route als doel hadden. Cambodja was na Laos zelfs het zwaarst gebombardeerde land in Zuidoost-Azië, er vielen naar schatting 600.000 burgerslachtoffers. In 1970 vielen Amerikaanse en Zuid-Vietnamese troepen Cambodja binnen om aldaar gelegerde Vietcongtroepen aan te vallen. Generaal Lon Nol pleegde een staatsgreep, zette Sihanouk af en riep in oktober 1970 de Khmerrepubliek uit. In 1975 wierp de Rode Khmer onder leiding van Pol Pot de regering van Lon Nol omver en stichtten zij Democratisch Kampuchea. Ze oefenden een waar schrikbewind uit en vermoordden tussen 1,5 miljoen en 2,5 miljoen mensen (schattingen zijn zo laag als 800.000 (bekentenis Pol Pot) en zo hoog als 3 miljoen (Vietnamese bronnen)). Dit was ongeveer 25% van de Cambodjaanse bevolking.
Bevrijding en wederopbouw.
In 1978 vielen de Vietnamezen Cambodja binnen, nadat Cambodja het zuiden van Vietnam was binnengevallen, en werd de Volksrepubliek Kampuchea opgericht. Hierna heerste er tot ver in de jaren 1990 een burgeroorlog die uiteindelijk resulteerde in de overgave van de laatste Rode Khmerguerrillero's. Van 1991 tot 1993 was het land onder bestuur van de Verenigde Naties (UNTAC). In mei 1993 werden er voor het eerst weer verkiezingen gehouden. De situatie bleef echter tot in 2003 onstabiel.

</doc>
<doc id="25049" url="https://nl.wikipedia.org/wiki?curid=25049" title="Geluidswal">
Geluidswal

Een geluidswal is een grondlichaam of een soort dijk die naast een weg of spoorlijn wordt neergelegd om de geluidshinder te beperken voor de mensen die achter de wal wonen of verblijven. 
Net zoals voor een geluidsscherm het geval is, hangt de geluidsreductie van een wal af van de hoogte ervan. Omdat geluidsstralen makkelijk om de brede en glooiende bovenkant van een wal heenbuigen, is een geluidswal minder effectief dan een geluidsscherm. Dit effect wordt nog versterkt doordat de top van de geluidswal verder van de geluidsbron af ligt dan de top van een mogelijk even hoog geluidsscherm. Bovendien vraagt een wal meer ruimte. Om de akoestische nadelen van een wal te ondervangen, wordt weleens een laag scherm op de top van de wal geplaatst.
Ondanks de genoemde nadelen kan toepassing van een wal voordelen bieden, in verband met lagere kosten die voor een hoog geluidsscherm vanwege de benodigde fundering aanzienlijk kunnen zijn, zeker op de slappe Nederlandse bodem, of in verband met het natuurlijker karakter van een wal en de mogelijkheid de wal te combineren met bijvoorbeeld een stadspark. Een laatste voordeel van een wal is dat er eventuele vervuilde grond voor kan worden gebruikt, die elders is vrijgekomen.

</doc>
<doc id="25051" url="https://nl.wikipedia.org/wiki?curid=25051" title="Bevolking van het Verenigd Koninkrijk">
Bevolking van het Verenigd Koninkrijk

Het Verenigd Koninkrijk heeft een inwoneraantal van , waarmee het in bevolkingsomvang op de vierde plaats staat in Europa (na Rusland, Duitsland en Frankrijk). De bevolkingsdichtheid behoort tot de hoogste ter wereld.
Bijna een derde van de bevolking woont in het welvarende en vruchtbare zuidoosten van Engeland, voornamelijk in stedelijke gebieden. Ruim 7,2 miljoen mensen wonen in de agglomeratie Greater London.
Het basisonderwijs en voortgezet onderwijs zijn goed geregeld sinds respectievelijk 1870 en 1900. Hierdoor kan 99% van de bevolking lezen en schrijven. Onderwijs is verplicht voor 5- tot 16-jarigen. Ongeveer een vijfde van de jongeren gaat naar een vorm van vervolgonderwijs.
In Engeland is de Kerk van Engeland de staatskerk, maar vrijwel alle wereldreligies worden in het Verenigd Koninkrijk vrijelijk beleden.
De Britse Eilanden hebben te maken gehad met vele invasies en migratie vanaf het vasteland van Europa. Romeinen, Scandinaviërs, Angelsaksen en Normandiërs hebben hun stempel achtergelaten. De huidige bevolking komt grotendeels uit deze groeperingen voort. Keltische talen leven nog voort in Wales, Schotland en Noord-Ierland. De hoofdtaal is echter het Engels, dat een mengeling is van Angelsaksisch (Germaans) en Normandisch Frans (Romaans).
Statistieken.
Bevolking:&lt;br&gt;
Leeftijdsopbouw: &lt;br&gt;
0-14 jaar: 19% (man 5.816.313; vrouw 5.519.479) &lt;br&gt;
15-64 jaar: 65% (man 19.622.152; vrouw 19.228.938) &lt;br&gt;
65 jaar en ouder: 16% (man 3.864.612; vrouw 5.459.970)
Bevolkingsaanwas: &lt;br&gt;
0,25%
Geboortecijfer: &lt;br&gt;
11.76 geboorten /1000 mensen
Sterftecijfer: &lt;br&gt;
10.38 sterfgevallen/1000
Netto migratiecijfer: &lt;br&gt;
1,07 migranten/1000
Kindersterfte: &lt;br&gt;
5,63 sterfgevallen/1000
Levensverwachting: &lt;br&gt;
totale bevolking: 77,66 jaar &lt;br&gt;
mannen: 74,97 jaar &lt;br&gt;
vrouwen: 80,49 jaar
Vruchtbaarheid: &lt;br&gt;
1,74 kind per vrouw
Etnische groepen: &lt;br&gt;
Engels: 81,5% &lt;br&gt;
Schots: 9,6% &lt;br&gt;
Iers: 2,4% &lt;br&gt;
Welsh: 1,9% &lt;br&gt;
Noord-Ierland: 1,8% &lt;br&gt;
(West-)Indiërs, Pakistani en andere: 2,8%
Godsdiensten: &lt;br&gt;
Anglicaans: 27 miljoen &lt;br&gt;
Rooms-katholiek: 9 miljoen &lt;br&gt;
Moslims: 2,7 miljoen &lt;br&gt;
Hindoes: 815.000 &lt;br&gt;
Presbyteriaans: 800.000 &lt;br&gt;
Methodisten: 760.000 &lt;br&gt;
Sikhs: 400.000 &lt;br&gt;
Joods: 260.000 &lt;br&gt;
Basaad: 1500 
Talen: &lt;br&gt;
Engels &lt;br&gt;
Welsh (ongeveer 26% van de bevolking van Wales) &lt;br&gt;
Schots Gaelic (ongeveer 60.000 in Schotland)

</doc>
<doc id="25057" url="https://nl.wikipedia.org/wiki?curid=25057" title="Tadzjikistan">
Tadzjikistan

Tadzjikistan (uitspraak: [taˈdʒikiˌstɑn]; Tadzjieks: , , Russisch: ), officieel de Republiek Tadzjikistan (Tadzjieks: , , Russisch: , ), is een land in Centraal-Azië dat grenst aan Oezbekistan, Kirgizië, Volksrepubliek China en Afghanistan. Tot 1991 maakte het deel uit van de Sovjet-Unie.
Geografie.
Tadzjikistan is een zeer bergachtig land, dat voor de helft op een hoogte van meer dan 3000 meter ligt. Het oosten van het land ligt in de Pamir, een hooggebergte waartoe ook de berg Ismail Samanipiek behoort, ooit de hoogste berg van de Sovjet-Unie. Andere bergen in dit gebied zijn de Onafhankelijkheidsberg en de Avicennaberg. Dit zeer dunbevolkte gebied, Badachsjan, geniet een autonome status en wordt bewoond door vele kleine volken.
De hoofdstad Doesjanbe ligt in het westen van het land aan de voet van het Hisorgebergte, dat het stroomgebied van de Amu Darja scheidt van dat van de Syr Darja. Bijna geheel Tadzjikistan watert af op de Amu Darja, die samen met haar bronrivier de Pandzj de grens met Afghanistan vormt.
Een smalle corridor verbindt West-Tadzjikistan met het noorden van de regio Sogdië, die een gedeelte van de dichtbevolkte Vallei van Fergana beslaat. In dit gebied ligt aan de Syr Darja de tweede stad van het land, Choedzjand.
Tadzjikistan beschikt over enkele exclaves, waarvan Voroech (Ворух) in Kirgizië de grootste is.
Klimaat.
Tadzjikistan kent een gematigd landklimaat dat in de berggebieden overgaat in een koel landklimaat en op de hoogste bergtoppen een hooggebergteklimaat. In het uiterste oosten zijn er kleine regio’s met een koud steppeklimaat en de laaggelegen gebieden in het westen kennen een warm mediterraan klimaat. In Doesjanbe is de gemiddelde minimumtemperatuur in januari min 2 graden en de gemiddelde maximumtemperatuur in juli 35 graden.
Het voorjaar is het natste seizoen in Tadzjikistan, in de maanden maart en april valt er geregeld meer dan 100 millimeter neerslag per maand. Vanaf de tweede helft van mei is het weer veel droger, in juli en augustus is de neerslag vrijwel nihil. Vanaf september neemt de neerslag weer toe, in de winter geregeld in de vorm van sneeuw.
Bevolking.
Het inwoneraantal bedroeg 8,161 miljoen in januari 2014.
De meerderheid van de inwoners bestaat uit etnische Tadzjieken. De Oezbeken vormen in Tadzjikistan een grote minderheid, nog voor de Russen, die in groten getale het land verlieten tijdens de burgeroorlog.
Taal.
Hun taal is het Tadzjieks, een variant van het Perzisch, dat ook de officiële taal van Iran en Afghanistan is. Het Tadzjieks wordt sinds 1940 met het cyrillische alfabet geschreven (voor 1928 was dat in het Arabische alfabet en van 1928 tot 1940 het Latijnse alfabet). Het Perzisch behoort tot de Indo-Europese taalfamilie. Het Russisch wordt gebruikt in de administratie en de zakenwereld.
Religie.
De Tadzjieken zijn, net zoals de Oezbeken en de Kirgiezen, van oorsprong voor het merendeel soennitische moslims. De islam bereikte het gebied in de 7e eeuw. Onder het Sovjetregime (1921-1991) werd elke vorm van religie streng aan banden gelegd. Moskeeën werden gesloten en de godsdienst mocht alleen worden gepraktiseerd op door de staat aangewezen plaatsen. De Tadzjiekse moslims bleven hun geloof praktiseren tijdens geheime diensten en bijeenkomsten. Sinds Tadzjikistan in 1991 onafhankelijk werd, kunnen moslims weer openlijk naar de moskee gaan.
De Katholieke Kerk heeft in Tadzjikistan een missio sui iuris.
De Russisch-orthodoxe Kerk en Joodse synagoge zijn er ook aanwezig.
Bestuurlijke indeling.
Tadzjikistan is verdeeld in vijf landsdelen:
Geschiedenis.
Tadzjikistan maakte lange tijd deel uit van het Oud-Perzische Rijk en later ook van het rijk van de Perzische Samaniden-dynastie.
Het door de Tadzjieken bewoonde gebied had sinds de 2e eeuw v.Chr. herhaaldelijk te lijden van invallen van Perzen en Turken. De islam bereikte het gebied in de 7e eeuw. Het gebied werd in de tweede helft van de 19e eeuw door de Russen onderworpen.
Sovjetperiode.
Tadzjikistan werd in 1925 als ASSR van Oezbekistan opgericht door samenvoeging van de door Tadzjieken bevolkte delen van het kanaat Bochara en het gouvernement-generaal Turkestan. Op 5 december 1929 werd Tadzjikistan een aparte Sovjetrepubliek (Tadzjiekse SSR).
Onafhankelijkheid en burgeroorlog.
In september 1991 werd Tadzjikistan onafhankelijk. Na een kort interim van Kadreddin Aslonov als president, werd de communist Rahmon Nabijev president. Nabijev (gestorven in 1993) werd in 1992 opgevolgd door Emomalii Rachmon, een voormalige kolchoz-directeur.
Na de onafhankelijkheid brak direct een burgeroorlog uit tussen islamisten en de regering onder Emomalii Rachmon. Deze oorlog zou geen conflict tussen communisten enerzijds en moslims en democraten anderzijds zijn geweest, maar meer of eerder een etnisch conflict. De burgeroorlog was een strijd tussen de regio's (provincies) Choedzjand en Kölob die in oorlog waren geraakt met de regio Qoerghonteppa. Choedzjand en Kölob waren de provincies die tijdens het Sovjettijdperk het bestuur van de republiek domineerden en werden gesteund door de communisten (die daar hun machtsbasis hadden), ten koste van Qoerghonteppa, Qoerghonteppa was de machtsbasis van de democraten en islamisten. Het conflict kwam in 1997 tot een einde, toen de islamisten in de regering werden opgenomen. Na 11 september 2001 werden er Amerikaanse troepen gestationeerd in Choroegh (regio Gorno-Badachsjon) en Doesjanbe, en Franse in Doesjanbe. De grootste militaire rol speelt echter als vanouds Rusland. Rusland controleerde tot midden 2005 de grens met Afghanistan. Inmiddels is deze taak overgenomen door Tadzjiekse troepen.
Tijdens de burgeroorlog waren er ook grensincidenten met het eveneens in een burgeroorlog verwikkelde buurland Afghanistan. In juli en augustus 1993 voerden Afghaanse rebellen een aanval uit op een door Russische militairen bemande grenspost, waarbij 25 Russische soldaten en mogelijk 100 Tadzjiekse burgers zouden zijn gedood. Volgens de Afghaanse regering zouden hierop als represaille Russische artillerie-eenheden Afghaanse dorpen over de grens hebben bestookt en ook zou er een luchtaanval hebben plaatsgevonden, een actie die 400 doden en gewonden zou hebben gekost en 6000 mensen zou hebben verdreven. Deze beweerde actie werd door Rusland ontkend. In oktober 1993 werden wederom dergelijke acties gemeld. In 1996 zou Rusland na de machtsovername door de Taliban in Afghanistan de bewaking van de Tadzjieks-Afghaanse grens versterken, uit vrees dat de "Afghaanse chaos" zou overslaan.
Sinds de vrede (1997).
De Verenigde Naties brachten in 1997 vrede tot stand. De islamisten werden opgenomen in de regering, maar niet voor lang. De ex-communisten werkten successievelijk alle concurrenten de regering uit. De toegestane oppositie boycot sindsdien de verkiezingen, waardoor het land vrijwel een eenpartijstaat is. Door de overheid werden zelfs moskeeën gesloopt. Mannen met lange baarden werden onder dwang geschoren. In 1995 werd de viering van Kerstmis en Nieuwjaar volgens de Christelijke tijdrekening voor moslims verboden en voor christenen alleen binnenshuis toegestaan.
Tadzjikistan oriënteerde zich lange tijd op Iran, maar werkt de laatste jaren samen met Saudi-Arabië. De verboden islamitische oppositie is tegenwoordig welkom in Teheran.
Economie.
De belangrijke inkomsten uit buitenlandse handel zijn de export van katoen en aluminium (uit Toersoenzoda), en in beperktere mate zilver, goud, uranium en wolfraam. De belangrijkste economische sectoren zijn de landbouw (katoen, groenten, granen), tuinbouw en veeteelt (wol, zuivelproducten, vlees). Er is ca. 700.000 ha geïrrigeerd land. Van belang zijn daarnaast de teelt van fruit (abrikozen, vijgen, olijven) en suikerriet in het zuiden en eucalyptus en geraniums (parfumindustrie), jute, rijst en gierst. De teelt van granen in de hoger gelegen gebieden is gebaseerd op speciaal aan de klimatologische omstandigheden aangepaste soorten. Zeer belangrijk is ten slotte de veeteelt (gissar- en karakoelschapen).
De productie van en de handel in drugs namen in de jaren 1990 sterk toe, vooral in de bergachtige gebieden in het zuiden.
De van oudsher kleinschalige industrie is in de loop van de 20e eeuw omgevormd tot grote industriële staatsondernemingen; de belangrijkste takken zijn machinebouw, elektrotechniek en verwerking van agrarische producten (productie van voedsel, textiel, kleding en zijde). De mijnbouw omvat winning van bruinkool, lood, zink en aardolie en aardgas (noordelijk Tadzjikistan); voorts worden o.m. uranium, radium, asbest, mica, corundum, lapis lazuli, kaliumzouten en zwavel gewonnen. Veel rivieren worden gebruikt voor de opwekking van hydro-elektriciteit (Varzob-station, 1954; Kajrak-Koem Syr Darja, 1957). De economie is echter als gevolg van de burgeroorlog die het land van 1992 tot 1998 teisterde, danig in het ongerede geraakt.
In 2000 groeiden de landbouw en veeteelt met 12,4%. Uiteraard maakt dit het land zeer gevoelig voor de wisselkoersen van de goederen in die sectoren. De economie verzwakte na zes jaar burgeroorlog, en het verlies van financiële steun vanuit Moskou. Het land is nog steeds afhankelijk van hulp vanuit Rusland en hulp vanuit humanitaire organisaties: in 2001 was er hongersnood en zocht het Rode Kruis hulp voor de regio.
De werkloosheid is 20%. Veel Tadzjieken werken onder slechte condities in het buitenland om toch het gezin te kunnen onderhouden.
Export - 1,6 miljard $ (2008): Turkije 26,5%, Rusland 8,6%, Iran 6,6% en China 5,7%
Import - 3,7 miljard $ (2008): Rusland 32,3%, China 11,9% en Kazachstan 8,8%
Verkeer.
Het wegennet heeft een totale lengte van 29.600 km (18.300 km verhard); het spoorwegennet meet vanwege het bergachtige gebied slechts 480 km.
Armoede.
Tadzjikistan is het armste land van de voormalige Sovjet-Unie, en een van de armste landen ter wereld. Volgens het Ontwikkelingsprogramma van de Verenigde Naties leeft in Tadzjikistan 44,4% van de bevolking onder de armoedegrens.
Cultuur.
Tadzjikistan heeft een oude cultuur met vele tradities. Het land heeft een lange tijd deel uitgemaakt van het Oud-Perzische rijk. Later kwam de Perzische Samaniden-dynastie. Deze dynastie wordt door de (aan de Perzen verwante) Tadzjieken gezien als de grondleggers van hun land Tadzjikistan. In 1999 werd de 1100e verjaardag van de Samaniden-dynastie en de 8e verjaardag van de onafhankelijkheid gevierd. Muziek en dans spelen een belangrijke rol in de Tadzjiekse cultuur. Expressieve gezichten en handgebaren, bewegingen en duizelingwekkende rotaties kenmerken de dansen van Centraal-Azië.
Mensenrechten.
Op basis van aanbevelingen vanuit de VN-Mensenrechtenraad heeft het Tadzjiekse Lagerhuis eind juni 2022 ingestemd met een wetsontwerp dat alle vormen van discriminatie zou verbieden. De tekst van dit wetsontwerp is echter (nog) niet bekendgemaakt.
Sport.
Populaire sporten in Tadzjikistan zijn: voetbal, taekwondo, boksen, gevechtssporten, judo, schaken, tafeltennis, volleybal, worstelen, atletiek, mountainbike, skiën en roeien.

</doc>
<doc id="25059" url="https://nl.wikipedia.org/wiki?curid=25059" title="Nautilussen">
Nautilussen

Nautilussen (Nautilidae) zijn een familie van weekdieren die behoren tot de inktvissen (Cephalopoda). Een groep met deze naam, in de rang van familie (als 'Nautilacea'), werd in 1825 voor het eerst voorgesteld door Henri Marie Ducrotay de Blainville. De naam "Nautilus" is afgeleid van het Oudgriekse woord ("nautilos"), dat 'zeevaarder' betekent.
Nautilussen zijn in vergelijking met andere groepen van weekdieren een zeer kleine familie. Er zijn zes moderne soorten bekend die verdeeld worden in twee geslachten: "Nautilus" (vier soorten) en "Allonautilus" (twee soorten). De nautilussen waren ooit veel soortenrijker en er zijn duizenden fossiele soorten bekend die miljoenen jaren geleden zijn uitgestorven. Nautilussen zijn wat betreft morfologie al die tijd vrijwel onveranderd gebleven. De dieren worden hierdoor wel gezien als levende fossielen. In dit artikel worden, tenzij anders vermeld, alleen de moderne soorten besproken. Omdat de soorten nauwelijks van elkaar verschillen, wordt de groep in dit artikel verder aangeduid als 'de nautilus'.
De nautilus komt uitsluitend voor in tropische wateren in het zuidwesten van de Grote Oceaan. De meeste soorten komen voor tussen noordoostelijk Australië en zuidelijk Indonesië. Het dier leeft op de bodem op een diepte van enkele honderden meters tot dicht bij de waterspiegel en wordt 's nachts actief om te zoeken naar voedsel. Hun menu bestaat voornamelijk uit aas en kleine kreeftachtigen zoals krabben.
Alle soorten hebben een slakkenhuis-achtige schelp die is opgebouwd uit verschillende kamers. De voorste kamer aan de voorzijde van de schelp is het grootst en dient als woonkamer. In deze kamer bevindt zich het lichaam van de nautilus. Aan de bovenzijde van de schelpopening is een platte en verharde structuur aanwezig die de hoed wordt genoemd. Deze kan de schelpopening sluiten om zo het lichaam te beschermen. De woonkamer is de enige kamer die wordt gebruikt om het lichaam in te bergen. De andere kamers zijn gevuld met vloeistoffen en gas en dienen om het drijfvermogen te vergroten. De nautilus wordt daarom wel gezien als een natuurlijke duikboot.
Sinds het uitsterven van de ammonieten zijn het de enige inktvissen met een uitwendige schelp. Andere verschillen met koppotigen zijn het ontbreken van een inktzak om vijanden te misleiden, en zuignappen of haakachtige structuren op de tentakels.
Verspreiding en habitat.
De nautilus komt uitsluitend voor in de zuidwestelijke delen van de Grote Oceaan. De nautilus komt voor langs de kust van de landen Andamanen, Australië, Cambodja, de westelijke eilanden van de Carolinen, de Fiji-eilanden, de Filipijnen, India, Indonesië, de Loyaliteitseilanden, Nieuw-Caledonië, Maleisië, Myanmar, Nieuw-Zeeland (alleen op de Kermadeceilanden), Palau, Papoea-Nieuw-Guinea, Singapore, Thailand, Vanuatu en Vietnam.
De zeeën, oceanen en straten waar de nautilussen voorkomen, zijn de volgende: Golf van Martaban, Andamanse Zee, Koraalzee, Golf van Papoea, Golf van Thailand, Zuid-Chinese Zee, Javazee, Celebeszee, Suluzee, Straat Makassar, Molukse Zee, Geelvinkbaai, Arafurazee, Bandazee, Solomonzee, Timorzee, Golf van Bone en de Straat Malakka.
Alle soorten nautilussen komen voor in warmere wateren in tropische gebieden. Langs de kust van West-Europese landen zoals België en Nederland komt het dier niet voor. De leefomgeving binnen de waterkolom bestaat uit de bodem van de zee. Overdag schuilt het dier in diepere delen en 's nachts komt het dichter bij de oppervlakte. De habitat bestaat overdag uit de kale, rotsige zeebodem van diepere zeedelen en 's nachts is de nautilus te vinden in ondiepere delen van koraalriffen in tropische wateren, vaak dicht langs de kust. In kleinere binnenzeeën zoals de Golf van Thailand is de nautilus overal te vinden maar in grotere zeeën zoals de Zuid-Chinese Zee is het dier alleen in het zuiden langs de kust te vinden. De nautilus is nog nooit op open zee aangetroffen.
De kamers in het oudste deel van de schelp zijn met gas gevuld. Een schelp zonder dier is hierdoor lichter dan zeewater en blijft lang drijven. De schelpen van de nautilus verspreiden zich met de zeestromen en kunnen grote afstanden afleggen. In sommige tropische streken spoelen nautilusschelpen soms massaal aan na een tyfoon. Ze worden dan verzameld door de lokale bevolking, die de schelpen verkoopt.
Schelpkenmerken.
Een nautilus ziet er door zijn gewonden schelp en vele tentakels op het eerste gezicht uit als een veelpotige, in het water zwevende huisjesslak. De schelpopening is in de natuurlijke houding echter altijd naar voren en enigszins schuin naar boven gericht. De schelp is verder te herkennen aan de witte kleur met bruine, flarderige dwarsstrepen. De schelp bereikt afhankelijk van de soort een diameter van 17 tot bijna 23 centimeter. De kleinste soort is "Nautilus stenomphalus", waarvan de schelp maximaal 17 centimeter lang wordt. De grootste soort is "Nautilus pompilius", die een schelpdoorsnede van meer dan 22 centimeter kan bereiken. Het lichaamsgewicht van het dier en de schelp tezamen is gemiddeld ongeveer 1,6 kilo.
De schelp is planspiraal. Dit betekent dat de schelp in beginsel schijfvormig is. Dit in tegenstelling tot andere spiraalvormige huisjes van bijvoorbeeld slakken waarbij de windingen een duidelijke boven- en onderkant hebben en naar onderen toe steeds breder worden. De windingen van de schelp groeien van het lichaam af en de schelp is langs boven naar achteren toe gewonden. Dit komt ook voor bij de larven van primitieve slakken en wordt wel exogastrisch genoemd. De schelp van de voorouders van de nautilus was langwerpig en kegelvormig. In een tijdsbestek van vele miljoenen jaren is het huisje steeds sterker gaan krullen tot de afgeplatte spiraalvormige buis ontstond bij de moderne soorten. Bij de nautilus overlappen de windingen elkaar geheel, dit wordt ook wel convoluut genoemd.
De schelp dient niet alleen ter bescherming van het dier maar wordt ook gebruikt om te dalen en te stijgen. De nautilus kan zich verticaal in de waterkolom bewegen door via osmose de hoeveelheid water in de kamers van de schelp te reguleren. De schelp heeft drie windingen die steeds met factor drie breder worden; de binnenste winding is ongeveer één centimeter breed, de tweede drie cm en de derde negen cm. De ronding van de windingen kan in een wiskundige formule worden beschreven. De raaklijn van de omtrek van de schelp maakt steeds een hoek van 79 graden met de verbindingslijn van het raakpunt in het midden van de schelp. Vaak wordt beweerd dat de vorm van schelp ook de regel van de gulden snede volgt maar dit is niet juist. De gulden hoek is namelijk 137,5 graden en de hoek van de windingen van de nautilusschelp is 107,04 graden.
De schelp wordt gevormd door afscheidingen van het weefsel aan de buitenzijde van de mantelholte. De schelp is opgebouwd uit verschillende lagen en materialen. De matte buitenzijde bestaat voornamelijk uit aragoniet en het eiwit conchioline. De buitenste laag wordt wel de porseleinlaag of ostracum genoemd. Deze heeft vaak bruine banden en is niet iriserend. De binnenzijde van de schelp bestaat uit een sterk iriserende laag parelmoer. Deze dikke wand wordt van binnenuit door de mantel afgescheiden in de vorm van kleine laagjes. Deze laagjes bestaan uit hexagonale aragonietkristallen die door conchioline worden samengekit.
Aan de buitenzijde van de schelp is in het midden de navel of umbilicus gelegen. De umbilicus is bij levende exemplaren soms opgevuld met een harde, kalkachtige substantie die de umbiculaire callus wordt genoemd. Het verschil tussen de twee geslachten van moderne soorten nautilussen is met name de vorm van deze navel. De navel is bij weekdieren met een gewonden huisje de holle kant van de schelp. Soorten uit het geslacht "Nautilus" hebben een navel die komvormig is en geleidelijk dieper wordt bij een doorsnede. De soorten uit het geslacht "Allonautilus" daarentegen hebben een sterk aflopende navel waarvan de wanden relatief steil zijn.
Een ander verschil tussen de schelpen van de twee geslachten is de huidlaag op de schelp. De soorten uit het geslacht "Allonautilus" hebben een zogenaamd periostracum, dit is een huid-achtige laag die de schelp bedekt. Bij "Nautilus"- soorten ontbreekt een dergelijke huidlaag. Deze organische, zachte laag wordt door het dier zelf geproduceerd en bestaat dus niet uit een aangroei van andere organismen. In andere talen worden de "Allonautilus"- soorten wel aangeduid met 'korst-nautilus', zoals het Engelse 'crusty nautilus'. Op het oppervlak van het periostracum groeien soms wel andere kleine zeedieren of -planten. De huidlaag vergaat gemakkelijk en is bij geprepareerde exemplaren niet te zien.
Kleur.
De buitenzijde van de schelp heeft een witte basiskleur met onregelmatige, dunne en bruine dwarsstrepen. Bij de juveniele dieren bedekken de strepen de gehele schelp, bij volwassen exemplaren slechts het achterste deel van de schelp. De strepen zijn bij de natuurlijke lichaamspositie van de volwassen dieren alleen aan de bovenzijde van de schelp aanwezig. De onderzijde van de schelp van een levend exemplaar bestaat uit de buitenwand van de woonkamer en hier heeft de schelp een witte kleur.
Door deze kleuren is de nautilus moeilijker te zien voor zowel vijanden die het dier van onderen als van boven zien. Een voorbeeld van roofdieren die de nautilus van onderen benaderen zijn verschillende roofvissen, deze zien een witte kleur die niet opvalt tegen de lichte kleur van de bovenliggende waterspiegel.Vijanden die de nautilus van boven aanvallen, zoals zeevogels, verwarren de grillige bruine dwarsstrepen die het lichaam als het ware 'breken' met de achtergrond van het rimpelige water.
De plaats waar de mantel aan de buitenzijde van de schelp heeft gezeten is bij geprepareerde exemplaren zeer donker tot zwart van kleur.
Kamers.
De woonkamer van de nautilus is de jongste en tevens verreweg de grootste kamer. Het lichaam van het dier bevindt zich geheel in de woonkamer, uitgezonderd de sifo die door de gehele schelp loopt. De woonkamer is veel breder dan de andere kamers en beslaat meer dan een derde van de omtrek van de schelp. De binnenzijde van de woonkamer is bedekt met de 'huid' van de nautilus; een taaie laag weefsel die de mantel wordt genoemd. De woonkamer verplaatst zich steeds naar achteren, gezien vanaf de lichaamsas.
Achter de woonkamer zijn ongeveer 35 lege kamers gelegen die het dier eerder heeft gebruikt als woonkamer. Het geheel aan onbewoonde kamers wordt wel het fragmocoon genoemd. Deze kamers worden naar achteren toe steeds kleiner en de meeste zijn permanent gevuld met gas. Lange tijd werd het principe van de gaskamers niet goed begrepen. Men veronderstelde dat de nautilus zijn gaskamers naar believen van water kon voorzien en al het gas kon laten ontsnappen. Ook werd gedacht dat het gas werd aangevuld door gasvorming uit fermentatie van de uitwerpselen.
Tegenwoordig is bekend dat de meeste oude woonkamers permanent gevuld zijn met gas. Alleen in de eerste kamers achter de woonkamer is enige gas- en wateruitwisseling mogelijk. De kamer direct achter de woonkamer is grotendeels gevuld met water. De kamers hierachter bevatten slechts weinig water. De andere kamers bevatten wel levend weefsel binnenin de verkalkte sifo maar zijn verder geheel met gas gevuld.
De samenstelling van het gas lijkt sterk op die van de atmosferische lucht, maar de concentratie stikstof is hoger.
Septa.
Binnenin de schelp zijn enkele tientallen tussenschotten aanwezig die de schelp verdelen in verschillende kamers. Deze tussenschotten in de schelp worden de septa genoemd. De septa bestaan net als de rest van de binnenzijde van de schelp uit parelmoer. Iedere keer als een nieuw septum is gevormd dat stevig genoeg is, verplaatst de nautilus zijn lichaam naar de nieuwe kamer. De naad tussen de schelpwand en een septum wordt de sutuurlijn genoemd. De septa zijn niet recht maar concaaf oftewel hol van vorm. De septa zijn hierdoor -in doorsnede gezien- zichtbaar als een kromme lijn op de schelpwand. De karakteristieken van de sutuurlijn vormen een belangrijk onderscheid tussen verschillende (uitgestorven) groepen nautilussen.
Het aantal kamers neemt toe naarmate het dier groeit en het volume van iedere nieuwe kamer is altijd groter dan die van de achterliggende oudere kamer. Het lichaam van de nautilus groeit continu tot het volwassen is en dus heeft het dier een steeds grotere woonkamer nodig. De schelp van een volwassen exemplaar is verdeeld in 33 tot 36 kamers inclusief de woonkamer. De schelp van een net uit het ei gekropen nautilus heeft al vier kamers. De jonge dieren groeien snel en de schelp krijgt er ongeveer iedere twee weken een septum- en dus een kamer- bij. Pas als het dier volwassen is stopt de aanmaak van nieuwe septa. De septa zijn opgebouwd uit dezelfde materialen als de binnenzijde van het huis en bestaan uit parelmoer.
Sifo.
Door het midden van de schelp van de nautilus loopt een buisachtige structuur die de sifo wordt genoemd. Deze buis penetreert alle septa van de schelp, van de voorste wand van de woonkamer tot helemaal aan de achterzijde in de oudste kamers van de schelp. De sifo is sterk doorbloed en bevat naast bloedvaten ook zenuwen. De sifo wordt omhuld en beschermd door verschillende verharde weefsels. Het omhulsel van de sifo tussen de scheidingswanden van de lichaamskamers bestaat uit uitstulpingen van de septa zelf die trechtervormig zijn en naar achteren zijn gericht. Een dergelijke uitstulping wordt de septale kraag genoemd. Tussen deze uitstulpingen zijn dunne, poreuze ringen om de weefselstrengen aanwezig. Deze bestaan uit verhoornde conchiolinevezels die bedekt zijn met onregelmatig gevormde aragonietkristallen. Deze kristallen zijn zelf omgeven door een dun laagje conchioline. De verbindingsringen die tegen een septale kraag aanliggen zijn samengegroeid met de parelmoerlaag van de septale kraag. De parelmoerlagen van de septa en de septale kraag zijn ondoordringbaar voor water, maar de verbindingsringen laten wel water door. Hierdoor kan een nautilus als het dier zich naar de volgende kamer verplaatst de sifo gebruiken om het water uit de oude woonkamer op te zuigen zodat de kamer met gas gevuld kan worden. Dit proces gaat erg langzaam en kan enkele weken duren.
De nautilus kan het lichaam lichter maken door meer gas in de kamers op te nemen en om zich zwaarder te maken kunnen de voorste kamers met water gevuld worden. Dit beïnvloedt de opwaartse kracht en dus het drijfvermogen van de schelp sterk. Een aantal van de voorste kamers wordt hierbij gebruikt als ballasttanks om het soortelijk gewicht van het dier aan te passen. Om de kamers te vullen of juist te onttrekken van water wordt de sifo gebruikt. De sifowand is grotendeels waterdoorlatend en kan afhankelijk van de behoeften van de nautilus water afstaan dan wel absorberen. De sifo onttrekt het zout in het water van een nieuwe kamer waardoor het minder zouten bevat dan het bloedvloeistof in het lichaam. Hierdoor wordt het water door osmose makkelijk in het bloed opgenomen en kunnen gassen worden afgegeven in de kamer.
De gasdruk in de kamers wordt eveneens geregeld door de sifo, de gasdruk is afhankelijk van de diepte waar de nautilus leeft. De voorste kamers van de schelp hebben een gasdruk van 0,3 atmosfeer, de achterste kamers hebben een druk van 0,8 tot 0,9 atmosfeer. Om te stijgen in de waterkolom wordt de gasdruk in de schelp verhoogd, als de druk wordt verlaagd daalt het dier.
Lichaamskenmerken.
Kop.
De nautilus is wellicht het sprekendste voorbeeld van de koppotigen als het gaat om de Nederlandstalige naam. De meeste lichaamsuitsteeksels zijn in kransen rond de kop gelegen, de uitsteeksels bestaan uit poot-achtige structuren die de tentakels worden genoemd. De kleur van het lichaam en de tentakels is wit tot witgrijs van kleur. De bovenzijde van de tentakels heeft eenzelfde bruine kleur als de strepen op de schelp. De nautilus heeft geen chromatoforen in de huid die de huidskleur kunnen beïnvloeden. De nautilus kan zijn lichaamskleur dus niet veranderen zoals bij vrijwel alle inktvissen wel het geval is.
De nautilus heeft twee ogen, één aan iedere weerszijde van de kop. Het oog heeft geen lens en ook een glasachtig lichaam ontbreekt. Het omringende zeewater kan vrijelijk in- en uitstromen door de oogopening. Ieder oog is aan de zijkant van de kop gepositioneerd en staat op een steeltje. De steeltjes zijn gespierd en hierdoor kunnen de ogen worden teruggetrokken. Er is geen beweegbare oogbol maar een enkel gat in het oog waar licht wordt doorgelaten, deze pupil is niet beweegbaar en kan zich ook niet samentrekken. Het oog zelf bestaat uit een opening die het licht op een laag ondoorzichtig weefsel brengt.
De nautilus heeft een zwak gezichtsvermogen en kan alleen grove lichtverschuivingen waarnemen. Het weekdier is niet in staat om het voedsel of objecten in de omgeving visueel waar te nemen.De werking van het oog lijkt enigszins op die van een camera obscura. Het type oog van de nautilus wordt wel aangeduid met bekeroog en is veel simpeler van bouw dan het oog van andere groepen inktvissen zoals de zeekatten. De bouw van het oog van de nautilus wordt vaak aangehaald in de discussie over de ontwikkeling en evolutie van het oog.
In de bek is ook een verharde structuur aanwezig die vele kleine scherpe stekeltjes bevat. Deze zogenaamde radula wordt gebruikt als een soort vijl om laagjes van het voedsel af te raspen. Een dergelijk mondapparaat komt ook voor bij veel slakken. De radula van de nautilus bestaat uit dertien delen, waaronder twee tanden die aan de zijkanten van de mond zijn gelegen.
Een foeragerende nautilus gebruikt zijn tentakels om voedsel op te sporen, waarna het naar de mond wordt gebracht. De bek van de nautilus bestaat uit twee scherpe en krachtige kaken die opgebouwd zijn uit een hoornachtige stof. Zie voor een beschrijving van het mondapparaat ook onder het kopje spijsvertering en uitscheiding.
Hoed.
Boven de opening van de schelp is een dikke, leerachtige 'kap' aanwezig die de schelp kan afsluiten. Deze zogenaamde hoed wordt normaal gesproken naar voren uitgestoken maar kan ook naar beneden worden geklapt bij gevaar. Als een schild beschermt de hoed dan het lichaam, inclusief de kop en de tentakels.
De hoed is geëvolueerd uit een viertal aangepaste tentakelschedes die zijn samengegroeid tot een enkele structuur. De hoed heeft in de regel dezelfde kleuren als de schelp; overwegend wit tot witgeel met bruinachtige vlekken.
De geslachten "Nautilus" en "Allonautilus" verschillen wat betreft de vorm van de hoed. Bij de soorten uit het geslacht "Nautilus" bedekt de achterste punt van de hoed een deel van de navel. Bij soorten uit het geslacht "Allonautilus" reikt de achterzijde van de hoed tot voor de navel.
Tentakels.
Alle koppotigen hebben tentakels die rond de mondopening zijn gelegen, een dergelijke configuratie wordt wel circumoraal genoemd. Anders dan de meeste inktvissen dragen de tentakels van de nautilus geen zuignappen en ook andere structuren om zich te hechten zoals verhoornde haken ontbreken. De verwante argonauten en octopussen hebben altijd acht tentakels en de zeekatten en de pijlinktvissen hebben er tien. Het aantal tentakels en de vorm daarvan verschilt bij de nautilussen enigszins per soort.
De tentakels zijn in twee kransen rond de mond gepositioneerd en bestaan uit maximaal 47 paar. Hiervan zijn twee paar gelegen boven de ogen, één paar boven ieder oog. De tentakels boven het oog worden wel de oculaire tentakels genoemd. De tentakel voor het oog, aan de voorzijde, wordt de preoculaire tentakel genoemd en die aan de achterzijde van het oog wordt aangeduid met postoculaire tentakel. Aan de voorzijde van de kop is aan de buitenzijde een krans van negentien paar vinger-achtige tentakels aanwezig, die dienen om voedsel buit te maken. Aan de binnenzijde hiervan is rond de mond een tweede tentakelkrans aanwezig die bestaat uit een variabel aantal labiale tentakels aanwezig (labiaal = aan de lip) die het voedsel verder de mondopening in werken.
De tentakeluiteinden worden de cirri genoemd (enkelvoud cirrus). De cirri zijn als ze niet gebruikt worden teruggetrokken in een verdikte, beschermende schede en worden bij gebruik uitgestulpt. De cirri zijn ongeveer net zo lang als de schede zelf en de tentakels zijn ongeveer twee keer zo lang als ze volledig worden uitgestoken. De tentakeluiteinden kunnen niet heel snel worden uitgestulpt; dit duurt ongeveer vijf tot tien seconden. De cirri van de labiale tentakels en de tentakels hieromheen hebben een lichtere kleur dan de schede waarin ze zijn gelegen. Ze zijn aan één zijde voorzien van kleverige, ringvormige richels voor een goede grip. Bij de oculaire tentakels ontbreken deze structuren. De cirri kunnen alle kanten op worden gebogen en kunnen zelfs worden gedraaid om een voorwerp te hanteren en naar de mond te brengen. De nautilus heeft geen echte zuignappen aan de tentakels, in tegenstelling tot de eerder genoemde groepen van inktvissen die juist wel duidelijk zichtbare zuignappen aan de tentakels hebben.
De tentakels van mannetjes en vrouwtjes van de nautilus verschillen op diverse manieren. Zowel het aantal tentakels als de positie ervan rond de kop wijkt af en daarnaast hebben mannetjes speciale labiale tentakels -de 'copulatie-tentakels'- die bij de vrouwtjes ontbreken. Deze speciale tentakels van de mannetjes worden wel de spadix genoemd en dienen enkel en alleen om een vrouwtje te bevruchten.
De manier waarop de tentakels worden gebruikt hangt af van de toestand van het dier. Bij het zoeken naar voedsel worden alle tentakels vooruit gestoken waarbij de onderste tentakels de bodem aftasten.Bij het zoeken naar een schuilplaats worden de bovenste tentakels recht naar voren gestoken om de omgeving af te tasten. Ze hebben dan wel iets weg van de snorharen van een kat.In rusttoestand, maar ook tijdens de voortbeweging, worden alle tentakels ingetrokken behalve de twee onderste aan de buitenste tentakelkrans. Deze worden vooruit gestoken en gebruikt als tasters. Bij een rustende nautilus die zich heeft vastgehecht zijn alle tentakels deels ingetrokken. Als de nautilus zich in warm water begeeft of in water waarin zich veel plankton bevindt, worden alle tentakels volledig ingetrokken.
Inwendige anatomie.
Het lichaam van de nautilus zit grotendeels binnen in de schelp. Het voorste deel van het lichaam kan zich buiten de schelp bevinden, maar er ook in worden teruggetrokken bij gevaar. Het lichaam bestaat van voor naar achter uit respectievelijk de tentakels, de kop, en ten slotte de mantelholte die alle spijsverteringsorganen en de ademhalingsorganen bevat. De nautilus heeft een goed ontwikkeld zenuwstelsel, vrij grote hersenen en grote ogen. Het zenuwstelsel bevindt zich grotendeels in een ring rond de slokdarm.
De binnenzijde van de woonkamer is bekleed met taai lichaamsweefsel. Het geheel wordt de mantel genoemd, en de functie is vergelijkbaar met die van een huid. De mantel is zakvormig, bevat alle organen, en sluit die af van de buitenwereld. Het lichaam is erg zacht en kwetsbaar omdat het grotendeels uit water bestaat. De ruimte binnen de mantel wordt de mantelholte genoemd en alleen de kop steekt er aan de voorzijde uit. De nautilus heeft geen inktzak, in tegenstelling tot de meeste andere koppotigen. Andere inktvissen hebben geen uitwendige schelp en vertrouwen op de inktwolk om te ontsnappen bij gevaar.
De nautilus bezit net als veel andere weekdieren evenwichtsorganen, die de statocysten worden genoemd. Deze bestaan weer uit vele deelstructuren; de statolieten. Die zijn zeer klein en hebben een ovale vorm. De statolieten hebben een lengte van 1,7 tot 17 micrometer. Ze dienen om de zwaartekrachtsrichting te bepalen zodat de nautilus waarneemt of het dier zich wel rechtop bevindt. Uit onderzoek blijkt dat de statolieten ook de horizontale rotatierichting kunnen waarnemen.
Hyponoom.
De hyponoom speelt een grote rol bij de voortbeweging. Door de spieren van de hyponoom krachtig samen te trekken wordt water naar buiten geperst die als straalaandrijving fungeert.
De nautilus kan zowel achterwaarts als zijwaarts wegschieten om aan vijanden te ontsnappen. De tentakels worden nooit gebruikt bij de voortbeweging, in tegenstelling tot de meeste andere groepen van inktvissen. De hyponoom kan in alle richtingen worden uitgestoken waarna het dier zich door de waterstroom in de tegenovergestelde richting verplaatst. Het orgaan is niet heel erg efficiënt omdat het bestaat uit twee delen die niet met elkaar vergroeid zijn en open zijn aan de zijkanten. Deze twee huidflappen bestaan uit een linker- en een rechterdeel die in elkaar gedraaid zijn. Het water wordt opgezogen door spleten aan de zijkant van de schelp tussen de schelprand en het lichaam. De hyponoom is voorzien van spieren die samentrekken als er water moet worden uitgestoten. Bij andere groepen van inktvissen is de gehele mantelholte voorzien van spieren maar de nautilus ontbreken dergelijke lichaamsomvattende spieren. Het opgezogen water wordt eerst aan de basis van de hyponoom langs de kieuwen geleid waar zuurstof wordt onttrokken. Het water wordt vervolgens door de hyponoom naar buiten geperst.
Ademhaling.
De nautilus ademt door middel van twee paar kieuwen die in de mantelholte liggen. Andere groepen van inktvissen hebben maar één paar kieuwen. Hierdoor wordt vermoed dat de vroegste voorouders van de weekdieren een gesegmenteerd lichaam hadden waarbij de organen in meerdere segmenten voorkwamen, net zoals bij de gelede wormen het geval is.
De mantel is alleen voorzien van spieren aan de buitenzijde, die dienen om het lichaam in de schelp te bergen. Om de kieuwen van vers water te voorzien worden de spieren beurtelings samengetrokken en weer ontspannen. De kieuwen onttrekken zuurstof uit het water dat via de zijkanten van de schelp in een buisachtig orgaan wordt gezogen en vervolgens aan de voorzijde weer wordt afgegeven. Deze slurfachtige structuur is aan de onderzijde van de tentakels gelegen en wordt de hyponoom genoemd. Dit orgaan speelt een belangrijke rol bij de ademhaling en wordt ook gebruikt om zich te verplaatsen door opgezogen water met kracht naar buiten te persen. Als het dier zijn lichaam in de schelp terugtrekt is ademen echter niet mogelijk omdat de opening van de hyponoom dan in de schelp zit.
Het vermogen om zuurstof op te nemen uit het water is afhankelijk van de omgevingstemperatuur. De nautilus kan lange tijd overleven in een omgeving met een zeer laag zuurstofgehalte. Hierdoor kan het dier zich handhaven in omgevingen waar andere dieren zouden stikken. Biologen vermoeden dat dit zelfs de reden is dat de nautilus nog steeds rondzwemt terwijl alle andere weekdieren met een uitwendige schelp, zoals belemnieten en ammonieten, zijn uitgestorven. Deze groepen zouden niet bestand zijn geweest tegen schommelingen in het zuurstofgehalte in het water, waardoor zij ten onder gingen aan hypoxie.
Als het zuurstofgehalte ook voor de nautilus te laag wordt, wordt de hartslag verlaagd waardoor de bloedsomloop vertraagt en ook het metabolisme en de ademhaling op een lager pitje worden gezet. Ook is vastgesteld dat gasvormig zuurstof langzaam uit de gaskamers kan worden onttrokken.
Voortplantingsorganen.
In tegenstelling tot sommige andere vertegenwoordigers van de koppotigen is de nautilus altijd van gescheiden geslacht. Er komen dus mannetjes en vrouwtjes voor die hun eigen geslachtsorganen hebben. Hermafrodieten zijn bij de verschillende nautilussoorten nog nooit beschreven.
De positie van de geslachtsopening verschilt tussen de seksen; deze is bij mannetjes in het midden gelegen en bij de vrouwtjes aan de rechterzijde van het lichaam.
Aan de onderzijde van de mond is een structuur aanwezig die waarschijnlijk ook dient voor de voortplanting. Dit orgaan is bij mannetjes namelijk heel verschillend van structuur in vergelijking met de vrouwtjes. Bij de mannetjes is het orgaan ongedeeld en heeft een flapachtige vorm. Het wordt bij mannetjes het orgaan van Van der Hoeven genoemd, naar de Leidse natuuronderzoeker Jan van der Hoeven die leefde van 1801 tot 1868.Bij de vrouwtjes is het orgaan gespleten en voorzien van gewelfde en duidelijk afgesnoerde 'ribben'. Bij de vrouwtjes wordt deze structuur het orgaan van Valenciennes genoemd. Deze naam is een eerbetoon aan de Franse natuuronderzoeker Achille Valenciennes (1794 - 1865).
Specifieke geslachtsorganen bij de vrouwtjes zijn de eierstokken en de eileiders. De eierstokken zijn omgeven door een dun membraan en zijn aan de mantelholte gehecht met een dikker vlies. De eileiders zijn afgeplat en de geslachtsopening is spleetvormig. Het eerste deel van de eileider is dun en vliezig, het laatste deel is echter dik en heeft een ruw oppervlak, zowel aan de binnenzijde als de buitenzijde. Aan de onderzijde van het lichaam van de vrouwelijke exemplaren is een grote klier gelegen; de nidamentaalklier. Deze is donker van kleur en bestaat uit niervormige lobben die opgebouwd zijn uit lamellen. De klier dient om een geleiachtige stof aan te maken die de eieren omhult en ontbreekt bij de mannetjes.
Mannetjes hebben enkele afwijkende tentakels; vier tentakels zijn aangepast en hebben een functie als geslachtsorgaan. Deze tentakels worden de spadix genoemd en worden gebruikt om een spermapakketje of spermatofoor over te dragen aan het vrouwtje. Het spermapakketje is omgeven door een beschermende laag.
Spijsvertering en uitscheiding.
De nautilus eet relatief weinig in vergelijking met andere inktvissen. Dit is te danken aan de manier van voortbeweging waarbij de nautilus aanzienlijk minder energie gebruikt dan andere groepen zoals oktopussen en sepia's. Deze laatste groepen zijn veel van hun energie kwijt aan het zoeken en achtervolgen van hun prooien, terwijl de nautilus voornamelijk langzame prooien en aas eet.
Tijdens het eten wordt het voedsel met de tentakels tegen de mond gebracht en wordt het met de snavelachtige bek verkleind tot hapklare brokken. De bek van een nautilus bestaat in totaal uit vier verhoornde delen -twee per kaak- die door middel van pezen met elkaar verbonden zijn. De spieren rond de bek zijn relatief sterk en kunnen een krachtige beet toebrengen. Uiterlijk lijkt de bek sterk op de snavel van een papegaai. Het voedsel wordt in de mond door de radula fijn geraspt waarna het wordt doorgeslikt.
Het voedsel komt daarbij in aanraking met speeksel uit de speekselklieren en wordt vervolgens opgeslagen in de krop, dit is een uitgerekt deel van de slokdarm dat dient om een voorraad voedsel tijdelijk op te slaan tot het kan worden verteerd. In de krop kan een relatief groot volume aan voedsel worden geborgen, het is beschreven dat de krop tot ongeveer 100 kubieke centimeter aan voedsel kan bevatten. De krop kan worden uitgerekt tot vier keer de oorspronkelijke inhoud. Ongeveer twintig minuten nadat het voedsel is doorgeslikt bereikt het de spiermaag. Hier worden de voedseldeeltjes nog verder verkleind tot er een papje ontstaat, ook wel chijm genoemd. Na ongeveer drie uur bereikt het voedsel de dunne darm van de nautilus. Hier is de dunnedarmklier aanwezig, die van alle spijsverteringsorganen het meeste nutriënten opneemt. Na ongeveer vijf uur vanaf het inslikken van het voedsel wordt het opgenomen in de dikke darm. Het gehele proces vanaf het moment dat het voedsel de mond in gaat tot het via de anus het lichaam verlaat duurt ongeveer twaalf uur.
De afvalstoffen die worden uitgescheiden bevatten organische verbindingen, ongeveer 70 procent van de uitgescheiden organische stikstofverbindingen bestaat uit ammoniak. In vergelijking met andere inktvissen scheidt de nautilus 20 procent minder ammoniak uit, wat deels te verklaren is door de opslag van gasvormig stikstof in de gaskamers van de schelp.
Onderscheid met andere groepen.
Hoewel de nautilus een karakteristiek uiterlijk heeft is het dier te verwarren met andere groepen van organismen, die meestal tot de weekdieren behoren. Deze groepen zijn vaak vrij onbekend of al lang geleden uitgestorven.
Nautilussen lijken het meest op ammonieten, die eveneens een opgerolde buis als schelp dragen waarin het lichaam is geborgen. Bij de ammonieten echter zijn de windingen ongeveer even breed en nemen niet sterk in breedte toe zoals bij de nautilussen het geval is.
Argonauten hebben wel een schelp maar deze is zeer dun en lijkt meer op papier dan op de harde, op een huisjesslak gelijkende schelp van de nautilus. Bovendien hebben argonauten nooit een schelp die verdeeld is in kamers. De schelp dient ook niet om permanent in te wonen, maar als afzetplaats en nest van de eieren. Het vrouwtje kan na de afzet van de oude schelp een nieuwe schelp aanmaken middels klieren op de armen. De mannetjes van de argonauten hebben overigens nooit een schelp en argonauten bezitten in tegenstelling tot de vierkieuwige nautilus slechts twee kieuwen.
Een andere inktvis die een orgaan heeft dat aan de slakkenhuis van de nautilus doet denken is de soort "Spirula spirula". Deze inktvis is de enige soort uit de orde Spirulida en heeft net als de nautilus een gekamerde schelp. Deze schelp is relatief langer en gedraaid, en is niet op het lichaam gelegen maar binnen in het lichaam. Deze slakkenhuis-achtige structuur is gevuld met gas en wordt alleen gebruikt om het drijfvermogen te vergroten.
Levenswijze.
De nautilus wordt door de lokale bevolking aangeduid als "zo snel als een vis" maar in werkelijkheid is het dier erg langzaam. De nautilus bereikt een snelheid van 0,16 tot 0,33 meter per seconde. Omgerekend is dit ongeveer 0,5 tot 1 kilometer per uur.
De nautilus is een stabiele zwemmer dankzij de straalaandrijving van de buisachtige hyponoom, wel heeft de nautilus een schommelende gang. Zwemmende exemplaren bewegen zich altijd achteruit en botsen regelmatig met uit-stekende delen van het substraat en na een dergelijke botsing wordt de koers gewijzigd. De nautilus bereikt inclusief schelp een lichaamsgewicht van ongeveer 1,5 kilogram. In het water echter weegt de schelp slechts een paar gram, wat komt door de aanwezigheid van lucht in de kamers en het feit dat het lichaam grotendeels uit water bestaat. De nautilus hoeft daardoor weinig moeite te doen om zich voort te bewegen.
Het dier is 's nachts actief en verstopt zich overdag in holen en spleten in diepere wateren. 's Nachts zwemt de nautilus naar hoger gelegen delen maar wordt zelden aangetroffen boven de 50 meter onder het wateroppervlak. De nautilus is niet honkvast en heeft geen vaste schuilplaatsen. Er is bekend dat een afstand van 150 kilometer kan worden afgelegd in één jaar.
De nautilus leeft in relatief warme wateren die een temperatuur hebben van 14 tot 22 graden Celsius. Bij hogere temperaturen houden de dieren het niet lang uit. De nautilus is nachtactief en schuilt overdag op de bodem. Het dier bevindt zich meestal op een diepte van 300 tot 400 meter onder de waterspiegel. s 'Nachts komt de koppotige dichter bij het wateroppervlak om naar voedsel te zoeken. De meeste dieren die zo diep leven, blijven hun hele leven in de diepte omdat ze in hoger gelegen waterkolommen niet kunnen overleven vanwege het enorme verschil in waterdruk. De nautilus echter kan ook aan de oppervlakte worden aangetroffen tijdens het zoeken naar voedsel. Het dier loopt geen schade op bij het duiken of weer opstijgen, terwijl andere dieren deze dieptes alleen al niet overleven, laat staan de terugkeer naar de oppervlakte waarbij sterke decompressie plaatsvindt. De mens bijvoorbeeld kan tot maximaal 40 meter diep duiken zonder speciale aanpassingen.
Er is echter wel een grens door de aanwezigheid van gas in de schelp. Als een diepte van beneden 500 meter wordt bereikt, bestaat de kans dat door de grote waterdruk het huisje volstroomt met water. Bij een diepte van 800 meter of meer kan door de hier heersende waterdruk het huis letterlijk imploderen.
Voedsel.
Het dieet van de nautilus bestaat voornamelijk uit kleine dieren die levend worden buitgemaakt en daarnaast voor een belangrijk deel uit aas. De prooidieren die levend worden buitgemaakt zijn voornamelijk krabben die in een hinderlaag worden opgewacht en aangevallen. Daarnaast worden ook andere zeedieren wel gegeten zoals kleine vissen en garnalen. De nautilus is geen snelle zwemmer en kan alleen langzame prooien buitmaken. De nautilus is ook geen efficiënte predator die prooien aankan die groter zijn als het dier zelf, zoals van sommige octopussen bekend is.
De nautilus heeft niet veel voedsel nodig door de efficiënte manier van voortbewegen. Als het moet kan het dier tot een maand zonder eten. De kadavers van dode dieren worden opgespoord door het uitstekende vermogen om geurdeeltjes waar te nemen. Bij de meeste dieren zijn dergelijke zintuiglijke organen in de kop zelf gelegen, maar bij de nautilus dragen de tentakels de zintuiglijke cellen. De vele tientallen sliertige tentakels worden over de bodem bewogen tijdens het foerageren. Hierbij tasten de tentakels de toplaag af op zoek naar een maaltje. Meestal beweegt de nautilus zich achterwaarts tijdens het zwemmen, alleen tijdens het aftasten van de bodem op zoek naar eten beweegt de nautilus zich voorwaarts. Het lichaam wordt hierbij met behulp van de tentakels over de bodem gesleept. Op een zanderige ondergrond wordt de waterstraal uit de hyponoom gebruikt om het zand weg te spoelen en veel efficiënter naar voedsel kan worden gezocht.
De nautilus staat door zijn menu van aas en levende prooien midden in de voedselketen. De nautilus is een belangrijke voedselconcurrent van veel vissen en kreeftachtigen die wat dieper leven. Vijanden zijn met name grotere gewervelde dieren.
Vijanden.
De nautilus is kannibalistisch en schroomt niet om kleinere soortgenoten op te eten. De schelp van veel exemplaren vertoont typische, V-vormige beschadigingen waarvan men lange tijd niet wist waardoor deze veroorzaakt werden. Uit onderzoek bleek dat de bovenkaak van een soortgenoot precies past in een dergelijke wond waardoor wordt aangenomen dat de dieren elkaar soms aanvallen. Dergelijke beschadigingen komen zowel bij mannetjes als vrouwtjes voor. Waarom de volwassen dieren elkaar bijten is nog niet bekend.
Een belangrijke vijand van de nautilus is de octopus, die ook tot de koppotigen behoort en een verre verwant is. Andere bekende vijanden zijn grote roofvissen zoals zeebaarzen, trekkervissen en zeepalingen. Ook een aantal haaien eten soms een nautilus. In de maag van kathaaien zijn restanten van de bek van de nautilus aangetroffen.
Ook van sommige zeeschildpadden wordt vermoed dat ze weleens een nautilus eten. Hiervan is alleen een waarneming van bekend uit een aquarium bij in gevangenschap gehouden dieren. Een zeeschildpad kan met zijn krachtige kaken de schelp gemakkelijk breken. Omdat de betreffende schildpad zeer geroutineerd het lichaam van de nautilus uit de schelp werkte en opat denken wetenschappers dat dit in de natuur vaker gebeurt.
De harde schelp van de nautilus biedt een stevige bescherming tegen andere dieren. De schelp is tevens het enige verdedigingsmiddel. De nautilus is geen snelle zwemmer, een zwemmende mens kan het dier gemakkelijk bijhouden. Als een dier wordt verstoord, trekt het het lichaam zo ver mogelijk in de schelp en wordt de hoed gesloten. Ook zal het dier zich om zijn verticale as draaien zodat de harde achterzijde van de schelp naar de belager wordt gekeerd.
Voortplanting en ontwikkeling.
De nautilus is van gescheiden geslacht; er zijn dus mannetjes en vrouwtjes. Mannetjes en vrouwtjes verschillen enigszins van elkaar al is dat moeilijk te zien. De mannetjes worden iets groter dan de vrouwtjes, ook is de woonkamer relatief breder en groter dan die van vrouwtjes. Het percentage mannetjes en vrouwtjes kan sterk variëren. Uit een onderzoek in de jaren zeventig werden 500 exemplaren gevangen waarvan slechts vijf procent uit vrouwtjes bestond.
De nautilus plant zich één keer per jaar voort waarbij het mannetjes op zoek gaat naar een vrouwtje. De nautilus gebruikt de zintuiglijke cellen op de tentakels om een partner op te sporen en te identificeren. Tijdens de paring liggen de koppen van de dieren tegen elkaar aan. Het vrouwtje neemt dan het spermapakketje van het mannetje op in haar lichaam waarna de beschermlaag oplost, de bevruchting is dus inwendig. De paring en eiafzet vinden plaats in ondiepe delen van de zee en altijd onder water. De meeste exemplaren keren daarna terug naar diepere wateren maar een deel van met name de vrouwtjes sterft vrij kort na de afzet van de eieren. De eitjes zijn ovaal van vorm, ongeveer 4,5 centimeter lang en wegen 2 tot 3 gram. De eierstokken van een vrouwtje bevatten zowel grotere als kleinere eieren die zich in verschillende ontwikkelingsstadia bevinden.
Vergeleken met andere weekdieren zijn de eieren van de nautilus erg groot. Dit komt omdat het jonge dier veel dooiervoorraad meekrijgt in het ei. Deze grote dooier is nodig om de lange ontwikkelingsduur door te komen. Daar staat tegenover dat er relatief weinig eieren worden afgezet in vergelijking met andere weekdieren. Veel inktvissen zetten per keer honderdduizenden eieren af. De nautilus ontwikkelt ongeveer twaalf eieren per jaar. De nautilus kan gedurende het gehele leven eieren produceren (ook wel iteropaar genoemd), waar veel andere koppotigen sterven na de afzet van de eieren (semelpaar).
In de natuur zijn nog nooit eieren van een nautilus waargenomen. De eieren worden in aquaria afgezet op harde substraten zoals stenen. Ze zijn omgeven door een onregelmatig, zak-achtig omhulsel dat gaten bevat zodat het zeewater in- en uit kan stromen. Het geheel lijkt sterk op een hele knoflookbol. De ontwikkelingsduur van de eieren is ongeveer tien maanden tot een jaar. Veel eieren die in gevangenschap worden afgezet zijn niet levensvatbaar en komen dus niet uit. In de dierentuin Birch Aquarium in San Diego (VS) zijn wel jonge dieren uit het ei gekropen.
In het ei wordt reeds de schelp gevormd, in eerste instantie bestaat deze uit een enkel kalkplaatje, deze wordt de cicatrix genoemd. Het zich ontwikkelende embryo vertoont in vergelijking met andere koppotigen een afwijkende manier van celsplijting in de eerste levensfase. De meeste inktvissen vertonen een spiraalsgewijze celsplijting waarbij de cellen zich aan de ene zijde sneller afsplitsen dan die aan de andere zijde. De nautilus daarentegen vertoont een meroblastische celdeling waarbij slechts een gedeeltelijke splijting van de cel plaatsvindt.
Als de baby-nautilussen uit het ei kruipen hebben ze een schelp van ongeveer 2,5 centimeter in diameter. Hun huisje bevat dan al vier kamers. Waarschijnlijk verlaten de jonge dieren de relatief ondiepe en warme wateren en groeien ze op in diepere, koelere delen van de zee.
De leeftijd waarop een nautilus de volwassenheid bereikt en zich kan voortplanten is niet precies bekend en berust op schattingen. Een leeftijd van grofweg vijf tot vijftien jaar wordt veel genoemd. Deze leeftijd is afhankelijk van de omstandigheden. Uit een onderzoek uit 2004 werd berekend dat exemplaren van "Nautilus pompilius" volwassen worden na 7,3 tot 8 jaar. De levensverwachting van de nautilus in het wild wordt geschat op meer dan 20 jaar.
Evolutie.
De moderne soorten nautilussen zijn al sinds honderden miljoenen jaren nauwelijks veranderd. Ze worden hierdoor wel beschouwd als een levend fossiel.
Nautilussen zijn ontstaan gedurende het Cambrium, ongeveer 500 miljoen jaar geleden, uit de inktvissen. Gedurende het Ordovicium ontwikkelden ze zich tot een grote diversiteit aan vormen en groeiden ze uit tot een belangrijke groep in zee levende roofdieren. De hoogtijdagen van de nautilussen waren ongeveer 200 miljoen jaar geleden, toen er wereldwijd vele soorten voorkwamen.
Alle nautilussen stammen af van een groep van weekdieren die geen opgerold huisje hadden maar een rechte woonkoker bezaten. Deze koker was breed aan de voorzijde en werd naar achteren toe steeds smaller. Dergelijke vormen worden wel 'orthocoon' genoemd, wat vrij vertaald 'met een rechte kegel' betekent. Deze dieren konden zeer lang worden; "Cameroceras" bereikte een lengte van zes meter en andere schattingen gaan uit van negen meter. Orthocone nautiloïden zwommen met de schelp in een horizontale positie. Andere nautiloïden hadden een korte, hoge schelpvorm die 'brevicoon' wordt genoemd (korte kegel). Deze dieren hadden een eivormige schelp waar de tentakels aan de onderzijde uitstaken. Deze dieren bewogen zich zwemmend met een verticaal in het water drijvende schelp waardoor ze waarschijnlijk niet erg stabiel konden zwemmen.
Latere vormen hadden een grotendeels rechte schelp maar met een gekruld uiteinde aan de achterzijde, deze vorm wordt wel 'lituicoon,' genoemd. Soorten met een deels gewonden schelp kwamen nog later voor, deze vorm wordt 'gyrocoon' genoemd. Bij een gyrocone schelp is het kalkhuisje wel gewonden, maar de windingen raken elkaar niet.
Nog latere vormen van nautilusachtigen hadden wel een gewonden schelp, maar de mate waarin de windingen elkaar overlappen verschilt sterk per groep. Schelpvormen waarbij de windingen elkaar net raken worden advoluut genoemd, een voorbeeld zijn de vertegenwoordigers van het uitgestorven geslacht "Perisphinctites". Schelpen waarbij de windingen elkaar gedeeltelijk overlappen worden involuut genoemd, een voorbeeld is "Spenodiscus". De huidige nautilusachtigen behoren allemaal tot de derde groep waarbij de windingen van de schelp elkaar geheel overlappen, dit wordt aangeduid met convoluut.
Naamgeving en taxonomie.
De wetenschappelijke naam "Nautilus" is afgeleid van het Griekse woord ναυτίλος, dat zeiler betekent. De naam nautilus werd vroeger ook gebruikt voor een andere groep van dieren die er verder niet op lijkt; de argonauten. Deze inktvissen hebben eveneens een schelp maar deze is zeer dun en is niet voorzien van een parelmoerlaag, zie ook onder het kopje onderscheid met andere groepen. Vroeger werd verondersteld dat de papiernautilus verwant was aan de nautilus en de schelp gebruikte om te zeilen, maar dit alles wordt beschouwd als achterhaald. Desondanks wordt de wetenschappelijke naam "Nautilus" nog steeds gehandhaafd omwille de regels voor de nomenclature.
Hoewel de papiernautilus niet direct verwant is aan de nautilus worden de namen in andere talen regelmatig door elkaar gebruikt. In de Engelse taal wordt een argonaut aangeduid met papiernautilus ("paper" nautilus) en een nautilus met parelmoernautilus ("pearly" nautilus). In het Engels wordt ook de naam 'chambered nautilus' (gekamerde nautilus) vaak gebruikt voor specifiek de nautilus.
In de Duitse taal wordt de nautilus wel met 'parelmoer-boot' ("perl(-)boote") aangeduid. Het eerste deel van de naam slaat op het feit dat de parelmoerwand aan de binnenzijde van de schelp soms parels vormt. Het tweede deel van de naam is afgeleid van de achterhaalde theorie dat de dieren hun schelp en de verlengde poten gebruikten om op het water te zeilen.
Inktvissen werden in de negentiende eeuw door de beroemde bioloog Richard Owen ingedeeld in twee groepen. De soorten met één paar kieuwen werden tweekieuwige inktvissen of Dibranchiata genoemd. De vierkieuwige inktvissen werden aangeduid met Tetrabranchiata. Tegenwoordig wordt deze wetenschappelijke indeling beschouwd als verouderd maar het aantal kieuwen en de rol binnen de onderlinge verwantschappen binnen de indeling van de koppotigen is nog steeds onderwerp van discussie.
Ontdekkingsgeschiedenis.
De schelp van de nautilus is al sinds de oudheid bekend. De mens is altijd al gefascineerd geweest door de wiskundige precisie van de indeling en de windingen van de schelp, de karakteristieke bruine strepen en de schelp die voornamelijk bestaat uit een dikke parelmoerlaag. Wereldwijd zijn er vele schelpenverzamelingen die voornamelijk uit schelpen van tweekleppigen en slakken bestaan maar ook de schelp van de nautilus wordt vaak gezien als een onontbeerlijk deel van een volledige schelpencollectie. Door verzamelaars worden bedragen van ongeveer 50 dollar betaald voor een grote nautilusschelp. De nautilus worden al eeuwen gevangen om van de schelp een decoratief stuk te maken. Niet altijd worden de dieren hiertoe gevangen en gedood; na een tropische storm spoelen soms duizenden schelpen aan op de stranden die door de lokale bevolking worden geraapt en verwerkt voor de verkoop.
De studie van de nautilus begon mogelijk bij het boek "Historia animalium" door Aristoteles (384 vC - 322 vC). In zijn boek beschreef Aristoteles de argonaut, maar in één alinea besprak hij duidelijk de nautilus:
"Er is er nog één die in een huisje leeft net als een slak, deze komt zijn huis nooit uit maar blijft in zijn huisje zoals een slak en steekt soms zijn tentakels uit."
In de westerse wereld is de nautilusschelp vooral gewaardeerd bekend sinds het eind van de zestiende eeuw. De natuuronderzoeker Pierre Belon was de eerste die een tekening maakte van het huisje van de nautilus. Hij publiceerde deze in 1555 en beschreef alleen het huisje; het dier had Belon waarschijnlijk nooit gezien. Later werd de nautilus beschreven door Conrad Gesner in 1558.
De eerste beschrijving van de nautilus zelf -dus niet alleen het huisje- stamt uit een publicatie door George Everard Rumf. Deze beschrijving staat in het boek "D' Amboinsche rariteitkamer" uit 1705 en bevat ook een tekening van het dier buiten zijn huisje. Het boek was indertijd populair, maar doordat Rumf in 1702 stierf maakte hij dat zelf niet mee. Zijn werk werd niet door iedereen opgepikt of serieus genomen. Georges Cuvier deed zijn tekening af als te onduidelijk voor een wetenschappelijke publicatie. In de publicatie van Linnaeus beroemde boek "Systema naturae" uit 1758 werd Rumf echter wel geciteerd. Ook in de in die tijd populaire publicatie "Organic Remains of a Former World" van Parkinson uit 1811, een van de eerste boeken over paleontologie, wordt Rumfs werk geciteerd.
In een postume publicatie uit 1705 beschreef Robert Hook de nautilus als mogelijk een moderne vorm van de uitgestorven ammonieten, waarvan al vele fossielen bekend waren. Beide groepen hadden immers een planspiraalvormige schelp en kamers in de schelp die verbonden waren door een stijve buis die door alle kamer dringt.
De eerste wetenschappelijke beschrijving van de nautilus stamt uit 1829 en werd geïnitieerd toen de bioloog George Bennett een drijvend voorwerp waarnam vanaf zijn schip op zee. Bennett was op onderzoek op een schip in de nabijheid van het eiland Erromango. Op het eerste gezicht leek het om een dode kat te gaan met een schildpadpatroon op de vacht wat erg ongebruikelijk zou zijn op de afgelegen eilanden. Bennett wilde op onderzoek uit maar de 'dode kat' begon plotseling te duiken. Hierop werd de schelp van het dier kapotgeslagen en het werd vervolgens opgevist met een scheepshaak. De schelp was verbrijzeld maar het dier leefde nog korte tijd. Het bleek het te gaan om een levend exemplaar van een nautilus. Bennett bestudeerde het dier kort en plaatste de weken delen in een conserveringsvloeistof. Hij nam ze mee naar Engeland en overhandigde het dier aan het Royal College of Surgeons die het exemplaar aan Richard Owen overdroegen. Deze gaf later een nauwkeurige beschrijving van de anatomie in de publicatie "Memoir on the Pearly Nautilus" uit 1832. Owen verbaasde de wetenschappelijke wereld met zijn werk over de nautilus en werd in één klap beroemd.
Na de publicatie door Owens versnelde het onderzoek naar de nautilus en verschillende biologen hebben over de groep gepubliceerd. De nautilus is onder andere onderzocht door het dier in onderwater geplaatste kooien te huisvesten, zodat het in de natuurlijke omgeving en de hierbij heersende waterdruk en -temperatuur bestudeerd kon worden. Veel waarnemingen van de biologie en de levenswijze zijn bekend uit aquaria van dierentuinen.
De verschillende soorten.
Van de moderne soorten die behoren tot het geslacht "Nautilus" zijn in totaal elf soorten beschreven, waarvan er vier soorten algemeen worden erkend. Een vijfde soort, "Nautilus repertus", wordt niet langer erkend als een aparte soort.
In 1997 werd het geslacht "Allonautilus" beschreven en werden de soorten "Nautilus perforatus" en "Nautilus scrobiculatus" toegekend aan deze groep. Van "Allonautilus scrobiculatus" is bekend dat het dier afwijkende kieuwen en mannelijke geslachtsorganen heeft. "Allonautilus scrobiculatus" is echter zeer weinig bekend, er zijn nog nooit levende dieren bestudeerd. De schelp lijkt sterk op die van "Allonautilus scrobiculatus" en mogelijk betreft het dezelfde soort.
Onderstaand is een tabel van alle moderne soorten weergegeven. "Nautilus cookanum" en "Nautilus praepompilius" worden eveneens tot dit geslacht gerekend maar deze twee soorten zijn al lange tijd uitgestorven. Deze soorten zijn hieronder niet opgenomen.
De nautilus en de mens.
Sinds 1987 is het in veel landen verboden om de nautilus te vangen, maar in veel van die landen wordt het dier nog steeds verkocht. Per jaar worden zo'n 5000 exemplaren gevangen. De meeste exemplaren worden gedood waarna het vlees op de markt wordt verkocht en de schelp wordt aangeboden als decoratie. Een klein deel wordt levend verkocht als exotisch huisdier en deze worden over de gehele wereld verspreid om in aquaria te houden.
Om de nautilus te vangen worden visfuiken gebruikt die worden voorzien van aas. Deze vallen zijn gemaakt van bamboe en worden bobo's genoemd. Als aas worden stukjes vis of vlees gebruikt. Van de nautilus is bekend dat er een voorkeur is voor stukjes kip.
In de cultuur.
De nautilus wordt al sinds de oudheid gewaardeerd om het decoratieve uiterlijk van de schelp van het dier. De schelp is door verschillende vroege wetenschappers bestudeerd en vol bewondering beschreven vanwege de wiskundige nauwkeurigheid van de schelp en de regelmatigheid van de tussenschotten aan de binnenzijde. De slakkenhuis- achtige schelp van de nautilus staat bekend als een van de mooiste schelpen die er zijn. De schelp -of de doorsnede daarvan- wordt gebruikt als logo door vele bedrijven en instellingen, van winkelcentra tot fabrikanten van sportartikelen en watersportverenigingen.
De Mexicaanse architect Javier Senosiain heeft een huis gemaakt in de vorm van een nautilusschelp. Het huis is voorzien van een woonkamer, slaapkamer en badkamer met een kraan gemaakt van een echte nautilusschelp.De Russische rockband Nautilus Pompilius heeft zich vernoemd naar de nautilus-soort "Nautilus pompilius". In het computerspel Risen spelen nautilussen een rol, maar de nautilussen in het spel lopen over het strand als een krab, iets wat een echte nautilus niet kan.
In de kunst.
De schelp wordt al sinds enkele eeuwen door edelsmeden verwerkt in kostbare kunstwerken, ze zijn met name veel verwerkt in drinkbekers. Daarnaast zijn de schelpen gebruikt als onderdeel van verschillende exquise gebruiksvoorwerpen, zoals bokalen, bekers en zoutvaatjes. Deze zijn met name veel gemaakt in de zeventiende en achttiende eeuw gedurende de late Renaissance en tijdens de barokperiode. De schelp werd hiertoe voorzien van zilveren en gouden elementen. Dergelijke gebruiksvoorwerpen werden al in hun tijd als bijzonder zeldzaam beschouwd en waren alleen voor de elite beschikbaar.&lt;br&gt;Van de schelp werden ook draagbare sieraden gemaakt. Een bekend voorbeeld is de osmeña pearl, deze 'parel' lijkt op een menselijke vingernagel van parelmoer en bestaat uit een gepolijst deel van de schelp van de nautilus.
Dergelijke toepassingen van de nautilussen zijn in vele landen gemaakt, zoals Frankrijk en Zweden. De meeste gebruiksvoorwerpen met de nautilus erin verwerkt zijn bekend uit Duitsland. Met name gildes in de steden Neurenberg en Augsburg waren gespecialiseerd in het vervaardigen van voorwerpen waarin nautilusschelpen werden verwerkt. Ook in Antwerpen, Londen en Parijs werden nautilusschelpen gebruikt door edelsmeden. Het oppervlak van de schelp werd soms bewerkt door er teksten of symbolen in te graveren.
Nautilusschelpen zijn ook verkrijgbaar zonder de natuurlijke witte kleur en bruine strepen; de schelp wordt hiertoe chemisch behandeld om de doffe bovenlaag te verwijderen zodat alleen de parelmoerlaag van de schelp overblijft.

</doc>
<doc id="25061" url="https://nl.wikipedia.org/wiki?curid=25061" title="Potvis">
Potvis

De potvis of cachelot ("Physeter macrocephalus") is een walvis uit de familie van de potvissen (Physeteridae).
De wetenschappelijke naam van de soort werd in 1758 gepubliceerd door Carl Linnaeus in de tiende editie van "Systema naturae". Er is lange tijd onenigheid geweest over de wetenschappelijke naam van de potvis, maar de naam "Physeter macrocephalus" wordt tegenwoordig als algemeen aanvaard beschouwd.
De potvis is de grootste nog levende soort van de onderorde van de tandwalvissen (Odontoceti). Mannetjes kunnen een lichaamslengte bereiken van ongeveer achttien meter en een gewicht van 45 ton. Vrouwtjes blijven met een lengte tot elf meter en een gewicht tot 35 ton echter aanzienlijk kleiner. De lichaamskleur is grijs tot donkergrijs, de onderzijde is lichter en heeft vaak lichtere vlekken. Potvissen hebben een van de grootste verspreidingsgebieden van alle zeezoogdieren en komen vrijwel wereldwijd voor in alle diepere delen van de zee. Ze staan bekend als goede duikers die uren onder water kunnen blijven en meer dan drie kilometer diep kunnen duiken.
Op het menu staan voornamelijk pijlinktvissen en andere zeedieren zoals vissen. Vrouwtjes en hun jongen zwemmen in groepen in tropische wateren terwijl mannetjes in afzonderlijke groepen verblijven of alleen leven. Af en toe voegen de mannetjes- en vrouwtjesgroepen zich samen om te paren. De belangrijkste natuurlijke vijand is de orka ("Orcinus orca").
De mens heeft de potvis bijna op de rand van uitsterven gebracht door de intensieve walvisjacht om het vlees en het vet van het dier te verkrijgen. De potvis werd hierdoor in de negentiende en twintigste eeuw in aantal gedecimeerd maar tegenwoordig is de jacht op dier verboden. De belangrijkste bedreigingen zijn aanvaringen met schepen, verstrikking in visnetten en ander menselijk afval en door mensen gecreëerde onderwatergeluiden. Mogelijk vormt ook klimaatverandering een toekomstige bedreiging.
Naamgeving.
De naam "pot"vis slaat vermoedelijk op de grote, dikke kop. Het woord 'pot' werd vroeger niet alleen gebruikt voor aardewerk (potten) maar ook voor dingen die een rond en plomp uiterlijk hadden.
De geslachtsnaam "Physeter" is afgeleid van het Griekse physētēr en betekent vrij vertaald 'blaaspijp' of 'balg'. De soortaanduiding "macrocephalus" betekent vrij vertaald 'grote kop'; "macros" = groot en "kephalē " = kop.
De potvis was in de oudheid een imposante verschijning en werd al door Plinius de Oudere omschreven als een 'orka' "met scherpe en snijdende tanden". Twee potvissen die strandden in Nederland en veel walschot opleverde werden beschreven door Albertus Magnus. Latere beschrijvingen van de potvis zijn bekend van natuuronderzoekers uit de renaissance die echter maar deels gebaseerd waren op feiten en deels op mythen. Voorbeelden van dergelijke schrijvers waren Guillaume Rondelet (1507 – 1566), Conrad Gesner (1516 – 1565) en Pierre Belon (1517 – 1564 of 1565). Een andere beschrijving is bekend van de Franse arts Ambroise Paré (ca. 1510 – 1590). Later werd een in Schotland gestrande potvis bestudeerd door Robert Sibbald (1641 – 1722).
In 1738 publiceerde Peter Artedi (1705 – 1735) postuum een artikel waarin hij stelde dat de potvis verdeeld zou moeten worden in vier verschillende ondersoorten. Artedi kreeg bijval van de Schotse natuurfilosoof John Anderson (1726 – 1796). In 1756 stelde Mathurin Jacques Brisson dat er wel zeven ondersoorten moesten zijn en Carl Linnaeus stelde dat in 1758 weer bij tot vier ondersoorten: "Physeter catodon", "P. macrocephalus", "P. microps" en "P. tursio". De ondersoorten "P. microps" en "P. tursio" werden beschreven als dieren met een hoge rugvin en worden beschouwd als verkeerd geïdentificeerd aangezien bij de potvis een rugvin ontbreekt.
Door de meeste biologen wordt de naam "Physeter macrocephalus" als de juiste naam gezien en wordt "P. cathodon" als een synoniem beschouwd. Ook de International Commission on Zoological Nomenclature, een internationale organisatie die verantwoordelijk is voor de nomenclatuur van dieren, beschouwt "P. macrocephalus" als de juiste naam.
Het eerst beschreven exemplaar van een diersoort wordt doorgaans geprepareerd en wordt het holotype genoemd. Linnaeus beschreef de potvis echter op basis van een exemplaar dat eeuwen geleden werd gevonden en niet meer bestaat. Hierdoor werd door de biologen Lipke Holthuis en Antonius Husson in 1974 een lectotype aangewezen. Dit betrof een mannetje 'van 16 tot 21 meter' dat strandde bij Berkheide op 3 februari 1598. De stranding werd beschreven door Carolus Clusius in 1605. Holthuis en Husson wezen daarnaast ook een neotype aan; een zestien meter lang mannetje dat strandde op 24 februari 1937 op Middelplaat.
De potvis is daarnaast onder vele wetenschappelijke namen beschreven waarvan een selectie is opgenomen in de onderstaande tabel.
Taxonomie en indeling.
Potvissen behoren tot de orde van de walvisachtigen (Cetacea), een groep van ongeveer negentig zoogdieren die meestal in de zee leven, een aantal soorten leeft deels of geheel in rivieren. Walvisachtigen hebben allemaal een enigszins vis-achtige lichaamsbouw en worden verdeeld in twee groepen. De potvis behoort tot de onderorde tandwalvissen (Odontoceti), een groep van tien families die allen tanden dragen. Dit is het belangrijkste verschil met de andere groep van walvisachtigen; de baleinwalvissen. Deze hebben baleinen in plaats van tanden waarmee ze hun voedsel uit het water te filteren.
De potvis is de enige nog levende vertegenwoordiger van de familie potvissen (Physeteridae). Deze familie bestaat uit tien geslachten die allemaal zijn uitgestorven - op de potvis na. Lange tijd werden de dwergpotvissen uit het geslacht "Kogia" ook tot de potvissen gerekend. Deze groep wordt vertegenwoordigd door twee moderne soorten die niet erg op de potvis lijken maar er wel sterk aan verwant zijn. Ze worden ongeveer vier meter lang en hebben geen grote kop. Dwergpotvissen hebben een meer dolfijn-achtige lichaamsbouw. De dwergpotvissen worden tegenwoordig tot een aparte familie gerekend; de Kogiidae. Samen met de potvissen worden de dwergpotvissen tot de superfamilie Physeteroidea gerekend.
Potvissen komen al 22 miljoen jaar voor op Aarde, de moderne potvis is sinds 3,6 miljoen jaar bekend. Hoewel het geslacht "Physeter" tegenwoordig nog door slechts een enkele soort wordt vertegenwoordigd, zijn er verschillende uitgestorven soorten beschreven. "Physeter antiquus" is gevonden in aardlagen uit het Plioceen en Neoceen in Frankrijk en "Physeter vetus" is bekend uit het Kwartair en het Mioceen in het gebied wat we vandaag de dag kennen als de Verenigde Staten. Soms wordt een voor de wetenschap nog onbekende uitgestorven potvis ontdekt, zoals "Livyatan melvillei" die in 2010 werd opgegraven in Peru door een team van onderzoekers bestaande uit Lambert, Bianucci, Post, de Muizon, Salas-Gismondi, Urbina en Reumer. Deze potvis had voor zover bekend de langste bijttanden in de dierenwereld. De tanden van deze potvis konden ruim 36 centimeter lang worden.
Uiterlijke kenmerken.
De potvis is voornamelijk te herkennen aan de relatief grote kop. De kop van een volwassen mannetje is ongeveer zes meter lang, drie meter hoog en ruim twee meter breed. De potvis is de grootste tandwalvis en tevens de grootste roofdier met tanden ooit. Alleen een aantal baleinwalvissen wordt nog groter, zoals de blauwe vinvis, maar deze hebben geen tanden maar zogenaamde baleinplaten. Van alle grote walvisachtigen vertoont de potvis de sterkste seksuele dimorfie. Mannetjes kunnen tot ongeveer achttien meter lang worden, vrouwtjes blijven met zo'n elf meter beduidend kleiner. De lichaamskleur is grijs met een lichtere onderzijde. De staartvin van de potvis is het breedst van alle walvisachtigen.
Kop.
De potvis heeft een relatief enorme kop, die vanaf de laterale zijde bezien vierkant aandoet. De kop kan 25-35% van de totale lichaamslengte in beslag nemen. De kop bevat een grote meloen, dit is een orgaan dat een wasachtige substantie bevat en wel bij meer walvissen voorkomt. De meloen is bij de potvis extreem vergroot en dit zorgt ervoor dat de grootte van de kop in het geheel niet correspondeert met de vorm van de schedel, zie ook onder het kopje meloen. De kop is van voren gezien rond van boven en heeft aan de onderzijde twee geulen die corresponderen met de beide zijden van de onderkaak. De potvis heeft een sterke bovenbeet, de onderkaak is langwerpig maar relatief klein en smal in verhouding tot de kop. De onderkaak is ongeveer 5,5 meter lang en is echter zeer krachtig gezien de prooidieren die worden buitgemaakt en de zware verwondingen die mannetjes elkaar kunnen toebrengen door elkaar te bijten. De onderkaak heeft een Y-vorm en is veel breder aan de basis. De onderkaak van de mannetjes bevat achttien tot 25 tanden in elke kaakhelft. Vrouwtjes hebben per helft slechts tien tanden. De functie van de tanden is niet geheel bekend; waarschijnlijk bieden ze een betere grip op de glibberige inktvissen die op het menu staan. Er zijn echter ook veel tandeloze potvissen gevonden die desondanks weldoorvoed waren. Mogelijk zijn de tanden slechts een secundair geslachtskenmerk die de sterkere mannetjes onderscheiden van de minder ontwikkelde exemplaren. Mannetjes bijten elkaar namelijk als ze strijden om een vrouwtje en de tanden zouden eenzelfde functie vervullen als de slagtanden van een olifant.
De ogen zijn relatief ver achteraan de kop geplaatst, ongeveer boven het punt waar de onderkaak aan de kop is bevestigd. Het oog van de potvis is relatief klein en is ongeveer even groot als een grapefruit. Zoals bij alle walvissen zijn er geen oogleden aanwezig. Het oog wordt beschermd tegen het zeewater door goed ontwikkelde traanklieren die een stroperige vloeistof uitscheiden. De iris is niet rond maar enigszins langwerpig ovaal van vorm. De mondholte, de lippen en de tong hebben een witte tot roze kleur.
Potvissen hadden ooit twee neusgaten maar in de loop der evolutie is linker neusgang verplaatst naar de voorzijde waar deze eindigt in het blaasgat. Het rechter neuskanaal is omgevormd tot een buis die in het midden van de kop is gelegen en toegang geeft tot een aantal kleppen vooraan in de kop. De neusgang staat in verbinding met een holle ruimte die als klankkast gebruikt wordt voor de productie van het voor de potvis kenmerkende geluid. Er wordt zowel gebruik gemaakt van geluid om prooien te lokaliseren (zie onder meloen) als om met soortgenoten te communiceren, zie ook onder communicatie. Aan de bovenzijde van de kop is net zoals andere tandwalvissen slechts een enkel asymmetrisch spuitgat aanwezig en geen gepaard spuitgat zoals bij de baleinwalvissen het geval is. Het spuitgat is bij jongere dieren in het midden van de kop geplaatst maar migreert als de dieren ouder worden langzaam naar de linkerzijde van de kop. Het spuitgat heeft een S-vorm en de lucht wordt in een hoek van 45 graden naar buiten geblazen. Lange tijd dacht men dat de vloeistoffen die uit het spuitgat kwamen een sterke geur hadden of zelfs corrosief waren. Herman Melville beweerde dat de uitgespoten vloeistoffen de huid zouden aantasten. Uit latere waarnemingen blijkt de uitscheiding echter volkomen onschuldig te zijn.
Uit het spuitgat wordt voornamelijk uitgeademde lucht uitgestoten die bestaat uit kleine vernevelde waterdruppels die aan een waterfontein doet denken en geen water zoals vaak wordt gedacht. In koudere gebieden wordt het vocht snel gecondenseerd wat het fontein-effect versterkt. De uitgeademde lucht bestaat voor een klein deel uit slijm en vocht uit de longen van de potvis. Tegenwoordig kan men met behulp van drones monsters nemen van het slijm. Hierdoor hoeft het dier niet dicht te worden benaderd voor het bemonsteren van lichaamsweefsels voor DNA-onderzoek.
Lichaam.
Het lichaam is het dikst is aan de achterzijde van de kop waarna het achterwaarts snel smaller wordt. De potvis doet hierdoor enigszins denken aan een reusachtig kikkervisje. De lichaamslengtes en het massa's van de dieren hangen sterk af van het geslacht en de leeftijd van de potvis. Mannetjes worden veel groter en forser dan vrouwtjes en heel oude mannetjes kunnen uitzonderlijk lang en zwaar zijn. Vrouwtjes bereiken een lichaamslengte van elf tot maximaal dertien meter. Zij blijven niet alleen kleiner maar hebben ook een slankere lichaamsbouw en wegen tussen de dertien en zestien ton.
Mannetjes worden zestien tot achttien meter lang en hebben een gewicht van gemiddeld 35 ton. Grotere mannetjes kunnen een lichaamsgewicht van 45 ton bereiken, en heel oude mannetjes kunnen 55 tot bijna 60 ton wegen. De beroemde Franse natuuronderzoeker Georges Cuvier meldde exemplaren met een lengte van 24 tot 30 meter maar dergelijke lengtes zijn waarschijnlijk sterk overdreven. Jonge dieren hebben een geboortegewicht van ongeveer 900 kilo en hebben een lichaamslengte van 3,4 tot 4,9 meter.
De lichaamskleur is donkergrijs tot zwart aan de bovenzijde, zwartgrijs aan de flanken en lichter tot witgrijs aan de onderzijde. Op de buik is een lichtere vlek aanwezig. Vrijwel alle potvissen hebben licht gekleurde littekens op hun lichaam die ieder individu een karakteristieke tekening geven. De littekens van mannetjes zijn soms ontstaan door gevechten met andere mannetjes waarbij de dieren elkaar bijten. De meeste littekens zijn echter afkomstig van gevechten met prooidieren en dan met name grote inktvissen. Deze proberen zich met hun zuignappen te verweren wat kenmerkende ronde littekens achterlaat op de potvishuid. Onder de huid van de potvis bevindt zich een dikke speklaag die net als bij andere walvissen blubber wordt genoemd. Het is deze laag die het lichaam van de potvis beschermd tegen de kou en de immense druk bij het duiken tot meer dan een kilometer diep. Ongeveer een derde van het totale lichaamsgewicht van de potvis bestaat uit blubber. Dit is aanzienlijk meer dan bij andere grote walvissen zoals de blauwe vinvis en de grijze walvis.
Er zijn potvissen beschreven die een geheel witte kleur hadden, maar dergelijke exemplaren zijn extreem zeldzaam. Het bekendste exemplaar was Mocha Dick, die de inspiratie was voor het verhaal Moby Dick. De witte huidskleur kan zowel veroorzaakt worden door albinisme als leucisme. In 2015 werd een exemplaar gevonden in de wateren rond Sardinië en in 2021 werd door onderzoekers van SOS Dolfijn een video van een wit exemplaar nabij de kust van Jamaica vrijgegeven.
Van de zijkant bezien heeft de potvis een bijna rechthoekige lichaamsvorm. De potvis heeft een gerimpelde huid net achter de kop en draagt een serie onregelmatige bulten aan de bovenzijde van het achterlichaam, achter de rugvin. De onbeweeglijke rugvin is klein, laag en afgerond en is relatief dik in doorsnede. De rugvin is op ongeveer twee derde van het lichaam gelegen, gezien vanaf de voorzijde. Vrouwtjes hebben vaak een verharde, eelt-achtige plek aan de rugvin waarvan de grootte en positie per individu kan variëren. Omdat deze eeltplek vrijwel alleen bij vrouwtjes voorkomt wordt deze wel gezien als een secundair geslachtskenmerk. De voorpoten zijn veranderd in kleine, ronde en peddelvormige vinnen. Ze dienen niet om het lichaam voort te stuwen want daar zijn ze veel te klein voor. De voorvinnen spelen wel een rol in het sturen en het afremmen van de potvis als deze zich door het water beweegt.
Aan de onderzijde van het lichaam is van de anus tot de staartbasis een duidelijke uitstaande kiel aanwezig. De achterpoten zijn aan de buitenzijde geheel verdwenen, wel zijn er nog enkele botjes aanwezig in het lichaam, zie onder het kopje #skelet.
Staart.
De staartvin is relatief breed, heeft een driehoekige vorm en is sterk ingekerfd. Van alle walvisachtigen heeft de potvis de breedste staartvin in verhouding tot de lichaamslengte. Met de staartvin worden op- en neergaande bewegingen gemaakt voor de voortstuwing van het lichaam. De staartslagen van de potvis zijn de krachtigste van alle walvissen, rekening houdend met de relatieve lichaamslengte.
De staart is bij iedere potvis iets anders van vorm, op basis van de staart kunnen hierdoor de verschillende individuen worden onderscheiden. De staart is van alle lichaamsdelen het vaakst te zien boven het wateroppervlak. Voordat een potvis een duik maakt wordt namelijk eerst de staart boven water geheven.
Onderscheid met andere walvisachtigen.
De potvis is met name te onderscheiden van andere walvisachtigen door de enorme kop maar deze komt in de praktijk nooit boven water. Daarom is het dier makkelijker te herkennen aan andere uiterlijke lichaamskenmerken en met name het gedrag. De potvis heeft slechts een enkel spuitgat dat aan de linkerzijde van de kop is gepositioneerd. Voordat de potvis duikt wordt eerst de staart boven water gehouden. Ook andere walvissen steken voor een duik hun staart uit het water, zoals de Groenlandse walvis, de noordkapers en de bultrug. Andere soorten zoals de gewone vinvis, de noordse vinvis en de blauwe vinvis doen dit niet.
De pot vis is daarnaast van andere soorten te onderscheiden door het ontbreken van een duidelijke rugvin. De brydevinvis, de bultrug en de gewone vinvis bezitten wel een duidelijk te onderscheiden rugvin. Een volwassen potvis kan ruim een uur onder water blijven. De meeste andere walvisachtigen houden een duik maar twintig minuten tot een half uur vol en moeten dan weer naar boven komen om adem te halen.
Inwendige anatomie.
Maag-darmstelsel.
Potvissen gebruiken hun tanden om een prooi vast te klemmen maar kauwen hun voedsel niet. Het voedsel wordt verkleind en verteerd in een vierkamerige maag. De eerste twee maagdelen zijn groter dan de laatste twee, in tegenstelling tot andere walvissen. Een doorgeslikte prooi komt in een verlengd deel van de slokdarm terecht dat uit een sterke spiermaag bestaat. Deze bevat geen spijsverteringssappen maar verbrijzelt het voedsel waarna het naar de tweede maag gaat. Deze bevat juist veel spijsverteringsklieren die het voedsel verteren. In de derde maag wordt het voedsel verder afgebroken en in de vierde maag wordt onder andere een vloeistof uit de pancreas toegevoegd, een galblaas ontbreekt. De potvis kan relatief veel voedsel opnemen. De maag van een exemplaar van negentien ton kan ongeveer 830 liter aan voedsel bevatten en de maag van een potvis van 45 ton ongeveer 1890 liter.
Als het voedsel de maag verlaat komt het in de darmen terecht. De meeste walvissen hebben een dunne en een dikke darm maar deze laatste ontbreekt bij de potvis. De darmen van walvissen zijn relatief lang, die van een blauwe vinvis zijn bijna zeven keer zo lang als de lichaamslengte. Da darmen van de potvis spannen echter de kroon en zijn tot vijftien keer de lichaamslengte.
Hersenen en bloedsomloop.
De hersenen van de potvis bereiken een gewicht van gemiddeld 7,8 kilogram en maximaal negen kilo. Hiermee zijn het de grootste hersenen van alle dieren, inclusief alle bekende uitgestorven soorten. De hersenen maken vanwege het enorme lichaam echter slechts 0,02 procent van het lichaamsgewicht uit. Ter vergelijking; bij de mens is dit ongeveer twee procent.
Een potvis beschikt over 3000 kg bloed, waarin voldoende zuurstof kan worden opgeslagen om tot twee uur onder water te blijven. Het bloed van de potvis bevat meer en grotere rode bloedlichaampjes en ongeveer negen keer zoveel myohemoglobine als dat van bijvoorbeeld de mens. Bovendien hebben op het land levende zoogdieren hemoglobine dat het zuurstof minder sterk bind.
De bloedsomloop wordt bij het duiken verstoord door de hoge waterdruk. Dit kan resulteren in het afsterven van lichaamsweefsel, zoals avasculaire necrose, waarbij de botten schade oplopen doordat ze te weinig zuurstof toegevoerd krijgen. Jonge dieren hebben hier nog geen last van maar hoe ouder de potvis wordt, hoe meer schade het dier oploopt als gevolg van het diepe duiken. Ook van andere zeedieren is een dergelijk verschijnsel bekend, zoals de uitgestorven mosasauriërs, en ook bij de mens treedt weefselschade op zoals bekend is van professionele duikers. De potvis kan verschijnselen van decompressieziekte krijgen als het te snel opduikt en kan hieraan mogelijk overlijden.
Skelet.
Het skelet van walvissen hoeft niet stevig te zijn om de organen bij elkaar te houden - zoals bij landbewonende zoogdieren het geval is - omdat ze ondanks het enorme lichaam weinig last hebben van de zwaartekracht. Omdat ze in het water leven hebben de organen nagenoeg hetzelfde gewicht als het omringende zeewater. Net als bij vogels is het skelet van walvissen licht en bestaat uit een op een spons gelijkende structuur die omgeven is door een verharde buitenzijde. Het beenmerg van walvissen is daarnaast erg rijk aan olie die lichter is dan water. Het skelet is ook relatief licht en maakt ongeveer zeventien procent van het lichaamsgewicht uit.
De schedel is relatief groot en beslaat ongeveer een derde van de totale lichaamslengte. De schedel heeft een snavelachtige bouw en is duidelijk afgeplat. Aan de achterzijde is een opstaande kam aanwezig die de omvang van de enorme kop mogelijk maakt. Veel delen van de schedel zijn sterk aangepast aan de levenswijze, zo zijn de kaken sterk verlengd en zijn de tongbeenderen gedegenereerd.
De potvis heeft net als alle zoogdieren zeven cervicale wervels (nekwervels). De eerste nekwervel, de atlas, is nog als zodanig te herkennen maar de andere zes wervels zijn in de loop der evolutie aan elkaar gegroeid.
De borstwervels, de lendenwervels en de staartwervels bestaan uit een staafvormig geheel waaraan het spierapparaat is bevestigd dat zorgt voor de voortstuwing van de potvis. De voorouders van de potvissen hadden nog gefuseerde lendenwervels die bij veel moderne zoogdieren het heiligbeen vormen. Deze structuur is bij de moderne walvissen zoals de potvis verdwenen en de wervels zijn lastig te onderscheiden van de lendenwervels. De potvis heeft elf borstwervels, waar andere walvissen er dertien tot zeventien hebben. Er zijn acht lendenwervels aanwezig, tegenover tien tot vijftien bij andere soorten en de staart telt 24 wervels. Het aantal staartwervels varieert sterk bij de walvisachtigen. De dwergwalvis ("Caperea marginata") heeft er bijvoorbeeld vijftien en de blauwe vinvis heeft er 27.
Het borstbeen van de potvis is langer dan dat van andere walvisachtigen en bestaat uit meerdere delen. De ribben zijn aan het lichaam vastgehecht door middel van een kraakbeenverbinding. Hierdoor kunnen de ribben naar binnen worden gebogen als gevolg van de grote waterdruk als de dieren duiken.
Het schouderblad (scapula) heeft een smalle basis maar is sterk verbreed aan het uiteinde, een sleutelbeen (clavicula) ontbreekt. De meeste baleinwalvissen hebben geen sleutelbeen, zelfs in het embryonale stadium worden geen restanten gevonden. Bij sommige tandwalvissen komen wel rudimentaire delen van het sleutelbeen voor, maar bij de potvis is het bot vrijwel altijd geheel verdwenen, ook in vroege stadia. Het spaakbeen, de ellepijp en het opperarmbeen zijn kort en dik in vergelijking met op het land levende zoogdieren. Er is geen elleboog zodat de boven- en onderarm één geheel vormen. De voorpoot, die wel flipper wordt genoemd, bestaat hierdoor uit één geheel.
Ook de handbeenderen vertonen grote gelijkenis met die van op het land levende zoogdieren, al zijn ze gereduceerd. De potvis heeft vijf dikke middenhandsbeentjes, waar andere walvissen er maar vier hebben. De achterpoten zelf zijn niet meer terug te vinden in het skelet, wel zijn er sterk gedegenereerde delen van het bekken aanwezig.
De onderzijde van de staartwervels is voorzien van kleine driehoekige plaatjes die de chevrons worden genoemd. Zij zijn slechts ten dele voorzien van spieraanhechtingen en dienen voornamelijk om de aderen aan de onderzijde van de staart te beschermen.
Gebit.
Het gebit van de potvis is monophydont; er zijn waarschijnlijk geen melktanden, maar de tanden waarmee het dier geboren wordt blijven het gehele leven behouden. Er is echter ook wel geopperd dat het gebit juist slechts bestaat uit melktanden die zo langzaam groeien dat ze nooit worden vervangen door een tweede generatie tanden.
Het gebit is tevens homodont; alle tanden zijn gelijkvormig en zijn niet gespecialiseerd. Dit in tegenstelling tot veel andere zoogdieren die heterodont zijn en bijvoorbeeld snijtanden, hoektanden en kiezen hebben. De tanden in de bovenkaak verschrompelen al voordat de potvis geboren wordt en breken zelden door het tandvlees. De tanden in de onderkaak zijn groot en breed, ze zijn kegelvormig en hebben een ovale doorsnede. De tanden van de potvis hebben geen tandglazuur. Veel uitgestorven soorten potvissen hadden wel tanden in de bovenkaak en alle tanden waren voorzien van tandglazuur.
De tanden zijn ongeveer 7,5 tot twintig centimeter lang en ongeveer een kilo zwaar. De tanden van de onderkaak passen bij een gesloten bek in corresponderende holtes in de bovenkaak. De holtes zijn bekleed met een hoornige stof zodat de tanden stevig in de bovenkaak geklemd kunnen worden. De tanden zijn aan te merken als haplodont; ze bestaan uit een enkele wortel en een eenvoudige kroon.
Zintuigen.
De potvis beschikt over zintuigen die in een aantal gevallen onderontwikkeld zijn, zoals het zicht en de reukzin. Andere zintuigen zijn juist sterk ontwikkeld, zoals het gehoor. De potvis beschikt ook over een zintuiglijk systeem dat uniek is voor deze diersoort. Tandwalvissen zoals de potvis zijn anosmisch; zij hebben geen reukzin en ook sporen van dergelijke zintuigen zoals gedegenereerde reukorganen of -zenuwen ontbreken. Alleen bij de foetus van de potvis zijn sporen van dergelijke organen zichtbaar. Andere walvissen zoals baleinwalvissen hebben vaak wel enige reukzin om krill op te sporen.
Zicht.
De ogen van de potvis zijn ongeveer zo groot als een grapefruit en hebben een gemiddeld gewicht van ongeveer 170 gram. De pupil van tandwalvissen is rond van vorm als er weinig licht invalt. Bij een hogere lichtintensiteit verandert de pupil naar een U-vorm en bij veel invallend licht wordt de U-vormige pupil steeds dunner.
Net als andere walvisachtigen is de potvis kleurenblind en zijn de ogen aan de zijkanten van de kop gelegen. Hierdoor ontstaat een breder gezichtsveld maar het gebied waar binoculair zicht mogelijk is, is relatief klein. Tijdens de jacht wordt geen gebruik gemaakt van visuele zintuigen omdat er geen licht doordringt op de dieptes waarbij wordt gefoerageerd. Een uitzondering vormen inktvissen die op grotere diepten leven en beschikken over organen die licht uitstralen (bioluminescentie). Dergelijke soorten zijn wel zichtbaar onder water en mogelijk kan de potvis hierdoor gebruik maken van zicht om zijn prooien op te sporen. De potvis maakt voornamelijk vlak onder het wateroppervlak gebruik van zijn zicht zoals een mannetje dat een ander mannetje bestrijdt of een moeder die haar kalf in de gaten houdt.
Gehoor.
Het gehoor is bij de potvis goed ontwikkeld, dit was al bekend bij de vroege walvisvaarders die merkten dat de dieren onmiddellijk vluchtten als de dieren benaderd worden. Petrus Camper publiceerde in zijn werk uit 1765 "traité de l'ouïe du cachalot" (verhandelingen over het horen van potvissen) al bewijs dat de dieren een uitstekend gehoor hadden. De potvis heeft sterker ontwikkelde gehoorzenuwen en de hersendelen die betrokken zijn bij het gehoor zijn groter dan die van baleinwalvissen.
De potvis kan klikkende, zoemende en piepende geluiden produceren die worden uitgezonden door de kop. De geluiden verspreiden zich in het water en als ze door een object terugkaatsen worden ze opgevangen door zintuiglijke organen. Aan de basis van de onderkaak is een ruitvormige vetmassa aanwezig die dient als klankkast (ontvanger). Hier worden de teruggekaatste geluiden omgezet naar trillingen in de gehoorbeenderen in het binnenoor. Hierdoor kan de locatie van het object worden vastgesteld. Hierbij wordt de omgeving in kaart gebracht maar ook langszwemmende prooien kunnen worden opgespoord. De geluidspulsen zijn zo krachtig dat prooidieren erdoor verdoofd worden zodat ze gemakkelijker kunnen worden buitgemaakt. Het is bekend dat de geluidspulsen van een potvis op korte afstand een mens kunnen doden.
De potvis maakt geluiden die zowel in het ultrasone spectrum vallen als geluiden die duidelijk hoorbaar zijn voor de mens. De ultrasone geluiden worden geproduceerd om de omgeving af te tasten en om prooien op te sporen en dienen daarnaast voor de communicatie, zie ook onder het kopje #communicatie.
Meloen.
Alle tandwalvissen bezitten een meloen, dit is een opvallende verdikking in de binnenzijde van de kop die bestaat uit vetweefsel. De meloen is bij de potvis extreem groot en beslaat ongeveer twee derde van de kop. De meloen is boven de bovenkaak gelegen en bestaat uit twee holtes die gescheiden worden door een tussenschot van elastisch bindweefsel. De meloen wordt zo genoemd omdat het oliehoudende weefsel een gelige kleur en een consistente samenstelling heeft.
Het vetweefsel in het onderste deel van de meloen wordt gebonden door dunne wanden van collageen. De olie in de meloen van de potvis wordt walschot of spermaceti genoemd. Het walschotorgaan komt bij alle tandwalvissen voor maar is meestal relatief klein en de vorm en positie ervan variëren. Het walschotorgaan van de potvis is veel omvangrijker in vergelijking met andere tandwalvissen en beslaat het gehele bovenste deel van de meloen. Het strekt zich uit over de volle lengte van de kop, van het kanaal van het rechter neusgat, dat ongeveer in het midden van de kop gelegen, tot de bovenzijde van de kop. Het walschotorgaan is bij de potvis zo groot dat er vermoedelijk geen sprake is van allometrie.
Dwars door het walschotorgaan loopt het kanaal van het linkerneusgat. Het walschotorgaan van de dolfijn van Cuvier ("Ziphius cavirostris") bijvoorbeeld is vooraan in de kop het gebruikelijke meloenweefsel aanwezig en achteraan is het walschotorgaan gelegen.
De holte in het bovenste gedeelte van de meloen bestaat geheel uit olie en deze is niet gebonden door collageenwanden, waardoor het makkelijker te winnen is. De holte waarin het zich bevindt is het walschot- of spermacetiorgaan. Het is een kussen-achtig reservoir van olie waarvan de functie nog niet geheel bekend is.
Walschot is alleen bij levende dieren een melk- tot een olieachtige substantie die echter uithardt tot een wasachtige stof als deze afkoelt, bijvoorbeeld als het aan de lucht wordt blootgesteld. Het walschotreservoir helpt de potvis mogelijk bij het duiken en weer stijgen tijdens het jagen. Door afkoeling wordt de was hard en krimpt waardoor het soortelijk stijgt en het dier zwaarder wordt zodat het makkelijker kan duiken. De temperatuur van het walschot wordt gereguleerd door de mate van doorbloeding van het omringende weefsel; als veel bloedvaten in het walschotorgaan open zijn, dan stijgt de temperatuur en wordt de was zacht en lichter. De potvis verandert zodoende van gewicht en ondervindt minder respectievelijk meer opwaartse druk, wat een gevolg is van de wet van Archimedes. Hierdoor kan een potvis zonder veel krachtsinspanning duiken. Dit in tegenstelling tot andere zeedieren die hun spierkracht moeten inzetten om omhoog en omlaag te zwemmen in de waterkolom.
Voortplanting en ontwikkeling.
Er is een sterke seksuele dimorfie: de mannetjes worden aanzienlijk groter dan de vrouwtjes. De mannetjes bereiken de puberteit op een leeftijd van acht tot tien jaar, de dieren zijn dan 10 tot 12 meter lang. Bij een lengte van 15 tot 16 meter lang worden ze volwassen en dit duurt 35 tot 45 jaar.
Vrouwtjes raken in de puberteit op een leeftijd van acht tot negen jaar en zijn dan ongeveer acht tot negen meter lang. Ze worden volwassen als ze 30 tot 40 jaar zijn en zijn dan tien tot elf meter lang. Als ze paringsbereid is laat ze gedurende haar vruchtbare periode meerdere mannetjes toe.
De zwangerschap duurt veertien tot zestien maanden waarna het jong geboren wordt. Het jong wordt gevoerd door de moeder waarbij moedermelk wordt afgegeven gedurende meer dan een jaar. Binnen een jaar neemt het jong al vast voedsel op maar het blijft jarenlang moedermelk aannemen van de moeder. Uit waarnemingen blijkt dat een jong soms tot zeven jaar zoogt. Een vrouwtje kan door de lange draag- en zoogtijd slechts iedere drie tot zes jaar een jong baren.
Tweelingen zijn extreem zeldzaam, in gebieden waar tweelingen wat meer voorkomen is de kans 0,91 procent dat er zich twee jongen ontwikkelen. De kans dat een tweeling langere tijd overleeft is echter extreem klein.
De jongen zijn al relatief groot en hebben een lichaamsgewicht van acht tot twaalf procent van dat van de moeder. De eerste paar jaar worden ze jaarlijks ongeveer een ton zwaarder. Ze worden gevoerd met moedermelk en hebben ongeveer 20 kilo aan melk per dag nodig. De melk van een potvis is veel rijker aan vetten dan bijvoorbeeld koemelk en bestaat voor 54 procent uit water, voor 36% uit vet en voor 8% uit eiwitten. Bij een gemiddelde melkkoe is dit respectievelijk 91%, 4% en 5%. De melk bevat ongeveer 3.840 kilocalorieën per kilo, die van volle koemelk ongeveer 610 kcal / kg. Soms wordt het jong door een ander vrouwtje gevoerd, dit wordt wel alloparentaal gedrag genoemd. Het zogen van de jongen van een andere moeder is niet bekend van andere walvisachtigen, uitgezonderd een witte dolfijn die in gevangenschap werd gehouden.
De jongen worden door hun moeder agressief verdedigd tegen vijanden en als er een volwassen mannetje in de buurt is neemt deze deel aan de verdediging van het kalf. Uit verslagen van walvisvaarders is bekend dat het kalf in de bek van het mannetje wordt genomen om het te beschermen. Dergelijke taferelen zijn vastgelegd op oudere schilderijen en hoewel dit gedrag tot de verbeelding spreekt zijn er wel degelijk waarnemingen van bekend.
Een potvis wordt gemiddeld ongeveer 60 jaar oud en kan voor zover bekend een maximale leeftijd bereiken van 77 jaar. Lange tijd werd gedacht dat dergelijk grote dieren honderden jaren oud moesten zijn, maar op basis van de tanden en het gelaagde oorsmeer in de gehoorgang kan de leeftijd vrij nauwkeurig worden vastgesteld. Dit is vergelijkbaar met het tellen van de jaarringen van bomen.
Levenswijze.
De potvis wordt al eeuwen bestudeerd en er is veel bekend over het lichaam en de voedselgewoonten door aangespoelde en geharpoeneerde exemplaren te onderzoeken. Over de levenswijze is echter nog veel onbekend omdat de dieren uitsluitend op volle zee leven en ondiepere delen van oceanen vermijden. Veel dieren die strikt genomen in zee leven houden zich op in kuststreken, zoals zeehonden, of bezoeken regelmatig het strand, zoals zeeschildpadden die hier hun eieren afzetten.
Vrouwtjes en jonge dieren leven in groepen, terwijl de mannetjes aparte groepen vormen of solitair leven. Een dergelijk gedrag is ook bekend van olifanten.
Voedsel.
Alle grote walvissen hebben zich gespecialiseerd in het eten van vissen of kleine garnalen (krill) die ze relatief dicht aan de oppervlakte vangen. De potvis is hierop de enige uitzondering. deze soort heeft zich gespecialiseerd in prooien die op veel grotere diepte leven en een aanzienlijk groter lichaam hebben. De potvis is een uitgesproken carnivoor die dagelijks ongeveer drie procent van het lichaamsgewicht aan voedsel opneemt. Dit komt neer op ongeveer een ton per dag. Hierbij moet wel worden opgemerkt dat de voornaamste prooidieren, inktvissen, voornamelijk bestaan uit water. Lange tijd werd gedacht dat potvissen uitsluitend grote pijlinktvissen aten van enkele meters lang zoals de soort "Onykia robusta" of inktvissen uit het geslacht "Architeuthis". Deze dieren kunnen voor een ongewervelde een reusachtige lengte van meer dan twaalf meter bereiken en zijn waarschijnlijk de inspiratie geweest voor mythische wezens zoals de kraken. Over de potvis wordt wel beweerd dat voornamelijk dergelijke reuzeninktvissen op het menu zouden staan maar uit vondsten uit de magen van gestrande dieren blijkt dat deze slechts een klein deel van het menu uitmaken. De littekens op de lichamen van veel exemplaren bewijzen dat heel grote inktvissen ook geen makkelijke prooien zijn. De bioloog Robert B. Clarke beschreef in een publicatie uit 1956 een potvis van 14,5 meter die een pijlinktvis van ongeveer tien meter en een gewicht van 185 kilo in zijn maag had. Men dacht hierdoor dat potvissen echte specialisten moesten zijn die zich toegespitst hadden op het eten van pijlinktvissen die ze in de waterkolom buitmaken.
Pijlinktvissen zijn wel de belangrijkste voedselbron van de potvis, ze vormen het stapelvoedsel. Een artikel uit 1980 schat het totale gewicht aan pijlinktvissen wereldwijd dat jaarlijks door potvissen wordt buitgemaakt op 110 tot 320 miljoen ton. In totaal zijn meer dan veertig soorten inktvissen gevonden in de magen van potvissen, zowel kleinere als zeer grote soorten. Kleinere soorten kunnen in grote hoeveelheden worden geconsumeerd; uit één waarneming blijkt dat de maag van een potvis de restanten van 28.000 kaakdelen van inktvissen bevatte, wat neerkomt op 14.000 exemplaren.
Naast pijlinktvissen worden echter ook wel andere inktvissen (zoals octopussen), roggen, haaien, vissen en kreeftachtigen zoals garnalen, krabben en hogere kreeften gegeten. Omdat ook bodembewonende kreeften en vissen op het menu staan weet men dat de potvis ook op de bodem jaagt en niet alleen in het vrije water. Ook zijn wel pyrosomen aangetroffen in de maag van potvissen. Deze salp-achtige, kolonievormende dieren vertonen bioluminescentie en zijn waarschijnlijk aangezien voor lichtgevende pijlinktvissen.
In de magen van geharpoeneerde potvissen zijn de meest uiteenlopende dieren en zelfs planten of voorwerpen aangetroffen die waarschijnlijk per ongeluk of als bijvangst zijn ingeslikt. Voorbeelden zijn sponsachtigen, stukken koraal, kokosnoten, appels, stenen, plastic tassen, boeien, metalen blikjes en schoenen. Jonge potvissen eten aanzienlijk kleinere prooien die ze in ondiepe wateren zoeken, zoals tweekleppigen.
Jacht.
Potvissen hebben zich gespecialiseerd in het jagen op grote diepten waar geen zonlicht reikt en totale duisternis heerst. Hier wordt volledig vertrouwd op de echolocatie (ook wel sonar genoemd) waarbij prooidieren met behulp van geluidsgolven worden gedetecteerd en gelokaliseerd. Er zijn waarnemingen bekend van geharpoeneerde dieren die geheel blind bleken te zijn maar toch goed doorvoed waren en een volle maag hadden. Dit is te danken aan het goed ontwikkelde vermogen om prooien niet op zicht, maar door geluid waar te nemen. Echolocatie werd in het verleden bij vleermuizen onderzocht door de dieren blind te maken.
Potvissen jagen mogelijk in groepen waarbij elk exemplaar zijn eigen, afwisselende taak heeft. Vermoed wordt dat de dieren hierbij gezamenlijk een school pijlinktvissen aanvalt, waarbij een deel van de potvissen naar grotere diepten duikt om te voorkomen dat de inktvissen ontsnappen door dieper te gaan zwemmen. De andere potvissen zouden vervolgens het midden van de school aanvallen. Een dergelijk gedrag lijkt op het opjagen van scholen vissen door dolfijnen, maar het groepsgedrag bij de jacht is slechts fragmentarisch bestudeerd.
Er zijn gevallen bekend waarbij een mens zou zijn opgegeten door een potvis. Zo zou een zekere James Bartley (1870–1909) in één keer zijn doorgeslikt. Bartley werd 36 uur later teruggevonden door zijn collega-walvisjagers die erg verbaasd waren dat hij nog leefde. Dit verhaal wordt echter afgedaan als een broodjeaapverhaal. Daarnaast is er ook een geval geregistreerd waarbij een mens werd opgegeten, al was dit waarschijnlijk niet opzettelijk. In 1947 werd het verhaal opgetekend door Egerton Yorick Davis, een arts die in 1893 of 1894 het lichaam van een matroos uit een potvis zou hebben gesneden. Deze had het niet overleefd; zijn lichaam was verbrijzeld en deels verteerd. Ook dit verhaal is echter hoogstwaarschijnlijk een verzinsel.
Sociale interacties.
Potvissen leven meestal in groepen maar ook solitair levende dieren komen voor. De vrouwtjes en hun jongen leven vaak in zogenaamde familiegroepen die uit tientallen vrouwtjes en hun jongen bestaan. Lange tijd werden deze groepen 'harems' genoemd omdat men dacht dat een mannetje aan het hoofd stond van een dergelijke groep maar dat bleek later niet het geval. De vrouwtjes blijven vaak hun hele leven in een familiegroep bij elkaar, samen met de jongen. De vrouwtjes verzorgen, beschermen en zogen hun jongen, soms zelfs die van elkaar.
De mannetjes trekken als ze ouder worden weg op een leeftijd van vier tot 21 jaar en vormen een groep van 'vrijgezelle' mannetjes die bij elkaar blijven. Oudere mannetjes gaan meer hun eigen weg en leven grotendeels solitair. Soms komt een familiegroep en een ouder mannetje of een vrijgezellengroep van mannetjes bij elkaar waarbij de mannetjes paren met de vrouwtjes. De vrouwtjes paren met meerdere mannetjes. De mannetjes bakenen geen territorium af maar kunnen hevig met elkaar vechten om een vrouwtje waarbij ze elkaar bijten en ernstige verwondingen kunnen ontstaan. Een mannetje kan zich op de rug draaien waarbij het met zijn bek probeert het vlees van een concurrent af te scheuren. Daarnaast is waargenomen dat de mannetjes elkaar bij de bek grijpen in een poging de onderkaak van de tegenstander te breken.
Als een potvis gewond raakt zal de groep zich om het dier heen verzamelen waarbij de koppen naar het slachtoffer gericht worden en de krachtige staarten naar buiten worden gehouden om het dier te beschermen. Door walvisvaarders is hier in het verleden veelvuldig gebruik van gemaakt door een dier te verwonden maar doelbewust niet te doden om vervolgens de gehele groep een voor een te harpoeneren.
Als een moeder haar kalf baart wordt ze door de vrouwtjes van haar groep beschermd doordat ze een ring vormen om het barende dier. Na de geboorte werken ze samen om het kalf boven water te houden zodat het niet verdrinkt.
Communicatie.
In 1957 werd door Valentine Worthington en William Schevill ontdekt dat potvissen geluiden maken onder water. Er wordt geen typisch walvisgezang geproduceerd zoals bekend is van andere walvissen maar de geluiden bestaan steeds uit klik-achtige fragmenten. Deze kunnen echter in verschillende patronen worden geproduceerd en herhaald zodat het lijkt op de coupletten van een lied. Uit recentelijker studies blijkt dat de potvis geluiden kan produceren tot 236 decibel, wat overeenkomt met het geluid van een opstijgende Saturnus V-raket op een afstand van een meter.
Het geluid wordt geproduceerd door lucht door het rechter neuskanaal te persen waar het langs structuren wordt gevoerd die de fonische lippen worden genoemd. Het geluid wordt achterwaarts gericht en komt in de meloen terecht waar het wordt gereflecteerd wordt door de frontale kamer, dit is een verharde structuur in de schedel. De frontale kamer heeft een koepelvorm die werkt als een lens en het geluid focust en naar voren terugkaatst. De geluidstrillingen worden vervolgens een derde keer teruggekaatst door de meloen. Doordat het heen en weer kaatsen van de geluidstrillingen binnen enkele milliseconden plaatsvindt, ontstaat het karakteristieke klikkende geluid. De interval tussen de geluidspulsen is afhankelijk van de lengte van de verschillende delen van de kop. Hierdoor is het geluidspatroon van iedere potvis uniek, waarschijnlijk kunnen de dieren elkaar individueel herkennen en ook familieleden onderscheiden van dieren die tot een andere groep behoren. Bij oudere exemplaren verandert het geluid als gevolg van de groter wordende kop.
De geluiden die geproduceerd worden om prooien op te sporen en te achtervolgen zijn het luidst en kunnen tot meer dan 230 decibel bedragen. Ze hebben een groot bereik en bestaan uit een 'krakend' geluid dat een veel hogere frequentie heeft tot ongeveer 15 kilohertz. Deze geluiden worden wel specifiek gericht op de locatie waar het prooidier zich bevindt om continu de positie van de prooi te bepalen. Bij het achtervolgen van een prooi wordt een serie klikken geproduceerd die steeds hoger in frequentie wordt.
De klikgeluiden die dienen voor de communicatie bestaan uit morsecode-achtige signalen die een lage frequentie hebben van ongeveer 0,5 tot 5 kilohertz. Dergelijke geluidsgolven worden niet gericht op een bepaalde positie en hebben vaak een bepaald patroon dat de coda wordt genoemd. Ze hebben een interval van 0,1 tot 0,5 seconden en dienen om te communiceren met soortgenoten. De mannetjes geven daarnaast signalen af die een frequentie hebben van 0,5 kHz en een enorm bereik hebben in vergelijking met andere klikgeluiden. Deze vorm van communicatie dient waarschijnlijk om vrouwtjes te lokken. De verschillende soorten geluiden van de potvis zijn in de onderstaande tabel weergegeven.
Zwemmen en duiken.
Een foeragerende potvis beweegt zich normaal gesproken voor met een snelheid van ongeveer twee tot 5,5 kilometer per uur. Bij het migreren naar andere wateren wordt een snelheid aangehouden van ongeveer vijf tot 14,5 kilometer per uur. Als het dier gevaar waarneemt wordt de snelheid opgevoerd naar ongeveer achttien tot 27 kilometer per uur en als het dier wegvlucht kan een snelheid worden bereikt van 34 tot 44 kilometer per uur. Een geharpoeneerde potvis kan een vissersboot zelfs voortslepen in het water met een snelheid van ongeveer 40 km/h, wat voor de bemanning een beangstigende ervaring moet zijn geweest.
Een duik van de potvis duurt gemiddeld twintig tot vijftig minuten waarbij de grotere mannetjes langer onder water kunnen blijven dan de vrouwtjes. Jongere dieren raken sneller buiten adem en kunnen slechts een tiental minuten onder water blijven voor ze weer moeten ademhalen. De maximale tijd die een mannetje onder water kan blijven varieert van anderhalf tot twee uur. Na een duik blijft de potvis minutenlang aan het wateroppervlak drijven om op adem te komen.
De potvis jaagt meestal op een diepte van ongeveer 300 tot 600 meter. Dieren met een lichaamslengte van ongeveer acht tot elf meter bereiken zelden een diepte van meer dan 900 meter. De Schotse natuuronderzoeker Thomas Beale beschreef al in 1839 dat een potvis tot een diepte van 800 vadem moest duiken wat neerkomt op 1465 meter. Later claimde de Belgische zoöloog Pierre Joseph Van Beneden dat een diepte van 700 vadem (1280 meter) kon worden bereikt op basis van de vislijn die aan een geharpoeneerde potvis was bevestigd. In die tijd namen biologen dergelijke dieptes echter niet serieus.
Dat veranderde in 1932 toen een Amerikaanse kabellegger, een schip dat kabels op de zeebodem bevestigt, een potvis vond op een diepte van ongeveer 1100 meter onder water. Dit dier was gestikt na verstrikt te zijn geraakt in een telegraafkabel en het was dus op eigen houtje naar beneden gezwommen. Er zijn later meerdere waarnemingen geweest van potvissen die op een diepte van meer dan een kilometer in kabels verstrikt raakten.
Tegenwoordig wordt aangenomen dat een potvis zonder al te veel moeite een diepte van ongeveer 1500 meter kan bereiken. De grotere mannetjes kunnen door hun grotere lichaam waarschijnlijk tot een diepte van 2500 tot 2900 meter halen. In 2018 werden nieuwe bevindingen gepubliceerd die aangeven dat potvissen mogelijk zelfs tot op meer dan 4000 m duiken.
Er zijn verschillende theorieën over de jachtmethoden van de potvis. De potvis zwemt met een snelheid van zo'n acht kilometer per uur naar een diepte van ongeveer een kilometer en duikt met een iets hogere snelheid weer op, wat het dier circa een kwartier kost. Aangezien een gemiddelde duik ongeveer een uur duurt, spendeert het dier ongeveer 40 minuten op de bodem. Lange tijd werd gedacht dat de potvis hier actief op jacht gaat naar prooidieren maar uit waarnemingen van zowel walvisjagers als wetenschappers is gebleken dat een dier dat onderduikt zelden ver uit de buurt weer bovenkomt. Dit doet vermoeden dat de potvis in de regel meer vanuit een hinderlaag jaagt en zijn prooien opwacht.
Relaties met andere dieren.
Net zoals andere grotere walvisachtigen heeft de potvis te lijden onder vijanden en parasieten, tolereert commensalen en profiteert van dieren die het lichaam schoon houden.
Vijanden.
Volwassen potvissen hebben weinig vijanden vanwege hun grootte en het vermogen om de staart, de bek en de kop te gebruiken om van zich af te slaan. Alleen groepen orka's staan bekend om hun kundigheid om een volwassen potvis te doden. Daarnaast is van zwaardvissen bekend dat ze met hun scherpe snuitpunt een potvis kunnen doden. Ze doen dit niet om het dier buit te maken maar om het territorium te verdedigen.
Daarnaast zijn ook de grote inktvissen waarop de potvis jaagt mogelijk een bedreiging voor het dier. De reuzeninktvissen die soms in de magen van de dieren zijn gevonden kunnen tientallen meters lang worden, beschikken over een scherpe, snavel-achtige bek en hebben een lichaam dat voorzien is van grote en krachtige armen die voorzien zijn van sterke zuignappen. Daarnaast zijn inktvissen gevoelig voor naderende prooidieren en zijn erg alert, wat te danken is aan hun hoog ontwikkelde brein in vergelijking met andere ongewervelden. Een gevecht tussen een grote inktvis en een potvis is echter nog nooit door een mens aanschouwd.
Parasieten.
De potvis is net als andere walvissen vaak geïnfecteerd met verschillende parasieten. Op de huid en in de organen komen verschillende organismen voor die echter ook bij andere walvisachtigen worden gevonden en niet soortspecifiek zijn. Voorbeelden zijn verschillende soorten lintwormen (Cestoda) en haarwormen (Trichinellida) zoals die uit het geslacht "Bolbosoma" die de organen van walvissen aantasten.
Andere belangrijke parasieten zijn prikken zoals de zeeprik ("Petromyzon marinus") en de verwante "Entosphenus tridentatus". Deze op vissen gelijkende dieren bevestigen zich met hun zuigmond aan dunne delen van de huid, zoals de mondhoeken en delen rond de anus en de geslachtsstreek.
Parasieten zijn mogelijk niet alleen schadelijk voor de organen van de potvis maar kunnen de dieren mogelijk zelfs ten gronde richten doordat ze het navigatievermogen verstoren. Bekend is dat nematoden en andere kleine parasieten de gehoorbeentjes kunnen infecteren waarin de evenwichtsorganen zijn gelegen. Mogelijk is dit een van de redenen dat potvissen - maar ook andere walvissen - soms massaal stranden. Pasgeboren potvissen zijn nog vrij van parasieten maar raken ze binnen korte tijd geïnfecteerd met de meest uiteenlopende organismen. De besmetting vindt deels plaats via de moeder.
De nematode "Placentonema gigantissima" komt alleen voor bij de potvis en is een van de grootst bekende parasieten. De meeste rondwormen bereiken een lengte van minder dan een millimeter tot enkele centimeters maar "Placentonema gigantissima" kan tot 8,4 meter lang worden en 2,5 centimeter dik. Het is mogelijk de grootste nematode die ooit is beschreven Deze worm parasiteert meestal de placenta van de vrouwelijke dieren maar kan ook worden aangetroffen andere organen zoals de baarmoeder, de spijsverteringsorganen en de melkklieren. Ook parasitaire eenoogkreeftjes kunnen op de potvis worden gevonden, zoals de soort "Pennella balaenopterae". Waar de meeste eenoogkreeftjes onooglijk klein blijven en hooguit enkele millimeters lang worden kan deze soort een lengte tot dertig centimeter bereiken. Ze graven zich in in de huid van de potvis maar richten waarschijnlijk weinig schade aan.
Commensalen.
De potvis leeft net als andere walvissen samen met dieren die de huid ontdoen van parasieten, zoals verschillende garnalen, vissen en sommige zeevogels. Een andere manier om een manifestatie van parasieten te verkleinen is door met het lichaam op het water te slaan, waarbij een deel van de aangehechte parasieten los wordt geslagen.
De potvis draagt ook diverse commensalen met zich mee die zich op de huid manifesteren. Voorbeelden zijn verschillende soorten zeepokken, algen en wieren. Dergelijke organismen liften echter mee op het lichaam van het dier zonder veel schade aan te richten. Hooguit verminderen deze aangroeisels de stroomlijning van het lichaam enigszins waardoor er meer energie moet worden besteed aan het zwemmen.
Sommige soorten zeepokken, zoals die uit het geslacht "Xenobalanus" en "Tubicinella", graven zich diep in het huidweefsel en soorten van de laatste groep scheiden zelfs enzymen af die de huid verteren. Hierdoor zijn ze goed ingebed in de huid wat een hoge graad aan bescherming biedt. Zeepokken kunnen zich soms rond de ademopening manifesteren wat mogelijk de ademhaling kan belemmeren.
Van de potvis is bekend dat het dier het lichaam soms verticaal laat drijven in het water met de staart recht naar boven waarbij de kop en het lichaam onder water worden gehouden. De potvis kan een dergelijke pose ongeveer een uur lang volhouden. Dit dient om diertjes als zeepokken op de staart uit te drogen zodat ze loslaten. Zeepokken richten weinig lichaamsschade aan; ze filteren deeltjes uit het water en gebruiken de potvis slechts als taxi.
Een belangrijke parasiet van walvissen zijn walvisluizen, deze vormen een familie van ectoparasitaire vlokreeften. De meeste soorten zijn weinig soortspecifiek, een uitzondering is de soort "Cyamus catodontis" die vrijwel alleen op de potvis leeft. Deze walvisluis komt alleen voor op de grotere mannetjes, terwijl de soort "Neocyamus physeteris" uitsluitend leeft op vrouwtjes en jongere dieren. Aangezien "Cyamus catodontis" soms ook op de zuidkaper ("Eubalaena australis") wordt aangetroffen wordt vermoed de walvissen soms gezamenlijk voorkomen en elkaar hierdoor besmetten. Walvisluizen worden niet beschouwd als strikt schadelijke parasieten maar meer als nuttige dieren die algen en dode huidresten verwijderen.
Verspreiding en habitat.
De potvis komt voor in alle wereldzeeën die dieper zijn dan 1000 meter en niet bedekt zijn met dicht pakijs. Er zijn oude waarnemingen bekend uit de Rode Zee maar uit onderzoek uit 2014 blijkt dat bewijs van de aanwezigheid van de potvis in de Rode Zee ontbreekt. Ook in deels afgesloten zeeën of ondiepe zeeën zoals de Zwarte Zee, de Oostzee en de Noordzee, komen geen potvissen voor, behalve als ze zijn verdwaald.
Potvissen komen met name voor tussen veertig graden noorderbreedte en veertig graden zuiderbreedte. De vrouwtjes en kalveren leven alleen rond de evenaar en in subtropische delen van de oceanen bij een temperatuur van minstens vijftien graden Celsius. Mannetjes hebben een voorkeur voor koudere wateren en worden vaak ten noorden of ten zuiden van deze regio aangetroffen. Waarschijnlijk volgen ze de migratiepatronen van de inktvissen die hun voornaamste voedsel vormen. Ze kunnen worden gevonden in de meest zuidelijke en noordelijke poolzeeën tot aan de rand van het pakijs. Het zijn echter alleen de oudere mannetjes die solitair zwemmen of verdwaald zijn die hier sporadisch worden gevonden. Potvissen migreren van noordelijke delen van het areaal in de zomer naar warmere delen van de zee rond de evenaar in de winter. De exacte migratiepatronen zijn echter nog niet bekend. Hoewel potvissen echte diepwaterbewoners zijn komen ze soms ook voor in ondiepere zeeën zoals de Middellandse Zee en in kuststreken waar de ondiepten langs de kust vrij abrupt overgaan in diep water. Een voorbeeld van een dergelijke plaats is het Kaikouraschiereiland in Nieuw-Zeeland.
In België en Nederland.
In de Noordzee komen normaal gesproken geen potvissen voor omdat het water te ondiep is. Hierdoor raken ze gedesoriënteerd en veel dieren stranden en sterven hierbij of spoelen dood aan. Tussen december 1761 en februari 1762 strandden 22 exemplaren in verschillende landen aan de Noordzeekust. Dit was de grootste serie strandingen die ooit is gedocumenteerd en waarschijnlijk was er een verband. Een potvis die op 15 december 2012 bij het eiland Texel aanspoelde, had 83 kg amber in zijn buik. Met de verkoop hiervan is de walviszaal van Ecomare bekostigd.
Onderstaand zijn alle strandingen van de potvis in Nederland en België tussen 1254 en 2016 opgenomen in een tabel, gebaseerd op Smeenk &amp; Evans (2018).
Noten bij de tabel:&lt;br&gt;
1 = De datum geeft de juliaanse notatie weer, die tussen haakjes de Gregoriaanse.&lt;br&gt;
2 = De lichaamslengtes zijn geconverteerd van de lengtemaat voet. Lichaamslengtes werden niet op een wetenschappelijke manier opgemeten en worden beschouwd als onnauwkeurig.
Bedreiging en bescherming.
De jacht op walvisachtigen zoals de potvis is al tientallen jaren verboden. Potvissen worden ook vandaag de dag door verschillende menselijke handelingen bedreigd, variërend van aanvaringen met boten tot vervuiling en geluidshinder. Mogelijk kan ook klimaatverandering de populaties verzwakken in de toekomst, al is hier nog weinig onderzoek naar gedaan. De bescherming van de potvis bestaat -net als veel andere walvisachtigen- voornamelijk uit een international vangstverbod waardoor de populaties langzaam worden versterkt.
De jacht op de potvis.
De oorspronkelijk populatiegrootte van de potvis, voor de commerciële jacht begon, wordt geschat op ongeveer 1,1 miljoen exemplaren. Gedurende de eerste jachtgolf met houten boten werden de populaties verkleind met bijna een derde (29%). Na de meer efficiënte jacht met industriële schepen werden bleven er ongeveer 360.000 dieren over, ongeveer 23 procent van het oorspronkelijke aantal. Deze cijfers zijn echter gebaseerd op schattingen en met name in de periode 1700 - 1880 werden er weinig gegevens verzameld.
De ongekende jacht op potvissen richtte zich voornamelijk op oudere mannetjes die veel walschot bevatten en niet specifiek op jongere dieren. Dit is een belangrijk verschil met de jacht op andere zeezoogdieren zoals zeehonden waarvan de huid van de jonge dieren commercieel meer interessant is. Hierdoor hebben de potviskolonies zich redelijk snel kunnen herstellen. De gemiddelde lichaamslengte van de soort is echter wel gedaald vanwege de eeuwen durende jacht op de potvis, omdat de grootste dieren commercieel het interessants waren en het vaakst werden gedood.
Als sinds 1500 wordt er jacht gemaakt op grote zeezoogdieren zoals de potvis. De grootschalige commerciële jacht op walvisachtigen - en dus ook op de potvis - geschiedde echter in twee golven. De eerste vond plaats van grofweg 1740 tot 1880 door walvisjagers in houten schepen waarbij de jagers met behulp van houten bootjes die de potvis moesten aanhaken en binnenhalen op het moederschip.
De tweede golf deed zich voor gedurende en na de industriële revolutie waarbij metalen schepen werden ingezet en de potvis veel efficiënter opgespoord, achtervolgd en gedood kon worden. Op het hoogtepunt - het jaar 1964 - werden volgens officiële cijfers ongeveer 29.250 potvissen gedood. In het seizoen 1952 / 1953 werden er nog ongeveer 8500 potvissen geslacht, in 1967 - 1968 was dit nog ongeveer 2600 dieren.
In 1937 werd er door de Volkenbond de jacht op vrouwtjes aan banden gelegd in het verdrag International Agreement for the Regulation of Whaling. Dit verdrag kreeg echter weinig steun en had geen grote invloed op de walvisvangst al was het wel een eerste aanleg tot wetgeving omtrent de walvisjacht.
In 1947 werd het Verdrag tot regeling van de walvisvangst (International Convention for the Regulation of Whaling of ICRW) gesloten waarbij de vijftien belangrijkste landen die op walvissen jaagden zich aansloten. Tegenwoordig zijn er 88 landen die zich gecommitteerd hebben aan het verdrag. Alleen in de landen Japan en Indonesië worden op kleine schaal potvissen gevangen en gedood om het vlees of onder het mom van wetenschappelijk onderzoek. De jacht op walvissen is sinds 1984 officieel verboden. Desondanks zijn een aantal landen - onder het mom van wetenschappelijk onderzoek - doorgegaan met het doden van de dieren waaronder potvissen.
Moderne bedreigingen.
Potvissen worden regelmatig aangevaren door schepen die de dieren ernstig kunnen verwonden of doden. Aangezien de scheepvaart een sector is die alsmaar groter wordt komen aanvaringen met potvissen steeds meer voor. De moderne supertankers bereiken een gewicht van meer dan 200.000 ton en varen met een snelheid tot ongeveer 40 kilometer per uur. Dergelijke schepen veroorzaken zeer sterke stromingen die zelfs grotere zeedieren zoals de potvis mee kunnen sleuren sleuren en verwondingen kunnen veroorzaken.
De dieren kunnen verstrikt raken in drijvende netten, vislijnen en andere vormen van visserijtechnieken. De dieren kunnen zich dan lastiger verplaatsen, moeilijker eten en dergelijke aanhangsels bemoeilijken ook de voortplanting of kunnen verwondingen veroorzaken die kunnen leiden tot de dood. Van de potvis is bekend dat ze ook actief vislijnen en -netten plunderen en vermoed wordt dat ze dit gedrag elkaar aanleren. Een nadeel is dat het gevaar op verstrikking groter wordt door een dergelijk gedrag.
Invloed van vervuiling.
Potvissen zien drijvend afval op het water of objecten op de zeebodem soms aan voor voedsel, waardoor het wordt ingeslikt. Dat kan leiden tot inwendige verwondingen of verstoppingen. De potvis is kwetsbaar voor grote milieurampen, met name door menselijk handelen waarbij minerale olie in het water terecht komt. Een voorbeeld is de populatie van ongeveer 1500 potvissen die in de Golf van Mexico leven. Hier is een groot aantal boorplatforms aanwezig (ruim 4000) en een dicht netwerk van oliepijpleidingen (ongeveer 40.000 kilometer), evenals een groot aantal olietankers, waardoor de kans op olielekkages aanzienlijk is.
Over het effect van andere vloeibare vervuilingen in het water, zoals stikstofrijke afvallozingen (bijvoorbeeld uitgespoelde mest en rioolwater) en vervuiling van het zeewater met zware metalen is nog weinig bekend. Mogelijk ondervinden potvissen schade aan dergelijke vervuilingen omdat ze als top van de voedselketen relatief veel biomassa aan prooidieren eten.
Geluidshinder.
Geluidshinder wordt bij zeedieren ook wel geluidsvervuiling genoemd en kan het welzijn ernstig verstoren. De geluiden van boten, windmolenparken en de aanleg van andere infrastructuur in en langs het water verstoren het gehoor van onder andere de potvis. Het zoeken naar voedsel, het communiceren met soortgenoten en het zich kunnen oriënteren in de omgeving wordt hierdoor bemoeilijkt. Uit onderzoek blijkt dat de potvis en andere soorten walvissen sonargeluiden verwarren met vijanden en hierdoor in de war raken en stress-symptomen vertonen. Met name sonarapparatuur kan zeer sterke geluidsniveaus bereiken waardoor de potvis ernstige gehoorschade kan oplopen. Onder andere de olie-industrie in de Golf van Mexico gebruikt akoestische technieken om olievelden in de zeebodem op te sporen wat mogelijk een negatief effect heeft op de communicatie van potvissen.
Klimaatverandering.
De invloeden van klimaatverandering op de potvis zijn nog niet goed bekend en ook niet langdurig onderzocht. De verandering van de temperatuur in het water kan mogelijk gevolgen hebben voor het voedselaanbod en de migratieroutes van de dieren. De potvis leeft niet van plankton maar van grotere dieren die zich waarschijnlijk beter kunnen aanpassen aan veranderende omstandigheden. Walvisachtigen die wel van planktonische diertjes leven hebben waarschijnlijk meer te duchten van een veranderlijker milieu omdat hun prooidieren zich mogelijk minder goed kunnen aanpassen. Waarschijnlijk heeft klimaatverandering een geringe tot matige invloed op de leefomgeving van de dieren.
Bescherming.
De soort wordt door de IUCN sinds 1996 beschouwd als 'kwetsbaar' (vulnerable of VU). De populaties in de Middellandse Zee staan sinds 2006 te boek als 'bedreigd' (endangered of EN). De populaties in de Middellandse Zee bestaan uit minder dan 2500 individuen waarvan de volwassen dieren zich in een enkele groep verplaatsen. Bovendien zijn de dieren kwetsbaarder voor verstrikking in visnetten en aanvaringen met boten in vergelijking met populaties die op open zee leven.
Volgens sommige deskundigen werkt de Noordzee als een fuik voor de potvis. Onderweg van de tropen naar het noorden komen sommige dieren in de Noordzee terecht. Aangezien ze gewend zijn aan diep water kunnen ze niet omgaan met de hier aanwezige zandbanken. Ze raken gedesoriënteerd, vinden geen eten en raken verzwakt. Uiteindelijk stranden ze of sterven ze op zee. De recente toename van potvissen aan de Noordzeekusten is waarschijnlijk het gevolg van het einde van de potvisjacht in de jaren tachtig. Volgens tellingen waren er in de twintigste eeuw in totaal 21 strandingen, waarvan 10 in de periode 1990-2000. Tussen 2000 en 2016 waren er elf strandingen.
De potvis wordt door verschillende verdragen beschermd, die in de onderstaande tabel zijn weergegeven.
De potvis in de cultuur.
De potvis speelde met name in vroeger tijden een belangrijke rol in onder andere de Belgische en Nederlandse cultuur, voornamelijk door de walvisvaart, die de visserij veel geld heeft opgeleverd. In de Lage Landen werden strandingen van grote zeedieren ook in vroeger tijden door de bevolking erg spectaculair en zijn soms goed gedocumenteerd en geïllustreerd. Van een aantal strandingen zijn verschillende schilderijen bekend, de graveur Jan Wierix legde bijvoorbeeld de stranding van drie exemplaren in Ter Heijde vast. De stranding Wijk aan Zee in 1601 is geïllustreerd door onder andere Jan Saenredam en Jacob Matham. De stranding in Berkheide in 1598 is getekend door Gilliam van der Gouwen, Hans Sibmacher en een anonieme maker van een pamflet in 1599.
Producten van de potvis.
Het belangrijkste product dat uit de potvis en andere walvissen werd gewonnen is het spek. De speklaag van de potvis is tot dertig centimeter dik en hiermee veel dikker dan die van andere walvisachtigen. Dit komt omdat deze laag dient om het lichaam te beschermen tegen de lage temperatuur en de enorme waterdruk op de grote diepte waarop het dier foerageert. Traan van baleinwalvissen wordt vaak gebruikt als medicijn, bijvoorbeeld levertraan. De traan van de potvis wordt verkregen dor het spek uit te koken. Het is echter niet geschikt voor consumptie en kan alleen worden gebruikt voor technische doeleinden zoals als brandstof of als smeermiddel.
Walschot werd vroeger aangezien voor het sperma van de walvis, ondanks het feit dat het ook bij vrouwtjes wordt aangetroffen. Als het wordt gezuiverd bestaat walschot voornamelijk uit cetylpalmitaat en andere wasesters. Dit zijn esters van een vetzuur en een vetalcohol. Gezuiverd walschot van de potvis smelt bij een temperatuur van 44 graden Celsius. Wasesters kunnen tegenwoordig veel goedkoper synthetisch worden geproduceerd waardoor de jacht op potvissen in onbruik is geraakt. Walschot werd in de Middeleeuwen gebruikt voor prijzige kerkkaarsen die veel licht afgaven maar nauwelijks walmden. Daarnaast werd walschot gebruikt als medicijn tegen bloedingen en als pijnstiller. Later werd de was gebruikt als grondstof voor medicinale zalven.
Een afvalproduct uit de darmen van potvissen, amber, wordt gebruikt bij de productie van parfum. Het amber in de darmen van de potvis werd beschouwd als een sterk geconcentreerde versie van het 'sperma' in de kop van de potvis en moest dus wel een krachtig afrodisiacum zijn. Amber bestaat uit een onregelmatig gevormde, wasachtige klomp
Het ivoor van de tanden van de potvis werd gebruikt voor het maken van pianotoetsen, sieraden, knopen, fiches voor bijvoorbeeld casino's en andere gebruiksvoorwerpen. In Oceanië en in Nieuw-Zeeland werden de tanden aan elkaar geknoopt tot halskettingen.
Omdat ivoor een grondstof is die altijd van bedreigde dieren afkomstig is, valt het onder de CITES-wetgeving die de handel ervan aan banden legt. Alleen ivoor dat (aantoonbaar) verkregen is voor 3 maart 1947 kan nog legaal worden verhandeld. Voor muziekinstrumenten geld dat het ivoor voor 1975 verwerkt moet zijn in het instrument. Na een stranding van een potvis worden de tanden door natuurbeschermers vaak direct verwijderd en vernietigd om stroperij te voorkomen.
Literatuur.
De belangrijke rol in Herman Melvilles roman "Moby-Dick", deels gebaseerd op de albino Mocha Dick, heeft de potvis een zekere bekendheid gegeven.
In het "Visboeck" van Adriaen Coenen wordt de stranding te Ter Heijde van drie potvissen op 23 november 1577 weergegeven. Op de bladzijden 112 t/m 117 van het "Visboeck" vindt men, naast afbeeldingen, tevens een uitvoerige beschrijving van dit gebeuren. In de bibliotheek van de Koninklijke Maatschappij voor Dierkunde Antwerpen bevindt zich het "Walvisboeck" van Adriaen Coenen. Ook daarin is de stranding van de drie potvissen te Ter Heijde opgenomen.

</doc>
<doc id="25062" url="https://nl.wikipedia.org/wiki?curid=25062" title="Lao Airlines">
Lao Airlines

Lao Airlines (Laotiaans: ການບິນລາວ) is een nog vrij jonge luchtvaartmaatschappij. De maatschappij is sinds 26 maart 2003 de opvolger van het oude Lao Aviation. 
De maatschappij is gevestigd in Vientiane, Laos. De maatschappij is eigendom van de staat.
Het symbool van de luchtvaartmaatschappij is de champabloem.
Vloot.
De maatschappij vliegt met de volgende toestellen:
De bestemmingen zijn op dit moment alleen in Laos zelf, Cambodja, China, Zuid-Korea, Singapore, Thailand, Maleisië, Indonesië en Vietnam.

</doc>
<doc id="25063" url="https://nl.wikipedia.org/wiki?curid=25063" title="Thalys">
Thalys

Thalys was tot en met september 2023 de merknaam van een netwerk van treindiensten op het hogesnelheidsnetwerk tussen Frankrijk, België, Nederland en Duitsland, die na die datum verdergaan onder de merknaam Eurostar. Deze treindiensten werden uitgebaat door de zusterbedrijven Thalys International en THI Factory, die vanaf april 2022 deel uitmaken van het fusiebedrijf Eurostar Group. Om het onderscheid te maken met de originele Eurostar-diensten worden de ex-Thalys-diensten en treinen na de fusie Eurostar Red genoemd. 
Geschiedenis.
Sinds 1924 bestond er een internationale spoorverbinding Parijs – Brussel en Amsterdam, de Étoile du Nord.
In 1987 werd besloten een hogesnelheidslijn tussen Parijs, Brussel, Keulen en Amsterdam te bouwen. Op 28 januari 1993 tekenden de Franse spoorwegmaatschappij SNCF, de Belgische NMBS, de Nederlandse NS en de Duitse Deutsche Bundesbahn (die in 1994 op zou gaan in de DB) een overeenkomst om deze verbindingen gezamenlijk te exploiteren onder het merk Thalys. De verzonnen naam had geen specifieke betekenis, maar was internationaal vlot uit te spreken en wekte associaties op gerelateerd aan Frankrijk en de beoogde eigenschappen van de treindienst. In mei 1995 werd "Westrail International" opgericht, als afdeling van de SNCF en NMBS. De exploitatie ging plaats vinden door deze twee bedrijven en de NS en DB.
Treindiensten vanaf 1996.
De eerste Thalys-trein reed op 2 juni 1996 tussen Parijs Gare du Nord, Brussel – Amsterdam. Deze reed via de LGV Nord en het eerste deel van de HSL 1 (tot Antoing), de rest van de verbinding ging via klassieke spoorlijnen. Vanaf Parijs duurde de rit 1 h 58 tot Brussel en 4 h 47 tot Amsterdam.
Op 14 december 1997 werd de HSL 1 over de gehele route geopend, waarmee de rijtijd tussen Parijs en Brussel tot 1 h 25 werd gereduceerd. Ook werd het netwerk van Thalys aanzienlijk uitgebreid. Zo werden er in België verbindingen gestart naar onder andere Brugge, Gent en Oostende, en Bergen, Charleroi, Namen en Luik. Bovendien werd er een nieuwe dienst geïntroduceerd naar Aken en Keulen.
Sinds juli 2008 rijdt er maandelijks een directe Thalys Brussel – Straatsburg, voor als het Europees Parlement zitting heeft in Straatsburg. Deze is gereserveerd voor Europarlementariers en niet toegankelijk voor andere reizigers.
Vanaf eind 2009.
Door ingebruikname van nieuwe hsl-trajecten tussen Luik en Aken en tussen Antwerpen, Rotterdam en Schiphol werd de reistijd vanaf december 2009 sterk verkort. De verbinding met Station Den Haag HS kwam hiermee te vervallen. De reistijd van Brussel-Zuid naar Amsterdam Centraal is sindsdien iets minder dan 2 uur. Op 30 oktober 2011 startte een dagelijkse verbinding tussen Parijs, Brussel en Brussels Airport-Zaventem, in samenwerking met Brussels Airlines en Jet Airways. Door een te lage vraag is deze trein vanaf 2015 afgeschaft. Aan het einde van de zomer van 2014 was deze al tot een zomerse verbinding ingekort. Van 12 april 2014 tot maart 2019 zette Thalys dagelijkse rechtstreekse treinen in tussen Lille Europe en Amsterdam. Ook deze verbinding werd geschrapt wegens een te lage bezetting.
In juni 2012 werd spoorlijn 25N tussen Mechelen en Brussel geopend. De Thalys maakt hier ook gebruik van, hierdoor kon de reistijd tussen Antwerpen en Brussel nogmaals verkort worden.
In 2014 werd het aantal treinen op het traject tussen Amsterdam en Brussel verhoogd, na het stoppen van de Fyra. In april 2015 werden de twee weinig rendabele verbindingen tussen Parijs en Luik (via Bergen, Charleroi en Namen) enerzijds en Oostende (via Gent en Brugge) anderzijds opgeheven.
In april 2016 startte Thalys met een low-cost-dochteronderneming IZY, die dagelijks twee retourritten Brussel – Parijs reed, met treinstellen in een speciale kleurstelling. Tussen Parijs een Arras reden deze over de klassieke spoorlijn, om vervolgens ter hoogte van Lille over te gaan op de HSL 1 naar Brussel.
In 2019 startte Thalys met een rechtstreekse verbinding tussen Amsterdam en Aéroport de Paris-Charles de Gaulle en Marne la Vallée-Chessy (Disneyland Paris). Tevens werd het netwerk uitgebreid met een nieuwe zomerbestemming vanuit Brussel, namelijk Bordeaux. De verbinding met Bordeaux is in 2020 niet meer teruggekeerd vanwege de coronapandemie. De verbinding naar Charles de Gaulle en Marne la Vallée werd nog wel aangeboden, maar deze reed niet meer na 29 augustus 2021
Als gevolg van de coronacrisis is in 2020 het aantal passagiers met 67 procent gedaald. In 2019 waren er nog 7,8 miljoen treinreizigers, in 2020 was dit gedaald tot 2,5 miljoen. In maart 2020 werd het aantal treinen met een kwart verminderd. Enkele weken later was er nog één retourrit per dag tussen Amsterdam en Parijs, de ritten naar Duitsland werden geheel geschrapt. Vanaf half december 2020 reed nog slechts 15 procent van de Thalys-treinen. De inkomsten zijn in 2020 met 70 procent gedaald t.o.v. 2019. In juni 2021 reden tussen Amsterdam en Parijs vier Thalys-treinen per dag. Sinds begin 2022 is de dienstregeling weer vrijwel volledig hersteld, alleen de ritten naar Charles de Gaulle en Marne la Vallée en Bordeaux worden nog niet aangeboden.
Fusie met Eurostar.
In september 2019 hebben SNCF, NMBS en Patina Rail een mogelijke fusie aangekondigd tussen Thalys en Eurostar. Het fusieproject kreeg de naam "Green Speed". In oktober 2021 werd bekend dat Thalys medio 2024 Eurostar gaat heten, net als de trein naar Londen. De ondernemingen achter de treinen pakken hun eerdere fusieplannen namelijk weer op.
In februari 2022 werd "Thalys International" overgenomen door "THI Factory" en in april 2022 werd "THI Factory", samen met "Eurostar International Limited" overgenomen door de nieuwe holding Eurostar Group.
Op 24 januari 2023 werd bekendgemaakt dat de naam Thalys nog dat jaar ging verdwijnen en dat alle treinen onder de naam Eurostar gingen rijden.
Op 29 september 2023 werden de eigen website en app van Thalys stopgezet, en vervangen door de nieuwe, gemeenschappelijke versies onder de naam Eurostar. Per 1 oktober 2023 rijden alle treinen onder de naam Eurostar. De diensten en voorwaarden bleven grotendeels dezelfde. Er blijft een onderscheid tussen de ex-Thalyslijnen en de lijnen van en naar Londen. Er is sindsdien een nieuw gemeenschappelijk loyalty-programma: "Club Eurostar".
Juridische status.
Juridisch bestond Thalys uit twee bedrijven:
In Nederland worden de treindiensten uitgevoerd door NS International onder de Hoofdrailnet/HSL-concessie en in het kader van akkoorden met Thalys International als managementbedrijf. Daartoe heeft NS International op 7 mei 1993 het bedrijf zonder activiteit Autobusdienstonderneming Salland hernoemd tot in "N.V. Hogesnelheidstrein Vervoers Exploitatie Maatschappij" te Utrecht, en op 26 juli 1999 in Thalys Nederland N.V. In Duitsland worden de treindiensten gereden onder de vlag van Keolis Duitsland.
Lijnvoering.
Thalys exploiteerde diverse verbindingen in Frankrijk, België, Nederland en Duitsland. De volgende diensten rijden iedere dag:
Tussen Brussel en Parijs wordt over het algemeen een uurdienst geboden, en op sommige tijden een halfuurdienst. In de dienstregeling 2016 wordt tussen Amsterdam en Brussel over het algemeen ook een uurdienst geboden, op sommige momenten (met name in het weekend) zijn er echter intervallen van twee uur. Tussen Brussel en Keulen rijdt zowel een Thalys (soms richting Dortmund) als een Duitse ICE (richting Frankfurt am Main). De dienstregeling van beide treinen is op elkaar afgestemd waardoor ook hier over het algemeen een uurdienst aangeboden wordt.
Seizoenslijnen.
Naast de reguliere diensten worden twee vakantiediensten geboden, de Zon-Thalys en de Ski-Thalys. Beide verbindingen rijden alleen op zaterdag, de Zon-Thalys in juli en augustus, de Ski-Thalys van de kerstvakantie t/m de voorjaarsvakantie.
Andere lijnen.
Thalys verzorgt één keer per maand een speciale trein voor leden van het Europees Parlement, tussen Brussel en Straatsburg. Deze trein is niet toegankelijk voor andere reizigers. Op de LGV Est haalt deze trein een snelheid van 320 km/h, die op het reguliere Thalys-netwerk niet gehaald wordt.
Budget-Thalys: IZY.
Tussen 3 april 2016 en juli 2022 voerde Thalys een goedkoper submerk: de IZY tussen Brussel en Parijs. Deze speciale Thalys gebruikte in Frankrijk grotendeels de klassieke spoorlijn, waardoor dure rijpaden vermeden werden. De reistijd was gemiddeld 2 uur 15 minuten. Deze trein was alleen online te boeken. Deze formule toonde veel gelijkenissen met de iDTGV-treinen in Frankrijk.
Op 10 juli 2022 stopte Thalys met de IZY-treindienst.
Materieel.
Voor de Thalysritten wordt gebruikgemaakt van aparte treinstellen in bordeauxrode met zilvergrijze kleurstelling. De treinstellen zijn afgeleid van de Franse TGV-stellen.
Er zijn twee typen treinstellen:
De Thalys haalt snelheden tot 300 km/h en legt het traject van Amsterdam naar Parijs af in 3 uur en 18 minuten.
Thalys was de eerste treindienst met een internetverbinding via wifi. De wifi was eerst gratis in de eerste klasse, later ook in de tweede klasse. Op het traject Parijs – Brussel is er volledige dekking, op de andere routes slechts gedeeltelijk. De transmissie buiten de trein verloopt via een satellietverbinding, die in tunnels en overdekte zones wordt overgenomen door lokale UMTS- en GPRS-netwerken. De radome met daaronder de gemotoriseerde satellietantenne is goed zichtbaar op de trein. De eerste tests met dit systeem vonden plaats in 2004 en sinds 2008 is het volledig operationeel.
Vernieuwd interieur en livrei.
Het materieel is vanaf 2009 een eerste maal gerenoveerd. Uit onderzoek bleek dat de bordeauxrode kleur onlosmakelijk verbonden is met de Thalys, het interieur werd hieraan aangepast. Aan de buitenkant is een zilvergrijze band gekomen die doorloopt tot het logo op de neus. De techniek van de treinstellen is niet veranderd.
Ruby.
Tussen 2021 en 2024 worden de PBKA-treinstellen vernieuwd (project Ruby). Er is daarna plaats voor meer bagage en voor twee fietsen.
Speciale uitvoeringen.
Naast het reguliere rood-grijze uiterlijk kregen treinstellen ter gelegenheid van speciale gebeurtenissen een speciale bestickering.
In 2006 reed de Thalys Paris – Brussel – Amsterdam rond met een wit-rode sticker van de toenmalige Fortisbank. In datzelfde jaar kleurde een trein oranje en in de kleuren van de Nederlandse vlag. Dit treinstel werd speciaal aangepast voor het ophalen van de Nederlandse Olympische ploeg van de Winterspelen in het Italiaanse Turijn.
In 2007 kreeg het stel een sticker met de EU-vlag en de slogans "Together Since 1957" en "Ensemble Since 1957", verwijzend naar het vijftigjarig bestaan van de Europese Unie. Midden 2009 kreeg de Thalys een blauwe bestickering ter ere van het Musée Magritte Museum in Brussel. In augustus 2009 zette Thalys de verbinding van Parijs naar Keulen en Amsterdam in de schijnwerpers door aan zes graffiti-artiesten de kans te geven in 3 uur en 15 minuten een rijtuig te voorzien van hun kunsten.
In 2010 kleurde het eerste stel lichtblauw en het tweede helemaal geel in het teken van de Ronde van Frankrijk die in Rotterdam dat jaar vertrok. Op 22 september 2011 vertrok regisseur Steven Spielberg na de première van de Kuifjefilm "" per Thalys richting Paris-Nord met de 'Tintin Thalys' om daar de film voor te stellen. Ook voor de huldiging van de Nederlandse winnaars van de Olympische Spelen in 2012 in Londen was er een Thalys in een ander jasje gestoken. Hierbij waren op één rijtuig van de Thalys stickers met medailles die de namen van de winnaars droegen aangebracht. Deze werden na afloop van de speciale rit naar 's-Hertogenbosch weer verwijderd. Begin 2013 werd treinstel 4322 uitgedost in een "Jean-Paul Gaultier"-decoratie, naar aanleiding van een tentoonstelling van Jean-Paul Gaultier in de Kunsthal Rotterdam.
In 2019 heeft Disney een trein laten voorzien met Disneys sprookjesfiguren. Dit gebeurde ter gelegenheid van de nieuwe directe treinverbinding tussen station Amsterdam Centraal en station Marne-la-Vallée. De eerste feestelijke rit vond plaats op 31 maart 2019, waarbij de trein feestelijk werd onthaald door een fanfareband en Disneyhelden. Bertrand Gosselin, toenmalig CEO van Thalys, en Isabelle Willemsens, Country Director Benelux Walt Disney Parks &amp; Resorts, vierden samen de eerste Thalys-rit.
Tariefstructuur.
Thalys maakte gebruik van een eigen tariefstructuur en vooraf reserveren was verplicht. De Thalys kon in Duitsland en België worden gebruikt voor binnenlandse reizen, in België door een apart Thalysticket te kopen waarvan de prijs aanzienlijk hoger lag dan de normale treintickets, in Duitsland op vertoon van een ICE-ticket (Aken – Keulen heen en terug, of verder) met zitplaatsreservering (de reservering voor een aansluitende ICE- of IC-trein was in dit geval niet gratis). Sinds de ingebruikname van de hogesnelheidslijn in Nederland kan de Thalys gebruikt worden voor een reis tussen Amsterdam en Rotterdam. Andere plaatsbewijzen waren in het geheel niet geldig, zelfs niet met betaling van een toeslag. Hetzelfde gold voor het Nederlandse traject van een internationale reis.
De tariefstructuur van Thalys leek op de structuur zoals die wordt gebruikt in de luchtvaart: hoe eerder wordt geboekt en hoe restrictiever het ticket is, des te lager is de prijs. Flexibele tickets (Flex) zijn het duurst. Er zijn semi-flexibele tickets (maximaal één keer in te wisselen voor een andere rit tot de dag voorafgaand aan het vertrek en te boeken tot uiterlijk twee weken voor vertrek), de zogenaamde Semi-Flex-tickets. Fixed-tickets (No Flex) zijn tot uiterlijk twee weken voor vertrek te boeken en kunnen niet ingewisseld of gerestitueerd worden, daarentegen zijn die tickets ook verkrijgbaar voor de 1e klas (Comfort 1). Voor senioren, jongeren tot en met 26 jaar, kinderen en ouders met kinderen bestaan reductiemogelijkheden die onbeperkt verkrijgbaar zijn. Vanaf 2011 kan er in comfort 1 de Salon afgehuurd worden; een "vergaderruimte" aan de voor- of achterzijde van de trein. De prijs hiervoor bedraagt ongeveer viermaal het Hi-Lifetarief, vermeerderd met een toeslag. De Salon kan door een gezelschap van 2 tot 4 reizigers gebruikt worden.
Reizigersontwikkelingen.
Voor de ingebruikname van Thalys werden er jaarlijks 400.000 treinreizen gemaakt tussen Nederland en Parijs. Na een jaar Thalys was het aantal reizen gestegen tot 600.000, een stijging van 50%. De jaren erna is het aantal vervoerde reizigers vrijwel elk jaar gestegen. Deze ontwikkelingen hebben onder meer de volgende oorzaken:
In 2015 bedroeg de omzet 487,5 miljoen euro, waarvan meer dan de helft uit de verbinding Brussel – Parijs werd gehaald.
Gebruik Thalys op trajectdeel ten noorden van Antwerpen.
Er zijn ook openbare statistieken over het aantal reizigers die gebruikmaken van Thalys op het overwegend Nederlandse deel van het Thalysnetwerk, dus tussen Amsterdam en de Nederlands-Belgische grens.
Incidenten.
Ongeval.
Op 11 oktober 2008 botsten een omgeleide Thalys en een intercity bij het station Gouda tegen elkaar, de treinstellen raakten beschadigd, maar er vielen geen gewonden.
Mislukte aanslag.
Op 21 augustus 2015 loste een man, de 26-jarige Ayoub El Khazzani, enkele schoten in de Thalys van Amsterdam naar Parijs ter hoogte van Oignies. Hij was gewapend met een kalasjnikov, een pistool en een mes. Vier passagiers, een Brit, twee Amerikaanse militairen en een Amerikaanse student, wisten hem te overmeesteren. President François Hollande verleende hen later de Légion d'Honneur. Een van de militairen raakte tijdens de overmeestering gewond door messteken, een vijfde passagier werd getroffen door een verdwaalde kogel. De Franse acteur Jean-Hugues Anglade verwondde zich licht bij het inslaan van een ruitje van een alarmknop. De trein werd omgeleid naar Arras, waar de schutter aan de politie werd overgedragen. De politie hield rekening met terroristische motieven. Het incident werd door Clint Eastwood vereeuwigd in de film .

</doc>
<doc id="25067" url="https://nl.wikipedia.org/wiki?curid=25067" title="President Airlines">
President Airlines

President Airlines is een voormalige luchtvaartmaatschappij, die gevestigd was in Phnom Penh, Cambodja. De maatschappij vloog naar binnenlandse bestemmingen en Bangkok en Taipei.

</doc>
<doc id="25070" url="https://nl.wikipedia.org/wiki?curid=25070" title="Royal Phnom Penh Airways">
Royal Phnom Penh Airways

Royal Phnom Penh Airways was een luchtvaartmaatschappij, gevestigd in Phnom Penh Cambodja.
De maatschappij is opgericht op 21 oktober 1999 door Zijne Koninklijke Hoogheid Sdech Krom Khun Norodom Chakrapong. Het was een commerciële maatschappij die in 2004 opgeheven is.
De maatschappij vloog met de volgende toestellen:
De maatschappij opereerde vanuit Pochentong-airport naar bestemmingen in Cambodja, Thailand en Laos.

</doc>
<doc id="25071" url="https://nl.wikipedia.org/wiki?curid=25071" title="Hogesnelheidslijn Schiphol - Antwerpen">
Hogesnelheidslijn Schiphol - Antwerpen

De Hogesnelheidslijn Schiphol – Antwerpen, bestaande uit de HSL-Zuid in Nederland en de HSL 4 (of "HSL-Noord", "Spoorlijn 4") in België, is de voor hoge snelheden geschikte spoorlijn die Schiphol met Antwerpen verbindt via Rotterdam en station Noorderkempen, met een aftakking naar Breda.
De lijn is tussen 2000 en 2006 aangelegd en het eerste deel (tussen Antwerpen en Noorderkempen) werd op 15 juni 2009 geopend. Op 7 september 2009 startte de treindienst tussen Amsterdam en Rotterdam en op 13 december 2009 werd de gehele lijn in gebruik genomen, behalve de aftakking naar Breda, die op 3 april 2011 volgde.
De spoorlijn is onderdeel van de internationale verbinding Frankrijk – Amsterdam (gebruikt door Eurostar) en heeft een belangrijke rol voor binnenlands vervoer. De treinen maken tussen Amsterdam en Hoofddorp, tussen Rotterdam Centraal en Barendrecht en tussen Antwerpen-Berchem en Brussel-Zuid gebruik van bestaand spoor. In Antwerpen is tussen Antwerpen-Luchtbal en Berchem een nieuwe Noord-Zuidverbinding in dienst gesteld. Deze wordt gebruikt door de HSL-treinen, maar maakt geen deel uit van de HSL4.
Op de HSL-Zuid/HSL 4 wordt net als op de Betuweroute en de overige hogesnelheidslijnen in België en Frankrijk gebruikgemaakt van 25 kV wisselspanning op de bovenleiding, in tegenstelling tot de 1500 V gelijkspanning van het Nederlandse spoorwegnet of de 3000 V gelijkspanning van het Belgische spoorwegnet.
Geschiedenis.
Al in 1973 werd door het kabinet-Den Uyl gesproken over een HSL-spoorlijn in Nederland. Het duurde tot 1988 tot de NS drie HSL-projecten opstartte namelijk de HSL-Zuid, HSL-Oost, en HSL-Noord (Zuiderzeelijn).
De HSL was van oorsprong een project van de N.V. Nederlandse Spoorwegen. De HSL-Zuid maakte deel uit van het Rail 21-plan van de NS. Het eerste kabinet-Kok gaf echter geen goedkeuring aan dat plan, en de meeste andere projecten eruit zijn uitgesteld of geannuleerd.
Tracé.
HSL 4: Antwerpen – Belgisch-Nederlandse grens.
De eigenlijke HSL 4 begint vlak na station Antwerpen-Luchtbal en voert dan over een afstand van 35,2 km tot de Belgisch-Nederlandse grens. Met de aanleg van deze lijn werd begonnen in oktober 2000, zodat uiterlijk 2007 een hogesnelheidsverbinding van 300 km/h met Amsterdam geëxploiteerd zou kunnen worden. Vanaf Antwerpen volgt de hogesnelheidslijn het traject langs de A1-E19 Antwerpen – Breda, en loopt hij door de districten Merksem en Ekeren en de gemeenten Schoten, Brasschaat, Brecht, Wuustwezel en Hoogstraten. De NMBS had de HSL 4 liever naar Roosendaal laten lopen, maar de Nederlandse overheid wilde de lijn liever bundelen met de snelweg om extra landschapsdoorsnijding zo veel mogelijk te voorkomen en bij Breda een aftakking te kunnen maken. Daarom heeft de Nederlandse overheid voor 823 miljoen gulden (ongeveer € 370 miljoen) meebetaald aan het langere tracé in België langs de autosnelweg Antwerpen – Breda. Bij de aanleg is rekening gehouden met de rijke archeologische vondsten die reeds bekend waren op dit traject. Er werden dan ook verschillende nieuwe vindplaatsen gelokaliseerd, die in hoog tempo onderzocht zijn.
Het klassieke verkeer kan richting Kempen eveneens gebruik maken van deze lijn, maar dan met 160 km/h. In Brecht werd daarvoor het station Noorderkempen gebouwd, met aansluiting op de bussen van De Lijn. Op 15 juni 2009 is een IC-verbinding tussen Antwerpen-Centraal, Luchtbal en Noorderkempen in gebruik genomen. Met ingang van 2023 stopte echter alleen de Beneluxtrein op dit station.
Belgisch-Nederlandse grens – Rotterdam.
Langs de grensovergang Hazeldonk wordt de Belgisch-Nederlandse grens gepasseerd en begint de Nederlandse HSL-Zuid, die tot de Moerdijkbruggen eveneens de autosnelweg E19 (hier de A16) volgt. Breda is met aftakkingen in beide richtingen op deze HSL-Zuid aangesloten. Bij Moerdijk is voor de HSL een nieuwe brug over het Hollandsch Diep gebouwd, die overgaat in de Tunnel Dordtsche Kil. De HSL passeert op maaiveld de Hoeksche Waard en gaat met de Tunnel Oude Maas onder de Oude Maas door. Bij Barendrecht ligt de lijn gebundeld met de bestaande spoorlijn en de Betuweroute. Hier zijn in totaal negen sporen naast elkaar die, ter bescherming van de omgeving, in een overkapping gebouwd zijn. In Rotterdam-Zuid takt de lijn aan op de bestaande Willemspoortunnel om vervolgens over bestaande sporen Rotterdam Centraal aan te doen.
Op het gedeelte van de hogesnelheidslijn ten zuiden van Rotterdam Lombardijen wordt, zoals gebruikelijk is in België, links gereden, ook op het Nederlandse gedeelte. De hogesnelheidstreinen uit het zuiden kruisen bij de aansluiting op de bestaande spoorlijn via een fly-over de sporen in tegenrichting van beide lijnen, waarbij de trein overgaat van links naar rechts rijden. Ten noorden van Rotterdam Lombardijen wordt volgens Nederlands gebruik rechts gereden. De treinen naar Breda kruisen ten noorden van Breda Prinsenbeek opnieuw, zodat er in Breda weer rechts wordt gereden.
Rotterdam – Schiphol – Amsterdam.
Ten noorden van Rotterdam Centraal gaat de lijn weer verder over nieuwe sporen. De lijn gaat door de Tunnel Rotterdam Noordrand. Vervolgens loopt de lijn in een verdiepte ligging langs Bergschenhoek en over het spoorviaduct Bleiswijk langs Bleiswijk en Zoetermeer. Bij Benthuizen gaat het tracé over in de Groene Harttunnel, die bij Hoogmade weer boven komt. Vervolgens wordt de A4 gevolgd. Tussen Nieuw-Vennep en Hoofddorp sluit de HSL-Zuid aan op de Schiphollijn; van hier af rijden de hogesnelheidstreinen verder over bestaande sporen naar Schiphol en via de westtak naar Amsterdam Centraal.
De scherpste boog in het tracé ligt bij Rijpwetering. Hier is een boogstraal van 4.250 meter en rijden de treinen met aangepaste snelheid.
Voor het te kiezen tracé tussen Rotterdam en Schiphol was er een patstelling ontstaan tussen het Groene-Harttracé en de zogenaamde Bos-variant, bedacht door Willem Bos. De Bos-variant bestond uit bundeling van de HSL met de bestaande autosnelwegen A4 en A13. Het Ministerie van Verkeer en Waterstaat had het tracé door het Groene Hart ontwikkeld, maar het Ministerie van VROM had zich uitgesproken voor de Bos-variant. Uiteindelijk is het Groene-Harttracé uitgevoerd maar om de nadelen voor het milieu te beperken werd het tracé tussen Hazerswoude en Hoogmade als boortunnel uitgevoerd. Deze Groene Harttunnel ligt onder de weilanden en wordt ook wel gekscherend de 'Gekke-koeientunnel' genoemd. Tijdens de proeffase van de HSL was het niet mogelijk om op hoge snelheid door deze tunnel te rijden, omdat het er stoffig was door bouwafval, zodat het zicht beperkt was.
Aanleg en onderhoud.
De betonnen onderbouw en kunstwerken van de HSL-Zuid werden niet aangelegd in opdracht van ProRail maar van Rijkswaterstaat door verschillende consortia van bouwbedrijven. De betonplaten zijn bijna overal onderheid en worden dan ook zettingvrije platen genoemd.
De HSL-Zuid is de grootste publiek-private samenwerking (PPS) die de Nederlandse overheid ooit is aangegaan. Zo is het consortium Infraspeed, bestaande uit de koninklijke BAM Groep, Siemens en Fluor, gecontracteerd voor het ontwerp en aanleg van de bovenbouw: de rails, de bovenleiding, de geluidsschermen, de treinbeheersing en de communicatiesystemen. Het overgrote deel van de lijn is voorzien van ballastloos spoor, ook wel Rheda spoor genoemd. Na voltooiing van alle bouwwerkzaamheden is het spoorbeheer van de HSL overgegaan naar ProRail. Voor de uitvoering van het onderhoud van de HSL blijft Infraspeed tot en met het jaar 2030 verantwoordelijk. Siemens installeert de ETCS voor het Nederlandse gedeelte en (Alstom voor België).
De spoorbrug over het Hollandsch Diep is in november 2020 voorzien van glazen windschermen. De schermen zijn nodig om de treinen tussen Rotterdam en Breda bij harde wind te kunnen laten rijden. De aanleg kost 40 miljoen euro.
Seinbeveiliging en snelheid.
Er wordt standaard ETCS Level 2 gereden. In Nederland kan in noodgevallen een baanvak op level 1 (160 km/h) geschakeld worden als er geen treinen op rijden, in België zijn beide levels actief en kan per trein gevarieerd worden onder welk ETCS-level (2 of 1, beide aan 300 km/h) die rijdt. Daar is wel de regel ingevoerd dat level 1 enkel als terugvalmechanisme gebruikt mag worden.
Reistijden en snelheden.
De hogesnelheidslijn volgt een kortere route, heeft een maximale snelheid van 300 km/h en heeft minder stopplaatsen, hierdoor zijn de reistijden korter.
Onderstaande tabel toont de reistijden volgens de Reisplanner van NS, de gemiddelde snelheden en reistijdverschillen tussen het reguliere en het HSL-traject voor verschillende trajecten en treinen tussen Amsterdam - Antwerpen / Breda / Brussel Zuid.
Scheurvorming en snelheidsbeperking.
In 2022 bleken er scheuren te zitten in het viaduct Zuidweg bij het dorp Rijpwetering als gevolg van constructiefouten. Per 28 oktober 2022 kwam er een plaatselijke snelheidsbeperking van 40 km/h. Vanaf juli 2023 is hier een snelheidsbeperking van 80 km/h. Verwacht werd dat dit tot 2025 zou gaan duren. Op negen andere bruggen en viaducten werd de maximumsnelheid teruggebracht tot 160 km/h.
In januari 2024 werden er in negen bruggen en viaducten ook scheuren geconstateerd, waardoor hier de maximumsnelheid werd teruggebracht van 160 km/h tot 120 km/h. Uiteindelijk werd het aantal treinen per uur teruggebracht van vijf naar vier.
Op vijf viaducten wordt vanaf juli 2024 de maximumsnelheid verder verlaagd van 120 naar 80 kilometer per uur vanwege de scheurtjes in de constructie die in 2022 werden ontdekt. Door fouten in het ontwerp zijn deze viaducten te licht uitgevoerd, waardoor ze niet stabiel genoeg zijn om er nog met hogere snelheden overheen te rijden. De rijtijd wordt hierdoor langer en er kunnen minder treinen per uur passeren dan voorheen.
Aanbesteding.
Voor de exploitatie van het Nederlandse deel van de HSL gaf het ministerie van Verkeer en Waterstaat op aandringen van de Tweede Kamer NS de gelegenheid als eerste exclusief een bod te doen. Dat bod, getiteld "'Bestijg de trein nooit zonder uw valies met dromen", met daarin het Intercity Max-concept, werd gedaan in september 1999. Het omvatte echter veel meer dan was gevraagd: behalve alleen het gevraagde binnenlands vervoer werd ook een bod gedaan op het internationale vervoer. Daarnaast bevatte het doorgaande diensten op het bestaande net. Het bod werd door de minister afgewezen.
Vervolgens was er de openbare aanbesteding voor de HSL tot aan de grens, met aantakkingen naar Den Haag Centraal en Breda. De biedingen kwamen uit in mei 2001. De aanbesteding werd gewonnen door High Speed Alliance (HSA), een samenwerkingsverband van de NS en KLM.
Exploitatie.
De concessie voor het hoofdrailnet 2015-2025 bepaalt dat NS met ingang van het dienstregelingjaar 2017 tussen Rotterdam Centraal en Antwerpen Centraal niet Dordrecht en Roosendaal maar in plaats daarvan Breda en Noorderkempen bedient, en daarbij dus rijdt via de HSL Zuid.
NS is alleen exploitant van het Nederlandse deel van de lijn. Voor de internationale verbindingen wordt samengewerkt met NMBS en SNCF. De samenwerking tussen NS, NMBS en SNCF wordt uitgevoerd door specifieke samenwerkingsverbanden met een gezamenlijk commercieel beleid en product, zoals de "Eurostar". In Europa zijn internationale treindiensten opengesteld voor concurrentie en in principe moet de hogesnelheidslijn opengesteld worden voor andere exploitanten. NS heeft alleen het monopolierecht op Nederlandse binnenlandse diensten. In de toekomst zullen echter ook concurrerende internationale treindiensten het recht krijgen om binnenlandse reizigers te vervoeren (cabotage recht).
Geschiedenis.
Voor de treinen naar Frankrijk wordt gebruikgemaakt van de Thalys; maar aangezien in die treinen pas in de loop van 2009 het beveiligingssysteem ETCS ingebouwd werd, is de Thalys tot december 2009 gebruik blijven maken van de oude route. Sinds 13 december 2009 rijdt de Thalys op de HSL. Sinds oktober 2023 zijn de Thalys-diensten hernoemd naar Eurostar.
Op 14 november 2007 werd bekendgemaakt dat er een studie gemaakt gaat worden naar verlenging van de Eurostar-treindienst Londen – Brussel naar Amsterdam, respectievelijk Keulen. Hiervoor zou dan gebruik worden gemaakt van de nieuwe hogesnelheidslijnen op deze Eind 2009 meldde directeur Richard Brown van Eurostar dat zo'n uitbreiding in de pijplijn zit, maar dat er nieuwe treinen voor nodig zijn, omdat ETCS niet ingebouwd zou kunnen worden in de bestaande Eurostartreinen.
In september 2013 tekende Eurostar een principeakkoord voor twee treinen per dag tussen Londen en Amsterdam, dit in het kader van het NS-voorstel voor de toekomstige internationale treinverbindingen Nederland-België aan de Tweede Kamer.
Vanaf 4 april 2018 rijdt tweemaal per dag een rechtstreekse trein van Londen naar Amsterdam. Door het ontbreken van paspoortcontroles in Nederland stopt de terugkerende trein in Brussel-Zuid voor een langere tijd, waar de passagiers moeten uitstappen voor de controle. Vanaf 30 april 2020 zal er op Amsterdam een paspoortcontrole zijn, vanaf 18 mei ook op Rotterdam. Dit scheelt ongeveer een uur reistijd.
Belgische binnenlandse dienst.
Sinds 2009 rijdt de hierboven vermelde pendeldienst tussen Noorderkempen en Antwerpen. Deze dienst werd eerst gereden met een trein met een bijzondere compositie; een stuurstandrijtuig aan beide uiteinden en een locomotief in het midden. Nu wordt er gereden met MS08 treinmaterieel.
Nederlandse binnenlandse dienst.
Eind 2005 werd bekend dat AnsaldoBreda, het bedrijf waar de hogesnelheidstreinstellen zijn besteld, deze niet op tijd kan leveren voor de op dat moment geplande opening van de HSL-Zuid in december 2007. Dit heeft tot gevolg dat tot minimaal tweede helft van 2012 van Angel Trains gehuurde TRAXX locomotieven met standaard Intercityrijtuigen rijden als binnenlandse treinen. Vanwege technische beperkingen van het materieel, vooral van de getrokken rijtuigen, kunnen de treinen niet sneller dan 160 km/h rijden op het gehele traject. Deze Fyra-dienst is gestart op 7 september 2009 op het traject Amsterdam – Rotterdam, en is op 4 april 2011 doorgetrokken naar Breda. Intercity direct is sinds 15 december 2013 de naam van deze treindienst Amsterdam - Breda via de HSL-Zuid.
Toen de V250-treinstellen van AnsaldoBreda voor het eerst werden ingezet, in 2012, was dat als shuttletreinen tussen Amsterdam en Rotterdam, boven op de reguliere Fyra-dienstregeling.
Fyra.
De V250-treinstellen van AnsaldoBreda reden vanaf 9 december 2012 planmatig op het traject Amsterdam – Brussel. Op 18 januari 2013 werden ze echter vanwege diverse (vooral technische) problemen buiten dienst gesteld. Zij hebben hier slechts ruim een maand gereden.
Oorspronkelijk geplande treindienst.
De treindienst over de lijn Schiphol – Antwerpen zou er volgens de oorspronkelijke plannen als volgt uit komen te zien:
In plaats van de laatstgenoemde dienst was aanvankelijk de verbinding Den Haag Centraal – Den Haag HS – Rotterdam Centraal – Breda – Noorderkempen – Antwerpen-Centraal – Mechelen – Brussel-Centraal – Brussel-Zuid gepland. Deze dienst was het resultaat van politieke onderhandelingen tussen België en Nederland met als doel Den Haag in het hogesnelheidstreinennetwerk opgenomen te krijgen en een verbinding Breda – België te creëren. Het akkoord hiervoor was niet medeondertekend door de Belgische spoorwegen, die later weigerden het benodigde 20e V250-treinstel aan te schaffen om deze dienst mogelijk te maken. Dit omdat de exploitatie van deze dienst financieel verliesgevend zou zijn. Na nieuwe onderhandelingen tussen de Belgische en Nederlandse overheden werd de dienst ingekort tot Breda – Noorderkempen – Antwerpen. Een 20e V250-treinstel was door deze kortere route niet noodzakelijk. De kosten voor een ticket voor de Fyra Breda – Noorderkempen – Antwerpen zou gelijk zijn aan de prijs voor een regulier treinticket Breda – Antwerpen (via Roosendaal).
De concessie bood de mogelijkheid de treinen te laten starten op station Amsterdam Zuid in plaats van station Amsterdam Centraal. Hiervoor is de huidige infrastructuur echter ongeschikt.
ICNG.
NS had het plan om in 2021 met hogere snelheid treindiensten via de HSL-Zuid aan te bieden, met minimaal 200 km/h. De binnenlandse Intercity direct zou dan met nieuw materieel gaan rijden, de zogenaamde Intercity Nieuwe Generatie. Ook voor de Beneluxtrein zijn 20 nieuwe treinstellen besteld. Uiteindelijk werden de eerste treinstellen type ICNG in 2023 voor het eerst ingezet in de reizigersdienst tussen Amsterdam, Rotterdam en Breda.
Tarieven.
Op de lijn Amsterdam – Breda gelden de vervoerbewijzen van de NS, met op het traject Schiphol – Rotterdam een Intercity direct-toeslag met korting in de daluren. Deze toeslag is niet van toepassing op internationale biljetten.
Op het traject Noorderkempen - Antwerpen-Centraal gelden de normale tarieven.
De Eurostar heeft afzonderlijke tarieven.
De "Concessie voor het hoofdrailnet 2015-2025" bepaalt dat NS voor de met ingang van het dienstregelingjaar 2017 functionerende treindiensten via de HSL Zuid op internationale trajecten van de verbinding Amsterdam – Brussel (zie ook boven) de tariefstructuur voor Non-integrated Reservation Tickets hanteert.
Reizigersaantallen.
Sinds de commerciële reizigersdienst over de HSL-Zuid neemt het aantal reizigers over de lijn gestaag toe.
Reizigersaantallen per kwartaal (x1000)
Gebruiksvergoeding.
De gebruiksvergoeding voor de HSL-Zuid strekt tot dekking van de exploitatiekosten en tot dekking van een deel van de kosten van aanleg. Deze extra gebruiksvergoeding wordt de "HSL-heffing" genoemd. Dit wordt geregeld in het "Besluit HSL-heffing 2015". Het betreft de in Nederland gelegen lijnen met de bijbehorende hoofdspoorweginfrastructuur van de hogesnelheidsspoorverbinding Amsterdam – Brussel – Parijs, die speciaal zijn toegerust voor snelheden van ten minste 250 km per uur. Dit zijn de in 2009 voor gebruik gereed gekomen hogesnelheidslijnen gelegen tussen Hoofddorp en Rotterdam West en tussen Barendrecht en de Belgische grens ("hogesnelheidsnet"). De totale gebruiksvergoeding (reguliere gebruiksvergoeding plus HSL-heffing) bedraagt € 62,2 miljoen in 2015. Het bedrag wordt naar rato van verbruik verdeeld over de vervoerders. De onderverdeling van de totale gebruiksvergoeding in reguliere gebruiksvergoeding en HSL-heffing is niet van materieel belang voor de vervoerders, omdat rechtstreeks de totale gebruiksvergoeding per vervoerder wordt bepaald. Formeel is NS de enige vervoerder (namelijk ook optredend voor Eurostar), dus wat betreft de inning door de overheid is er feitelijk geen verdeling over vervoerders. NS verrekent met Eurostar het Eurostardeel.
Er is geen gebruiksvergoeding verschuldigd (met als gevolg een lager jaartotaal) voor treinpaden die de vervoerder vanwege ongeplande buitendienststellingen door Prorail niet kan gebruiken. Hetzelfde geldt voor paden die de vervoerder slechts met een vertraging van meer dan tien minuten heeft kunnen gebruiken, indien de vertraging te wijten is aan door Prorail ingestelde snelheidsbeperkingen in verband met de infrastructurele defecten aan het hogesnelheidsnet.
Het jaarbedrag is inclusief de gebruiksvergoeding voor de aansluitingen naar Amsterdam Centraal en Breda.
Vertragingen bij oplevering.
Ingebruikname van de spoorlijn is enkele malen uitgesteld, buiten de problemen met het materieel om. De oplopende vertraging van de ingebruikname van de HSL-Zuid heeft tot verdere kostenverhogingen geleid in het al miljarden kostende project. De exploitant High Speed Alliance (HSA) ontving een schadevergoeding van € 37,5 miljoen voor gederfde inkomsten door de verschuiving van de openingsdatum naar oktober 2008, en nog eens € 14 miljoen voor een verdere verschuiving naar 1 juli 2009. Tussen 8 september 2008 en begin 2009 werd proef gereden tussen Schiphol en Rotterdam.
Het tijdelijk bedrijf (met getrokken materieel en een maximumsnelheid van 160 km/h) is begonnen op 7 september 2009. Wegens voortdurende problemen met het beveiligingssysteem ETCS was het tijdstip van levering en ingebruikneming van de bij AnsaldoBreda bestelde treinstellen van het type V250 nog steeds onduidelijk, doordat leverdata steeds weer opnieuw worden uitgesteld. Het contract tussen exploitant HSA en AnsaldoBreda werd door PvdA-Kamerlid Diederik Samsom als "bizar" betiteld. Minister Eurlings laat intussen in de eerste helft van 2009 een onderzoek uitvoeren naar een terugvaloptie: ander materieel of andere bewezen-techniekbeveiliging.
Op woensdagavond 30 september 2009 werd bekend dat de dienstregeling op de HSL was stilgelegd in opdracht van ProRail, omdat de hoge bovenleidingspanning in combinatie met de locomotieven zou kunnen zorgen voor zwerfstromen die seinen en wissels op het traject bij Hoofddorp zouden kunnen beïnvloeden. Hoewel er geen ongelukken zijn gebeurd, ontving ProRail hierover wel waarschuwingen en besloot men om de dienstregeling op te schorten totdat een oplossing getest en geïmplementeerd was. Dit duurde tot woensdag 7 oktober 2009, toen de dienst weer werd hervat.
Op zondagmorgen 13 december 2009 begon de Thalys te rijden over de HSL-Zuid en de Belgische HSL 4. De Thalys rijdt nu tussen Schiphol en Rotterdam Centraal en op het traject tussen Rotterdam Centraal en Antwerpen-Centraal met de maximale snelheid van 300 km/h. Niet veel later doken echter nieuwe problemen op aan de grensovergang bij Meer. Als twee treinen elkaar daar kruisen valt de trein richting Nederland stil, dit ten gevolge een fout in het beveiligingssysteem. Aan Belgische kant is dit door een ander bedrijf geleverd dan aan Nederlandse kant (Siemens) en de overgang daartussen leverde technische problemen op. Inmiddels lijken deze onder controle.
Sinds 29 juli 2012 zijn (ook) enkele V250-treinen gebruikt voor de reizigersdienst. Sinds 9 december 2012 zijn de V250-treinstellen planmatig ingezet in de dienst Amsterdam – Brussel (v.v.). Wegens technische problemen werden ritten met de Fyra op 18 januari 2013 opgeschort, de Belgische Dienst veiligheid en interoperabiliteit spoor (DVIS) verbood vanaf dan ook ritten met de V250-stellen over de HSL Schiphol-Antwerpen. Op 31 mei 2013 maakte de NMBS bekend dat ze haar samenwerking met AnsaldoBreda, de producent van de Fyra stopzette en geen toekomst meer zag in de Fyra.
De NS is de NMBS daarin gevolgd.

</doc>
<doc id="25072" url="https://nl.wikipedia.org/wiki?curid=25072" title="Hogesnelheidslijn Zuid">
Hogesnelheidslijn Zuid



</doc>
<doc id="25074" url="https://nl.wikipedia.org/wiki?curid=25074" title="Mohammed Sacirbey">
Mohammed Sacirbey

Mohammed Sacirbey (Sarajevo, 20 juli 1956) is een Bosnische ex-diplomaat en ex-politicus.
Sacirbey werd geboren in Sarajevo als "Muhamed Šaćirbegović". Zijn ouders waren lid van een vereniging van jonge moslims die hun culturele identiteit probeerden te handhaven in een Joegoslavië dat werd gedomineerd door Serviërs en Kroaten. Het gezin vertrok in 1963 naar Turkije, en vervolgens naar Noord-Afrika. In 1967 emigreerde het gezin naar de Verenigde Staten. Mohammed Sacirbey kon rechten studeren aan de Tulane University in New Orleans dankzij een "football scholarship", een beurs voor getalenteerde sporters. Vervolgens haalde hij zijn MBA aan de Columbia Business School. Sacirbey werkte daarna als juridisch adviseur bij het bedrijf Standard &amp; Poor's en als bankier op Wall Street.
In 1992 werd hij de eerste Bosnische ambassadeur bij de Verenigde Naties. Hij vroeg vruchteloos om luchtaanvallen tegen de Serven.
In 1995 werd Sacirbey minister van Buitenlandse Zaken van Bosnië en Herzegovina. Hij speelde een belangrijke rol bij het tot stand komen van het Dayton-akkoord, wat ervoor zorgde dat er in Bosnië en Herzegovina twee entiteiten ontstonden, de Bosniak-Kroatische Federatie (51% van het land) en de Servische Republiek (49% van het land). Van 1996 tot 2000 was hij opnieuw ambassadeur bij de Verenigde Naties.
In december 2001 werd een arrestatiebevel tegen Sacirbey uitgevaardigd. Hij zou zeshonderdduizend dollar uit fondsen van de Bosnische regering en hulpgelden van de Verenigde Naties hebben verduisterd. In maart 2003 werd hij in New York gearresteerd. Een groep prominenten, verenigd onder de naam "Friends of Mo" zet zich in voor zijn vrijlating. Oud-PvdA-politicus Ed van Thijn was een van de leden van de groep. Sacirbey verbleef 16 maanden in het Metropolitan Correctional Center in New York. Hij werd, op borgtocht, vrijgelaten op 27 juli 2004.
In 1993 maakte Sacirbey kennis met Mabel Wisse Smit, toen zij stage liep bij de Verenigde Naties, en hij kreeg een relatie met haar. Volgens het NIOD-rapport over Srebrenica wezen ambtenaren Sacirbey en Wisse Smit aan als de enige twee personen buiten het Nederlandse politieke en ambtelijke circuit die invloed uitoefenden op het Nederlandse beleid ten aanzien van de Balkan.

</doc>
<doc id="25075" url="https://nl.wikipedia.org/wiki?curid=25075" title="Camargue (gebied)">
Camargue (gebied)

De Camargue is een moerasgebied in de Zuid-Franse Rhônedelta (departement Bouches-du-Rhône). Het ligt aan de Middellandse Zee en beslaat de hele Rhônedelta. Toeristisch gezien is het gebied vooral bekend vanwege de in het wild levende grijswitte Camarguepaarden, de zwarte stieren en de roze flamingo's. Het is een vlak en zeer waterrijk gebied met veel meren en lagunen, moeras- en grasland, duin- en bosgebieden. Het is tevens belangrijk voor de winning van zout, de rijstteelt en de wijnbouw.
In 1970 verkreeg het gebied de status van regionaal natuurpark.
De "Grande Camargue" (Grote Camargue) is 750 km². Het wordt ook wel beschreven als een eiland, omdat het van het vasteland is gescheiden door de twee vertakkingen van de Rhône die vanuit Arles naar de zee lopen. De oostelijke vertakking (Grand Rhône) mondt uit in de zee bij Salin-de-Giraud en de westelijke vertakking (Petit Rhône) bij Saintes-Maries-de-la-Mer. Deze twee plaatsjes zijn de enige nederzettingen in de Grande Camargue, met in totaal 7.436 inwoners (in 2003).
De "Petite Camargue" (Kleine Camargue), ofwel Camargue Gardoise, ligt ten westen van de Petit Rhône.
Natuur en mens.
De invloed van het water.
Het aanzien van de Camargue is door de tijd heen voortdurend veranderd. Eeuwenlange sedimentatie en de invloed van zowel zoet water van de rivier als zout water van de zee door de eb- en vloedwerking gaven het gebied geleidelijk zijn eigen geofysisch karakter. Mensen die gedeelten van het land bebouwden en bewerkten zagen hun oogsten vaak door overstroming verdrinken. Voor de bevolking was het niet eenvoudig zich van voldoende voedsel te voorzien.
Waterbeheersing.
Pas tegen het eind van de 19e eeuw was de strijd tegen het water omgebogen in het voordeel van de mens, zodat er meer land bebouwd kon worden. In 1859 werd de eerste zeedijk aangelegd, die de invloed van de getijdenwerking inperkte. In 1869 werden de Rhône-oevers ingedamd, waardoor het aantal overstromingen sterk terugliep. Sindsdien konden de bewoners van de Camargue wijngaarden aanleggen, geïrrigeerd met zoet water. Na de Tweede Wereldoorlog begon men met intensieve rijstteelt. Aangemoedigd door het succes van hun inspanningen legde men meer irrigatiekanalen aan om meer land te kunnen ontzilten. Maar voor het goed functioneren van deze kanalen moest men de loop van het water beter in de hand kunnen houden, dus verbeterde men almaar meer de waterbeheersing. Hierdoor kon men ook de gevolgen van droogte en smeltwatervloeden beter in de hand houden en de oogsten op de intussen 20.500 ha bebouwd land veilig stellen.
Meer beheersing, minder 'wild'.
Met deze successen kwamen ook nieuwe problemen: de Camargue werd door dit netwerk van dammen en dijken min of meer afgesneden van de natuurlijke, periodieke instroming van zoet en zout water. Dit dreigde zowel de landschappelijke eigenheid als de flora en fauna van het gebied aan te tasten. Daarom werd een strikter reguleringssysteem ontworpen en aangelegd, met pompgemalen, irrigatienetwerken, een afwateringssysteem en een fijnmazig netwerk van kanalen en sloten. Gevolg was wel dat de Camargue een deel van de vermaarde 'wildheid' inleverde. Dat geldt trouwens ook voor de eens zo wilde paarden. De meeste hebben nu een eigenaar. 's Nachts leven ze inderdaad nog in het wild, maar 's morgens worden ze opgehaald, zodat de toeristen een ritje kunnen maken en de folklore van de streek in stand kan worden gehouden.
Biodiversiteit en ecosysteem.
Het waterland.
Omdat een gebied als de Camargue met zijn fragiele ecosysteem in Europa zeer zeldzaam is, wordt het zorgvuldig beschermd. De biologische diversiteit is enorm, een gevolg van de combinatie en werking van zowel zoet als zout water in drassig land, doorspekt met meren en ondiepe moerassen (20-80 cm). Het aanzien van de Camargue wordt mede bepaald door de invloed van het mediterrane klimaat. In de zomer valt een gedeelte van het land droog; de meren worden aanzienlijk kleiner.
De flamingo.
Het embleem van de Camargue is de flamingo ("Phoenicopterus roseus"). Het gebied is de enige plek in Frankrijk en een van de weinige plaatsen rond de Middellandse Zee waar ze te vinden zijn. Het aantal wordt geschat op maximaal 20.000 paartjes; ze leven verspreid in groepen en staan onder bescherming. Plankton, dat ze met hun bek uit het water kunnen zeven, is hun voornaamste voedselbron. De flamingo's gebruiken modder om nesten te bouwen.
Behalve de flamingo's huizen in het drassige merengebied vele vogelsoorten, zowel trekvogels als overwinteraars. Zilverreigers, de blauwe reiger, de wilde eend, de blauwe kiekendief en kwikstaarten komen er veel voor.
De zoutvlakten en zoutwinning.
Op de zoutige vlakten, salinas, tiert de zeekraal welig, een belangrijke voedingsbron voor de wilde stieren en paarden. In de winter overstroomt de vlakte, in de zomer droogt ze uit tot de grond barst, maar in de lente is ze een ideaal waterland voor moeras- en watervogels als de grutto, de oeverloper en de (zwarte) steltloper. Ook flamingo's doen zich tegoed aan het beschikbare voedsel.
In vroegere tijden werden de zeekraal en de zoutkristallen verast voor het maken van zeep en glas, maar tegen het eind van de 19e eeuw werd plantaardige soda vervangen door industriële soda (ook gewonnen uit zout). Sinds de opkomst van de chemische industrie is zoutwinning (natrium- en chloorzouten) een van de belangrijkste commerciële activiteiten in de Camargue.
Zoutwingebieden zijn onder meer de moerassen en kunstmatige lagunes van Salin-de-Giraud. De totale oppervlakte van zoutwingebieden in de Camargue was in 2003 ruim 14.000 ha, door het jaar heen gemiddeld 11.000 ha. Eén miljoen kubieke meter zout wordt jaarlijks na concentratie en droging uit de bassins gewonnen; daarmee is het het grootste zoutwingebied van Europa. Door de grote hoeveelheid zout krijgt het water in deze zoutvlakten mooie kleuren zoals roze of soms rood.
Het bosland.
In het ecosysteem van de Camargue spelen de kleine bosachtige gebiedjes langs de Rhône en bij de voormalige duinen ten zuiden van Vaccarès een belangrijke rol. Dit geldt met name voor de talrijke zoogdieren, zoals diverse knaagdiersoorten, vossen en bevers, en ook voor insecten, die een belangrijke voedingsbron vormen voor nestelende vogels.
De kust.
De zeedijk langs de kust is ongeveer twintig kilometer lang en niet toegankelijk voor gemotoriseerd verkeer. Langs de hele kust leven grote aantallen van de stern, de kluut, verschillende soorten zeemeeuwen en plevieren. In het westen bevindt zich de vuurtoren van Gacholle. Het zand van de duinen wordt op zijn plaats gehouden door "genivelles", kastanjehouten palissaden.
Étang de Vaccarès.
In 1927 werd een watergebied ter grootte van 13.117 ha van Étang de Vaccarès tot aan de zee officieel bestempeld tot beschermd natuurgebied. Het reservoir Étang de Vaccarès bevat ruim zesduizend hectare zoet en brak water en is zeer belangrijk voor het totale waterbeheersysteem van de Camargue. Het water is minder dan twee meter diep, waardoor de reinigende werking van zonlicht en wind veel effect hebben. Het reservoir verwerkt jaarlijks vijftig miljoen kubieke meter water van de omliggende rijstvelden, waardoor een deel van het verlies aan zoet water uit de Rhône (sinds de aanleg van dijken) wordt gecompenseerd. Er leven behalve de roze flamingo's meerkoeten, eenden, futen, sternen, zeemeeuwen en vele andere watervogels.
Toeristische activiteiten.
Toeristen kunnen in de Camargue onder meer paardrijden, winkelen en niet-bloedige stierengevechten, de zogenaamde Course Camarguaise, zien in de arena's van Saintes-Maries-de-la-Mer en Mauguio, rondvaarten maken, wandelen, vogelen, de stranden en strandjes bezoeken of het antieke theater van Arles bezichtigen. Ook Nîmes met zijn vele monumenten uit de Romeinse tijd ligt binnen bereik. Een goede manier om de Camargue te bezoeken is fietsend, waarbij men wel rekening moet houden met grote zwermen muggen.

</doc>
<doc id="25076" url="https://nl.wikipedia.org/wiki?curid=25076" title="DB Cargo">
DB Cargo

DB Cargo is een Europese goederenvervoerder per spoor, met hoofdvestiging in Mainz. Het bedrijf werd op 1 januari 1999 opgericht onder de naam DB Cargo. Na een eerste fusie in 2000 werd de naam Railion ingevoerd en in 2009 werd de naam veranderd in DB Schenker Rail. Vanaf 1 april 2016 is de naam weer DB Cargo. 
Activiteiten.
Bij DB Cargo werken in totaal ongeveer 31.200 mensen (stand december 2022), waarvan zo'n 650 in Nederland. DB Cargo beschikt over ongeveer 83.000 goederenwagens en 2600 locomotieven, min of meer gelijk verdeeld over diesel en elektrisch. Het bedrijf levert transportdiensten in 17 Europese landen. In 2022 werd zo'n 222 miljoen ton vracht vervoerd waarmee een omzet werd behaald van vijf miljard euro.
Het bedrijf vervoert uiteenlopende producten. Naast bloktreinen voor klanten die veel vervoer in één keer aanbieden, richt DB Cargo zich ook op wagenladingvervoer, Unit Cargo genoemd.
Geschiedenis.
Sinds de allereerste fusie in 2000, was Railion het resultaat van een fusie van de goederenpoten van de Nederlandse en Duitse spoorwegen, respectievelijk NS Cargo en DB Cargo op 1 januari 2000. In totaal werkten er toen ongeveer 27.000 mensen bij Railion. De holding "Railion GmbH", was gevestigd in Mainz en was een dochteronderneming van DB Logistics, dat op haar beurt weer onder Deutsche Bahn viel. Naast Railion vielen ook Schenker en Stinnes AG onder DB Logistics.
Railion Duitsland (DB Cargo Deutschland).
De goederenpoot van de Duitse spoorwegen DB heette sinds 1 januari 1999 "DB Cargo", een naam die ook na de fusie met NS Cargo in 2000 in gebruik bleef. Per 1 september 2003 is de naam gewijzigd in "Railion Deutschland AG". Railion Deutschland zette alle activiteiten van DB Cargo voort en kreeg ook de beschikking over diens materieelpark.
Railion Nederland (DB Cargo Nederland).
De Nederlandse tak van Railion heette sinds de fusie op 1 januari 2000 "Railion Benelux N.V." en is per 1 september 2003 gewijzigd in "Railion Nederland N.V." Van 2009 tot 2016 was de naam DB Schenker Rail Nederland, nadien DB Cargo Nederland.
Railion Benelux kreeg de beschikking over het materieelpark van NS Cargo, bestaande uit diesellocomotieven serie 6400 en een deel van de elektrische locomotieven serie 1600, alsmede enkele rangeerlocomotieven serie 600 en locomotoren. Later werd twaalf diesellocomotieven serie 232 en vijf diesellocomotieven serie 204 overgenomen van de Duitse tak van Railion. De serie 204 werd bij Railion Nederland alleen gebruikt in Zeeuws-Vlaanderen.
Railion Nederland (en diens opvolger DB Schenker Rail) was tot voor kort de enige vervoerder die wagenladingvervoer aanbood maar kreeg in 2007 te maken met concurrentie van het Zwitserse ChemOil. Vooralsnog is Railion Nederland de enige die in het rangeerproces, het zogenaamde 'heuvelen' toepast. Hierbij worden de wagens op de juiste plaats van elkaar ontkoppeld en vervolgens over een heuvel geduwd zodat de wagens via zwaartekracht naar een zogenaamd 'verdeelspoor' rollen alwaar zich nieuwe treinen formeren, meestal uitgesorteerd op bestemming(srichting). Het enige emplacement in Nederland waar dit gebeurt, is de Kijfhoek, tussen Zwijndrecht en Barendrecht.
Railion Denemarken (DB Cargo Danmark / Scandinavia).
Op 27 juni 2001 fuseerde de goederentak van de Deense spoorwegen DSB Gods met het Duits-Nederlandse Railion. Als naam voor de Deense tak werd aanvankelijk "Railion Denmark" gebruikt, die kort daarop werd gewijzigd in "Railion Danmark". Railion Danmark kreeg de beschikking over het materieelpark van DSB Gods, bestaande uit diesellocomotieven type MZ 1400 en elektrische locomotieven typen EA 3000 en EG 3100. Ook behoorden de rangeerlocomotieven MK 600 en enkele locomotoren type Køf tot het materieelpark van Railion Danmark. De EA 3000 locomotieven zijn vanaf 14 december 2009 verplaatst naar de Bulgaarse dochteronderneming van DB Schenker Rail.
Railion Italië (DB Cargo Italia).
In juni 2004 kreeg Railion 95% van de aandelen van het Italiaanse Strade Ferrate del Mediterraneo (SFM) in handen, waarvan de naam in mei 2005 werd gewijzigd in "Railion Italia Srl". Het hoofdkantoor van DB Schenker Rail Italië is gevestigd in Alessandria. DB Schenker Rail verwierf in januari 2010, in twee stappen, een aandelenbelang van 60% in NordCargo (een dochteronderneming van Ferrovie Nord Milano (FNM). Het hoofdkantoor van NordCargo is gevestigd in Milaan.
Railion Zwitserland (DB Cargo Schweiz).
In januari 2007 nam Railion de Zwitserse spoorwegmaatschappij Brunner Railway Services GmbH over, die sinds mei 2007 de naam "Railion Schweiz GmbH" kreeg.
Railion Zweden (DB Cargo Scandinavia).
In december 2007 hebben het Deense Railion Danmark en de Zweedse goederenvervoerder Green Cargo een gemeenschappelijk productiebedrijf opgericht onder de naam "Railion Scandinavia A/S", gevestigd in Denemarken. Daartoe werd een gemeenschappelijk tractiepark ingericht. De oprichting per 31 maart 2008 van Railion Scandinavia is het gevolg van jarenlange intensieve samenwerking tussen Railion en Green Cargo. Van de aandelen is 51% in handen van Deutsche Bahn en 49% van Green Cargo. Rond 80% van het goederenvervoer per spoor gaat tegenwoordig naar en via Duitsland.
Railion Scandinavia wil in een hogere frequentie goederen vervoeren tussen het knooppunt Malmö en het rangeerstation Maschen bij Hamburg. De samenwerking biedt de mogelijkheid om de prestaties van wagonlading en gecombineerd vervoer met een directe verbinding tussen terminals en rangeerstations in Duitsland en Zweden. Ook het goederenvervoer per spoor van, naar en in Denemarken loopt onder verantwoording van Railion Scandinavia. Railion en Green Cargo investeerden gemeenschappelijk in 23 nieuwe meerspanningslocomotieven van de serie 185.3. Deze locomotieven zijn voorzien van beveiligingssystemen voor de drie landen Duitsland, Denemarken en Zweden.
English, Welsh and Scottish Railway (DB Cargo UK).
In 2007 werd English, Welsh and Scottish Railway Ltd. (EWS) overgenomen. De naam werd op 1 januari 2009 veranderd in "DB Schenker Rail (UK) Ltd." en vanaf 1 maart 2016 DB Cargo UK
In de loop van 2008 maakte het moederbedrijf Deutsche Bahn bekend dat de naam Railion zou worden gewijzigd, op 16 februari 2009 werd de naam "Railion" gewijzigd in "DB Schenker Rail". Vanaf 1 maart 2016 is de naam weer veranderd in "DB Cargo".

</doc>
<doc id="25077" url="https://nl.wikipedia.org/wiki?curid=25077" title="Norodom Chakrapong">
Norodom Chakrapong

ZKH Generaal Sdech Krum Khun (prins) Norodom Chakrapong ("Naradhama Chakrabangsa") (Khemerin Paleis, 21 oktober 1945) is een zoon van ZM Norodom Sihanouk, de voormalige koning van Cambodja.
Norodom Chakrapong heeft zijn opleiding genoten in Frankrijk en aan het stafopleidingsinstituut van de Joegoslavische luchtmacht. Gedurende de jaren 60 heeft hij gediend als piloot in de luchtmacht van Cambodja. Van 1973 tot 1975 leefde hij in China in ballingschap (net als zijn vader). Hierna ging hij naar Frankrijk waar hij tot 1991 verbleef. In het midden van de jaren 90 is hij viceminister-president van Cambodja geweest. Hij was toen onder andere verantwoordelijk voor de staatsluchtvaartmaatschappij Kampuchea Airways. 
Hij werd in 1993 wederom verbannen vanwege zijn vermoedelijke betrokkenheid bij een moordaanslag op Hun Sen. Hij ging hierop eerst tot 1994 naar Maleisië en vervolgens tot 1998 naar Frankrijk. 
In 2003 keerde hij met goedkeuring van minister-president Hun Sen terug en hij richtte toen Royal Phnom Penh Airways op. Tot 2004 was ZKH de eigenaar van deze maatschappij. Hij is ook lid van de raad van advies van de koning. Hij is zodoende een invloedrijk persoon in het politieke en zakelijke klimaat in Cambodja in de jaren 90 en 00. 
Vrouwen en kinderen.
Hij heeft voor zover bekend 13 kinderen van 6 vrouwen. Namen van zijn vrouwen met de bijbehorende kinderen:
1 Hun Soeun (Anak Munang Soeun), geboren op 1 augustus 1943, lid van de Hun Familie. Ze was tijdens haar leven een balletdanseres bij het koninklijke ballet van Cambodja. Getrouwd: geen datum voorhanden Gescheiden: geen datum voorhanden.
2 Kethy Tioulong (Anak Munang Kethy), geboren op 5 augustus 1951. Getrouwd op 18 november 1965 in het Khemerin Paleis in Phnom Penh. Gescheiden: reeds, geen datum voorhanden. Zij was een dochter van generaal Nhiek Tioulong.
3 Duong Diyath (Anak Munang Diyathi), geboren op 5 april 1948. Getrouwd op 10 november 1967 in het Khemerin Paleis in Phnom Penh. Zij was een dochter van Duong.
4 Duong Yany (Anak Munang Yani), geboren op 4 februari 1953. Getrouwd in 1974 in Peking China. Zij was een dochter van Duong. Gescheiden: reeds, geen datum voorhanden. 
5 Dounchan Charuvan (Anak Munang Yaruvani), prinses Norodom Chakrapong, geboren op 11 april 1956. Zij was een dochter van Duongchan.
6 Monirem (Anak Munang Munirimi)

</doc>
<doc id="25078" url="https://nl.wikipedia.org/wiki?curid=25078" title="Ldp">
Ldp



</doc>
<doc id="25079" url="https://nl.wikipedia.org/wiki?curid=25079" title="Siem Reap Airways International">
Siem Reap Airways International

Siem Reap Airways International was de in het jaar 2000 opgerichte Cambodjaanse dochtermaatschappij van het Thaise Bangkok Airways.
De thuisbasis van Siem Reap Airways was Siem Reap. De beroemde tempels van Angkor Wat liggen bij deze plaats.
Op 14 november 2008 maakte de Europese Commissie bekend dat Siem Reap Airways op de zwarte lijst was geplaatst. Sinds 1 december 2008 voert Siem Reap geen vluchten meer uit.
Vloot.
De vloot van Siem Reap Airways International bestond in mei 2008 uit:

</doc>
<doc id="25080" url="https://nl.wikipedia.org/wiki?curid=25080" title="Belgrado">
Belgrado

Belgrado (Servisch: Београд, "Beograd"; letterlijk 'witte stad') is de hoofdstad en grootste stad van Servië. Tussen 1918 en 2003 was het tevens de hoofdstad van Joegoslavië en tussen 2003 en 2006 de hoofdstad van Servië en Montenegro. In 2011 telde de stad Belgrado 1.166.763 inwoners, de metropoolregio Belgrado telde ongeveer 1,7 miljoen inwoners. Belgrado ligt aan de zuidrand van de Pannonische vlakte, waar de Sava uitmondt in de Donau. De stad werd in de twintigste eeuw vijfmaal gebombardeerd.
Geschiedenis.
Vanaf de 3e eeuw v.Chr. lag op deze plaats een aanvankelijk Keltische en later Romeinse nederzetting die door de Romeinen "Singidunum" werd genoemd. Vervolgens ging de plaats deel uitmaken van het Byzantijnse Rijk, waarna overheersing door Hunnen, Sarmaten, Ostrogoten en Avaren volgde, tot de Serven hier arriveerden rond het jaar 630. In geschreven bronnen werd Belgrado in 878 genoemd als onderdeel van het koninkrijk Bulgarije, onder de Slavische naam "Beograd", wat "wit fort" of "witte stad" betekent. Later werd Belgrado weer onderdeel van het Byzantijnse Rijk en van het Bulgaarse Rijk. 
Vanaf de middeleeuwen lag de stad in het Servische koninkrijk. De eerste Servische koning die over Belgrado regeerde was Dragutin (1276-1282), die de stad onder de naam "Nándorfehérvár" ('Nándors witte burcht' cadeau kreeg van de toenmalige koning van Hongarije.
In 1456 sloegen de oprukkende Turken, die drie jaar eerder Constantinopel hadden veroverd, beleg voor Belgrado. Ze konden worden afgeslagen, maar in 1521 viel Belgrado alsnog in Turkse handen. Sindsdien werd de stad driemaal door de Oostenrijkers veroverd en door de Turken heroverd. Pas na twee Servische opstanden in de 19e eeuw kwam Belgrado in 1867 definitief in Servische handen. De revolutie ging gepaard met grootschalige ontstedelijking, omdat de Ottomaanse structuren van weinig belang werden geacht. Van de ongeveer zesduizend huizen die Belgrado in 1777 had, bleven er in 1834 nog 769 over. Vanaf 1804 tot 1878 werden duizenden Slavische moslims uit Servië en Belgrado verbannen of gedwongen om de orthodox-christelijke leer aan te nemen. Van honderden moskeeën bleef er maar één over (die in 2004 in brand is gestoken tijdens onlusten). 
In 1918 werd Belgrado de hoofdstad van Joegoslavië, na het uiteenvallen van zowel het Oostenrijks-Hongaarse Rijk als het Ottomaanse Rijk. Van april 1941 tot 1944 werd Belgrado door nazi-Duitsland bezet, waarbij de stad vooral door een bombardement van de Luftwaffe zwaar werd beschadigd; hierbij vielen 2.274 slachtoffers. In oktober 1944 werd de stad bevrijd door het Rode Leger, hoewel de Joegoslavische partizanen deze bevrijding eveneens claimden. Na herstel van Joegoslavië als communistische staat, was Belgrado weer de hoofdstad. In 1992 viel Joegoslavië uit elkaar en werd Belgrado de hoofdstad van Servië en Montenegro; na het zelfstandig worden van Montenegro in 2006 alleen nog van Servië.
Bestuurlijke indeling.
Het district Belgrado is verdeeld in zeventien gemeenten, tien met een urbane status en zeven met een suburbane status. Deze laatsten hebben iets grotere gemeentelijke bevoegdheden, voornamelijk op het gebied van bouw, stadsplanning en openbare voorzieningen.
De urbane gemeenten zijn: Čukarica, Novi Beograd (Nieuw-Belgrado), Palilula, Rakovica, Savski Venac, Stari Grad (de oude stad), Voždovac, Vračar, Zemun en Zvezdara.
De suburbane gemeenten zijn: Barajevo, Grocka, Lazarevac, Mladenovac, Obrenovac, Sopot en Surčin.
De meeste gemeenten liggen aan de zuidoever van de Donau en de Sava in de regio Šumadija. Drie gemeenten (Zemun, Novi Beograd en Surčin) liggen aan de noordzijde van de rivier in de regio Syrmië die tot 1918 tot Hongarije behoorde, terwijl Palilula aan beide kanten van de Donau ligt in de regio's Šumadija en Banaat. Het deel van Palilula ten noorden van de Donau behoorde tot 1918 tot het Hongaarse deel van de dubbelmonarchie Oostenrijk-Hongarije.
Geografie.
Belgrado ligt op een hoogte van 116,75 meter boven zeeniveau op 44°49'14" NB en 20°27'44" OL. De stad ligt op de plaats waar de rivier de Donau en de Sava samenkomen. De historische kern van Belgrado (het huidige Kalemegdan) ligt aan de rechteroever van de Sava en de Donau. Maar door groei van de stad is de stad uitgebreid tot over de rivier de Sava, zodat Novi Beograd en Zemun beide aan de linkeroever liggen.
Klimaat.
Belgrado heeft een gematigd landklimaat. De gemiddelde jaartemperatuur is 11,7 °C. De warmste maand is juli, met een gemiddelde van 22,1 °C. Maar er zijn gemiddeld 31 dagen per jaar met een temperatuur van boven de 30 °C en 95 dagen waarop de temperatuur boven de 25 °C ligt. Er valt in Belgrado ongeveer 700 mm regen per jaar. Het gemiddeld aantal zonuren per jaar bedraagt 2096. De maanden juli en augustus zijn het zonnigst, met gemiddeld 10 uur zon per dag, en december en januari zijn het somberst, met een gemiddelde van 2 tot 2,3 uur zon per dag.
Bevolking.
Volgens de volkstelling van 2011 telde de stad Belgrado 1.166.763 inwoners. Het stedelijk gebied (inclusief de stedelijke nederzettingen van Borča, Ovča en Surčin) telde echter 1.233.796 inwoners, terwijl grootstedelijk gebied 1.659.440 inwoners had.
Religie.
Hoewel in Belgrado verschillende historische religieuze gemeenschappen aanwezig zijn, is de religieuze samenstelling van de stad relatief homogeen. De Servisch-Orthodoxe Kerk is verreweg de grootste kerkgenootschap met 1.475.168 aanhangers (88,9% van de bevolking). Verder werden er 31.914 moslims (1,9%), 13.720 rooms-katholieken, 3.128 protestanten en 8.296 ‘overige’ christenen geregistreerd. Daarnaast werden er 40.657 atheïsten (2,5%) geregistreerd, terwijl 27.684 personen (1,7%) de optie ‘weet niet’ hadden aangevinkt en 54.871 personen (3,3%) helemaal geen religieuze overtuiging hadden vermeld.
Tot de Tweede Wereldoorlog leefde er een belangrijke Joodse gemeenschap in Belgrado. Vanwege de Holocaust en de daaropvolgende alia is hun aantal gedaald van meer dan 10.000 personen tot slechts 295 in de volkstelling van 2011.
Belgrado had in het begin van de twintigste eeuw ook een van de grootste boeddhistische gemeenschappen in Europa. Vanwege de Russische Burgeroorlog vluchtten zo’n 400 boeddhistische Kalmukken uit Rusland om zich vervolgens in Belgrado te vestigen. De meesten van hen zijn na de Tweede Wereldoorlog weer naar Rusland vertrokken. In 2011 werden er 541 aanhangers van Dharmische religies geregistreerd.
Kunst en cultuur.
Belgrado is gastheer van veel jaarlijkse culturele evenementen, waaronder FEST (Belgrado Filmfestival), BITEF (Belgrado Theaterfestival), BELEF (Belgrado Zomerfestival), BEMUS (Belgrado Muziekfestival) en het Belgrado Bierfestival.
De Nobelprijswinnende auteur Ivo Andrić schreef zijn beroemde werk "Na Drini Ćuprija" ('De brug over de Drina') in Belgrado. Andere prominente auteurs zijn Branislav Nušić, Miloš Crnjanski, Borislav Pekić, Milorad Pavić en Meša Selimović.
Het grootste deel van de Servische filmindustrie is gehuisvest in Belgrado, en een van de meest vooraanstaande films die hier gemaakt zijn was de film Underground (1995) van de uit Sarajevo afkomstige regisseur Emir Kusturica.
Belgrado kent diverse theaters. De belangrijkste zijn het Nationaal Theater, het Joegoslavische Dramatheater, het Zvezdara Theater en Atelier 212. De Servische Academie voor Wetenschap en Kunst is eveneens in Belgrado gevestigd, evenals de Nationale Bibliotheek van Servië.
Musea.
Het meest vooraanstaande museum in Belgrado is het Nationaal Museum van Servië, gesticht in 1844. Dit museum herbergt een collectie van meer dan 400.000 stukken, waaronder veel buitenlandse meesterwerken.
Het Militaire Museum is populair bij buitenlandse toeristen en herbergt de resten van een F-117 die door Joegoslavische troepen naar beneden is gehaald tijdens de bombardementen door de NAVO in 1999. Daarnaast bevat dit museum een collectie van wapens buitgemaakt op onder andere het Kosovaarse bevrijdingsleger UCK. Het grootste deel van het museum richt zich op een breed scala aan militaire objecten die teruggaan tot in de Romeinse tijd.
Nachtleven.
Belgrado heeft de reputatie van een bruisend nachtleven, met veel clubs die open zijn van zonsondergang tot zonsopgang. Volgens reisgidsenautoriteit Lonely Planet zou Belgrado zelfs het beste nachtleven ter wereld te bieden hebben, vóór dat van Canada's tweede stad Montreal en de Argentijnse hoofdstad Buenos Aires. De kenmerkendste nachtgelegenheden van Belgrado zijn de drijvende cafés en discotheken ("splavovi"), langs de oevers van de Sava en de Donau. Andere populaire fenomenen zijn de typische ondergrondse cafés en de straat Strahinjića bana in de wijk Dorćol, die door de inwoners smalend "Silicon Valley" wordt genoemd omdat veel vrouwelijke bezoekers plastische ingrepen zouden hebben ondergaan.
Weekendbezoekers, voornamelijk uit Bosnië en Herzegovina, Kroatië en Slovenië, beschouwen Belgrado meer als een metropool dan de hoofdsteden van hun eigen landen, vanwege wat zij zien als de vriendelijke sfeer, de grote clubs en bars, goedkope dranken, het ontbreken van taalproblemen en het ontbreken van voorschriften voor het nachtleven. Bovendien is het nachtleven in Belgrado erg veilig.
Toerisme.
Sinds het herstel van de diplomatieke relaties met West-Europa en de Verenigde Staten in 2000, heeft Belgrado de buitenlandse toeristen, die afwezig waren gedurende de oorlogen in de jaren negentig, weer terug zien keren. De TOB is de officiële organisatie die de stad als toeristische bestemming promoot. Wellicht mede door het negatieve imago van Servië als tegenstander van vele westerse mogendheden in de Kosovokwestie en door het feit dat de laatste bombardementen van Belgrado pas in 1999 plaatsvonden blijft Belgrado een relatief weinig bereisde (citytrip)bestemming. Het toerisme blijft echter groeien en de Servische overheid spant zich in het toerisme in haar land verder te promoten. Belgrado is goed door lijnvluchten verbonden met andere Europese hoofdsteden.
De historische gebieden en gebouwen van Belgrado zijn de belangrijkste attracties. Hieronder vallen de bohemienwijk Skadarlija (belegd met kinderkopjes en genoemd naar Albaniës vijfde stad Shkodër), het Nationaal Museum van Belgrado, het Nationaal Theater van Belgrado, de wijk Zemun, het Nikola Pašićplein, Terazije, het Studentenplein ("Studentski trg"), het Kalamegdanfort in het gelijknamige park, de Rozenkerk, het parlement, de Kathedraal van de Heilige Sava en het Oude Paleis ("Stari Dvor"). Daarnaast zijn er nog vele andere parken, monumenten, musea, cafés, restaurants en winkels.
Economie.
Belgrado is het meest ontwikkelde deel van Servië. Meer dan 30% van het BNP wordt hier geproduceerd. De stad herbergt ook meer dan 30% van de werkende bevolking van Servië. Sinds 2000 groeit de economie van Belgrado sterk. Tijdens de jaren negentig leed de stad, evenals de rest van Servië, zwaar onder het internationaal ingestelde handelsembargo als gevolg van de Joegoslavische oorlogen. De hyperinflatie van de Joegoslavische dinar decimeerde ook de economie van de stad. De Nationale Bank van Servië is in de stad gevestigd. Grote bedrijven die in Belgrado gevestigd zijn, zijn onder andere luchtvaartmaatschappij Air Serbia, Telekom Srbija, Telenor Serbia en Delta Holding.
In oktober 2006 lag het gemiddelde bruto maandsalaris in Belgrado op 41.006 Servische dinar (ongeveer 530 euro); het hoogste in heel Servië. Het gemiddelde netto salaris was 28.090 Servische dinar (365 euro).
Onderwijs.
Belgrado heeft twee staatsuniversiteiten en diverse privé-instellingen voor hoger onderwijs. De Universiteit van Belgrado werd in 1808 gesticht als een Groot Academie en is een van de oudste onderwijsinstellingen in het land (de oudste hoger onderwijs instelling is het Leraren College in Subotica uit 1689). De Universiteit van Belgrado heeft meer dan 70.000 studenten. Er zijn 195 basisscholen en 85 middelbare scholen. Van de basisscholen zijn er 162 reguliere, 14 speciale, 15 kunst en 4 volwassenen scholen. Het middelbareschoolsysteem bestaat uit 51 beroepsscholen, 21 gymnasia, 8 kunstscholen, en 5 speciale scholen.
Politiek.
Belgrado heeft de status van een aparte territoriale eenheid binnen Servië met zijn eigen autonome stadsregering. De huidige burgemeester van Belgrado (sinds 20 juni 2022) is voormalig waterpoloër Aleksandar Šapić.
Verkeer en vervoer.
Het openbaar vervoer in Belgrado is gebaseerd op bussen (118 lijnen), trams (12 lijnen) en trolleybussen (8 lijnen). Het systeem wordt grotendeels verzorgd door GSP Beograd in samenwerking met enkele privébedrijven op diverse busroutes. In 2011 is besloten tot de aanleg van een metrolijn in Belgrado. Belgrado heeft ook een regionaal spoornetwerk, BG Voz; een onderdeel van de Servische Spoorwegen. Het belangrijkste treinstation van Belgrado verbindt de stad met de andere Europese hoofdsteden, alsook met veel plaatsen in Servië. Maar de populairste manier van reizen in Servië is per bus, en de hoofdstad is dan ook goed voorzien van dagelijkse verbindingen naar alle grotere en kleinere plaatsen in het land.
Het wegennet verbindt Belgrado met Novi Sad in het noorden, Niš in het zuiden en de Kroatische hoofdstad Zagreb in het westen. Omdat de stad gelegen is aan twee rivieren, de Donau en de Sava, heeft Belgrado vele bruggen, waarvan de belangrijkste "Branko's Brug" en "Gazela" zijn, die beiden het centrum van de stad verbinden met Novi Beograd.
De haven van Belgrado ligt aan de Donau. Het vliegveld van Belgrado is het Belgrado Nikola Tesla Airport, gelegen in Surčin, op 12 kilometer ten westen van het centrum van de stad.
Sport.
De twee belangrijkste voetbalclubs van Servië komen uit Belgrado: Rode Ster Belgrado en FK Partizan. Rode Ster Belgrado won in 1991 de Europacup 1 en wereldbeker voor clubteams en was de meest succesvolle club van het voormalige Joegoslavië. Het Rode Sterstadion is de thuisbasis van de gelijknamige club. Het Rode Sterstadion werd gebruikt toen Belgrado speelstad was voor het EK voetbal van 1976.
Aartsrivaal FK Partizan is eveneens veelvoudig kampioen van Joegoslavië en Servië en speelt haar wedstrijden in het Partizanstadion. Eenmalig Servisch kampioen FK Obilić, FK Zemun, OFK Beograd, FK Rad, FK Voždovac Belgrado, Hajduk Beograd en FK Voždovac Belgrado zijn andere voetbalclubs uit Belgrado.

</doc>
<doc id="25082" url="https://nl.wikipedia.org/wiki?curid=25082" title="Singidunum">
Singidunum



</doc>
<doc id="25083" url="https://nl.wikipedia.org/wiki?curid=25083" title="Beograd">
Beograd



</doc>
<doc id="25084" url="https://nl.wikipedia.org/wiki?curid=25084" title="Beligrad">
Beligrad



</doc>
<doc id="25090" url="https://nl.wikipedia.org/wiki?curid=25090" title="Intercity-Express">
Intercity-Express

De Intercity-Express, afgekort als ICE, is de snelste trein van spoorwegmaatschappij DB Fernverkehr, onderdeel van Deutsche Bahn. Het is tevens de hoogste treincategorie. De hogesnelheidstreinen worden gebouwd door Siemens en Talgo (enkel ICE L).
Geschiedenis.
Sinds 1985 experimenteert de Deutsche Bundesbahn met een eigen hogesnelheidstrein, als tegenhanger van de Japanse Shinkansen en de Franse TGV. De motorwagens van het prototype ICE-V (voorheen Intercity Experimental) werden in maart 1985 aan de DB afgeleverd. De tussenrijtuigen volgden: op 31 juli 1985 werden deze in Donauwörth afgeleverd. Op 26 november 1985 werd de ICE-V aan het publiek voorgesteld. Op dezelfde dag haalde de volledig beladen ICE op het traject van Gütersloh naar Hamm om 11:29 uur een snelheid van 317 km/u. Na verscheidene andere proefritten haalde deze ICE op 1 mei 1988 een snelheid van 406,9 km/u, een toenmalig wereldrecord.
Het eerste prototype is buiten gebruik gesteld. Voor de ontwikkeling van de ICE 3 is wel een tweede prototype gebouwd, de ICE-S (ICE-Schnellfahrten).
Voor de introductie van de ICE werden in Duitsland de lange-afstandsverbindingen verzorgd door het Intercity (IC-)netwerk. Met de ingebruikname van een Neubaustrecke (NBS, een hogesnelheidslijn) werden de IC's op deze verbinding opgewaardeerd tot ICE. Inmiddels is er sprake van een compleet ICE-netwerk en vullen de IC's het ICE-netwerk aan. Gelijktijdig met deze ontwikkeling werd een integratie uitgevoerd van de spoorwegen van het toenmalige Oost- en West-Duitsland. Op die hoofdverbindingen (voornamelijk met de vroegere DDR) waar geen NBS is aangelegd wordt de ICE-T ingezet.
Maximale snelheden.
De ICE rijdt met 140 tot 200 km/u op reguliere lijnen. Op reguliere lijnen die van het treinbeïnvloedingssysteem LZB voorzien zijn, rijdt de ICE tot 230 km/u, bijvoorbeeld op het traject Berlijn – Hamburg. Op de tien hogesnelheidslijnen wordt 250 tot 300 km/u gereden. Op aangepaste bestaande lijnen, "Ausbaustrecken" (ABS), worden snelheden tot 200 km/u gehaald.
Soorten.
ICE 1.
De ICE 1 (BR 401) (BR = Baureihe) is een meerdelig treinstel met twee motorwagens aan de uiteinden (te vergelijken met locomotieven). Daartussen zitten 9 en voorheen 12 (maximaal 14) rijtuigen. DB Fernverkehr bezit 59 (voor het Eschede-ongeluk 60) treinstellen met 14 bakken (inclusief twee motorbakken) die elk 645 reizigers kunnen vervoeren. Zo'n trein heeft een lengte van 370 meter. Beide motorwagens hebben samen een vermogen van 9600 kW, wat het mogelijk maakt om maximaal 280 km/u te rijden. De ICE 1 is aangeschaft vanwege de ingebruikname van de eerste twee hogesnelheidslijnen in Duitsland in 1991, te weten de hogesnelheidslijn Hannover - Würzburg en de hogesnelheidslijn Mannheim – Stuttgart, beide geschikt voor snelheden tot 280 km/u. De ICE 1 kan, met een maximumsnelheid van 280 km/u, op alle hogesnelheidslijnen in Duitsland ingezet worden inclusief sommige later gebouwde hogesnelheidslijnen die geschikt zijn voor nog hogere snelheden tot 300 km/u, behalve op de hogesnelheidslijn tussen Keulen en Frankfurt: de hellingspercentages van deze spoorlijn zijn te hoog voor de ICE 1 (en ook voor de ICE 2, ICE T en ICE L).
De treinstellen worden ook ingezet voor ICE-verbindingen naar Oostenrijk en voorheen naar Zwitserland. Voor de inzet in Zwitserland waren enkele motorwagens aangepast, te herkennen aan de tweede stroomafnemer op het dak. 
Deutsche Bahn heeft inmiddels alle ICE 1-treinen gemoderniseerd naar hetzelfde interieur als de ICE 3 en de ICE T(D). DB Fernverkehr heeft tussentijds draadloos internet in de treinen aangelegd. Het internet kan op een beperkt aantal trajecten worden gebruikt.
De ICE 1-treinstellen werden ook omgebouwd van een twaalfwagentrein naar een negenwagentrein.
ICE 2.
Om het ICE-net te kunnen uitbreiden, zijn in 1997 de ICE 2-treinstellen BR 402 in dienst genomen. Een van de belangrijkste redenen voor de ontwikkeling van de ICE 2 was daarbij de ingebruikname van de hogesnelheidslijn Berlijn - Oebisfelde (- Wolfsburg - Hannover) in 1998. De ICE 2 had de halve lengte van een toenmalige ICE 1 en heeft daarom maar één motorwagen. Aan de andere kant van de trein rijdt een stuurstandrijtuig. Daardoor zijn deze treinen geschikt voor vleugeltreinexploitatie (splitsen en combineren van treinen), zie de paragraaf "Inzet". Omdat er geen ETCS is ingebouwd in de ICE 2 zijn anno 2024 de eerste treinstellen buiten dienst genomen, rond 2026-2027 zal de gehele serie uit dienst zijn genomen. De rol die ze vervulden is en zal worden overgenomen door de zevendelige variant van de ICE 4, zie de betreffende paragraaf onder.
ICE 3, ICE 3M en Velaro.
ICE 3.
Sinds 2000 wordt de ICE 3 (BR 403), in de reguliere dienst ingezet. De reden was de ingebruikname van de hogesnelheidslijn Keulen - Frankfurt in 2002 die in tegenstelling tot oudere hogesnelheidslijnen in Duitsland geschikt is voor een hogere snelheid van 300 km/u, in plaats van 280 km/u. De ICE 3 is daarom, ook rekening houdend met technische speling, gebouwd voor een snelheid van maximaal 330 km/u en voor grotere stijgingen (4% in plaats van 2%) dan zijn voorgangers. De spoorlijn heeft namelijk relatief steile hellingspercentages. 
De ICE 3-stellen hebben, in tegenstelling tot hun voorgangers, geen motorwagens maar de elektrische installatie en motoren (8000 kW) zijn geheel onder de vloer ondergebracht. De eerste, derde, zesde en achtste bak worden met vier motoren van ieder 500 kW aangedreven. Naast het voordeel dat er zo meer assen kunnen worden aangedreven levert dit een winst aan zitplaatsen op omdat nu ook in de beide kopwagens reizigers kunnen plaatsnemen. DB Fernverkehr bezit 37 treinstellen van het type ICE 3.
ICE 3M / ICE 3MF.
Om ook op de spoorwegen buiten Duitsland te kunnen rijden, is de ICE 3M (BR 406) ontwikkeld, die geschikt is voor de vier meest voorkomende bovenleidingspanningen en treinbeïnvloedingssystemen in Europa. De DB zette tot 2024 13 treinstellen in en de Nederlandse Spoorwegen 3, voor de verbindingen van Nederland en België naar Duitsland en eenmaal per dag naar Basel in Zwitserland, zie de paragraaf 'Inzet'. 
Tussen (de zomer van) 2007 en 2015 reed de ICE 3MF (BR 406F) tussen Parijs en Frankfurt am Main. Hiervoor zijn oorspronkelijk 5 treinstellen ICE 3M (in eigendom van DB Fernverkehr) aangepast om in Frankrijk te kunnen rijden. Deze treinstellen vormden een aparte subgroep binnen het volledige park van ICE 3M.
Velaro.
Baureihe 407.
Om het aantal ICE 3's te kunnen uitbreiden (zowel voor binnenlands gebruik als voor gebruik richting Frankrijk) is de toen nieuwe Velaro D Baureihe 407 besteld die een doorontwikkeling is van de ICE 3M-treinstellen. De trein heeft een nieuwe kop die aan de nieuwste regelgeving voldeed op het gebied van botsbestendigheid.
ICE 3neo/Baureihe 408.
In augustus 2019 schreef DB een aanbesteding uit voor maximaal 90 treinstellen met een maximumsnelheid tot 320 km/u. Dit was de start van de ontwikkeling van de ICE 3neo, ook aangeduid als Velaro MS (door de leverancier) en als DB-Baureihe 408. Deze lijken uiterlijk sterk op de Velaro D/Baureihe 407, maar kunnen er niet gekoppeld mee rijden. De ICE 3neo is voorzien van meer deuren ten opzichte van oudere typen ICE 3 om het sneller in en uitstappen te bevorderen tijdens de stops. Vanaf ongeveer het zeventiende stel worden de ICE 3neo's met een nieuw ontworpen interieur afgeleverd. 
Deze relatief grote serie treinstellen ICE 3neo/Baureihe 408 wordt sinds december 2022 in dienst genomen vanwege een landelijke verhoging van de treinfrequenties zoals voorzien in het toekomstplan Deutschlandtakt. Met deze bestelling komen er meer treinstellen beschikbaar die geschikt zijn voor een snelheid van 300 km/u. Door de ingebruikname van de hogesnelheidslijn Erfurt–Leipzig/Halle in 2015 en de hogesnelheidslijn (Nürnberg–)Ebensfeld-Erfurt in 2017, die beiden geschikt zijn voor snelheden tot 300 km/u, is de behoefte aan treinen die op deze snelheid kunnen rijden toegenomen. Verder zijn deze meerstroomsysteem-stellen vanaf 2024 gebruikt om de storingsgevoelige en inmiddels bijna 25 jaar oude ICE 3M/Baureihe 406-treinstellen in het internationale treinverkeer naar Nederland en België te vervangen.
ICE T en ICE TD.
ICE T.
Tegelijkertijd met de ICE 3 werd de BR 411 ontwikkeld, de kantelbak ICE T (T van "tilt"), die uiterlijk veel op de ICE 3 lijkt. De ICE T is vooral bedoeld voor bestaande spoorlijnen met kleine boogstralen. Door de kantelbaktechniek kunnen deze treinen sneller door de bogen rijden. De ICE T rijdt op elektriciteit en heeft een kantelbaktechniek van de Pendolino (ontwikkeld door FIAT Ferroviaria). Er zijn twee uitvoeringen van de ICE T, een 5-delige en een 7-delige variant. 
ICE TD.
Tegelijkertijd met de ICE 3 en de ICE T werd ook de ICE TD ontwikkeld, BR 605 (T van "tilt", D van diesel), een dieselvariant van de ICE T die daarmee dus uiterlijk ook veel op de ICE 3 lijkt. De ICE TD was vooral bedoeld voor bestaande, niet-geëlektrificeerde spoorlijnen met kleine boogstralen. Voor deze vierdelige dieselvariant heeft Siemens een eigen kantelbaksysteem ontwikkeld. Wegens technische tekortkomingen van dit systeem zijn de ICE-TD-stellen in december 2003 tijdelijk buiten dienst gesteld. Sinds 2006 werden de stellen weer ingezet. In oktober 2017 werden de ICE-TD-stellen echter definitief terzijde gesteld. Een stel is omgebouwd tot meettrein. 
ICE 4.
ICE4, tot 2015 aangeduid als ICx, zijn zeven-, twaalf- en dertiendelige treinstellen van de series BR 412 en BR 812 voor DB Fernverkehr. De ICE 4 is, net zoals de ICE 3, toegelaten tot de hogesnelheidslijn Keulen - Frankfurt. Na een aanpassing zijn de twaalf- en dertiendelige treinstellen geschikt voor een maximumsnelheid van 265 km/u. De zevendelige treinstellen worden vanaf december 2020 ingezet waarbij de maximumsnelheid 250 km/u bedraagt.
ICE L.
Gepland vanaf eind 2024 komen Talgo-lagevloerrijtuigen (maximumsnelheid 230 km/u) onder de naam ICE L in dienst, startend met de internationale verbinding Amsterdam - Berlijn. Een jaar later moeten ook de bijhorende Talgo-locomotieven in dienst komen. Later moeten deze treinen op langeafstandsverbindingen door heel Duitsland in dienst komen, en bovendien naar Kopenhagen en Wenen. De treinstammen kunnen ook op niet-geëlektrificeerde lijnen ingezet worden.
Inzet.
Anno 2024 is het de opzet dat de ICE 3(neo) en ICE 4 het merendeel van de diensten op de ICE-lijnen zullen gaan verzorgen. De ICE 4 zal, met zijn grote zitplaatscapaciteit, ingezet worden op de drukkere verbindingen en de ICE 3(neo) zal vooral worden ingezet op routes met hogesnelheidslijnen waar 300 km/h kan worden gereden (de meeste hogesnelheidslijnen in Duitsland zijn geschikt voor snelheden van 250 km/h tot 280 km/h). Beide soorten worden al door het gehele land ingezet.
Tot de officiële ingebruikneming van de ICE 4 in 2017, en de ingebruikname van de HSL Erfurt-Erlangen-(Nurnberg) in hetzelfde jaar, werden ICE-soorten meer per hogesnelheidslijn ingezet. Ook omdat de ICE-soorten tot in de jaren 2000 vaak zijn ontwikkeld naar aanleiding van een hogesnelheidslijn die werd gebouwd.
ICE 1.
De eerste ICE 1-treinstellen werden vanaf 1991 ingezet op de toen nieuwe ICE-lijn 6 Hamburg-Hannover-Fulda-Franfurt-Mannheim-Stuttgart-Munchen waarbij beide hogesnelheidslijnen die dat jaar geopend werden, bereden konden worden (de hogesnelheidslijn Hannover-Wurzburg gedeeltelijk). In 1992 werd de rechtstreekse IC-lijn Hamburg-Munchen omgezet in een ICE-lijn waarbij ICE-treinen op deze route volledig gebruik maken van de hogesnelheidslijn Hannover-Wurzburg.
In 1993 kon met een vervolgserie van 19 ICE 1-treinstellen de IC-lijn Hamburg-Karlsruhe worden omgezet in een ICE-lijn waarbij sommige ICE's doorreden naar Zwitserland.
En andere reden voor deze nabestelling was namelijk de ombouw tot hogesnelheidslijn van het spoor daar tussen (Karlsruhe-)Rastatt en Offenburg op de spoorlijn Mannheim - Bazel. Vanaf 1993 werden de eerste nieuw gebouwde baanvakken in bedrijf gesteld, de eerste jaren nog met een maximumsnelheid van 160 km/u. Tussen 2001 en 2004 zijn de baanvakken aldaar vrijgegeven voor een snelheid van 250 km/u. 
Op de spoorlijn tussen Gottingen en Fulda (via Kassel-Wilhelmshöhe) waren tot 2017 vrijwel alle ICE 1-treinen te zien omdat de drie ICE-lijnen waar ze werden ingezet daar gezamenlijk liepen. Door de ingebruikname van de ICE 4 vanaf 2017, zie de betreffende paragraaf onder, wordt de ICE 1 nauwelijks meer op deze eerste, begin jaren negentig gestarte, ICE-verbindingen ingezet. De inzet is verschoven naar voormalige secundaire IC-verbindingen (voormalige D-trein en IR-verbindingen) die daarmee in de meeste gevallen opgewaardeerd werden tot volledige ICE-lijn. In sommige gevallen wordt een lijn opgewaardeerd of samengesteld tot een gecombineerde IC/ICE-lijn, waarbij de opwaardering (nog) niet volledig is.
De ICE 1-treinstellen werden daarbij ook omgebouwd van een twaalfwagentrein naar een negenwagentrein waardoor ze minder geschikt zijn geworden voor de drukkere ICE-lijnen.
ICE 2.
In 1996 werd de ICE 2 in gebruik genomen, de eerste twee jaren nog in een tijdelijke samenstelling zonder stuurstandrijtuig. Vanaf 1998, met de ingebruikname van de hogesnelheidslijn Berlijn-Oebisfelde(-Wolfsburg-Hannover), werd de ICE 2 ingezet in de definitieve samenstelling met stuurstandrijtuig en daarmee met de mogelijkheid om als vleugeltrein te worden ingezet:
De trein uit Berlijn (via Hannover) wordt in Hamm gesplitst in een deel naar Keulen via Wuppertal en het andere deel naar Keulen luchthaven via Dortmund en Düsseldorf. De ICE 2 werd daarnaast als versterking op de lijn Hamburg(/Bremen)-Munchen ingezet. In dat geval kon de trein uit München in Hannover gesplitst worden in een deel naar Hamburg en een deel naar Bremen. In Hannover waren tot 2017-2023 daarom de meeste ICE 2-treinen daar te zien, omdat de twee lijnen van inzet beiden via dat station liepen.
ICE T.
Vanaf 1999 werd de ICE T ingezet op de verbinding Stuttgart-Singen(-Zürich), de verbinding werd hiermee opgewaardeerd tot ICE-lijn. De inzet pastte bij het oorspronkelijke concept van de ICE T als kantelbak-IC of -IR. Vanaf 2000 werd de ICE T ook ingezet op de ICE-verbindingen Berlijn-Munchen en Frankfurt-Dresden. Dit pastte bij het nieuwe concept voor deze trein: ICE-verbindingen verzorgen richting de nieuwe Duitse deelstaten (de voormalige DDR / het voormalige Oost-Duitsland) waar (nog) geen hogesnelheidslijn was aangelegd.
Met deze kantelbak-ICE's kon daar al voorzien worden in (iets) snellere treinen met ICE-comfort. Leipzig werd hiermee (tot 2017) een knooppunt van lijnen met ICE T-inzet. Verder rijdt dit treintype ook op de route Dortmund - Keulen - Frankfurt - Wenen. De ICE T is daarom (ook) op Frankfurt Hbf met een bovengemiddelde frequentie te zien. 
Van de 7-delige variant is tussen 2004 en 2006 een relatief grote vervolgserie in dienst genomen. Dat hing samen met de verbeteringen op de, ondertussen verlengde, ICE-lijn Hamburg-Berlijn-München waaronder een verdubbeling van de frequentie. Een andere verbetering was de opwaardering van de spoorlijn tussen Berlijn en Hamburg waarbij dat traject geschikt werd voor snelheden tot 230 km/u. En de ICE T is met een maximumsnelheid van 230 km/u zeer geschikt voor dat traject. Verdere verbeteringen op de verbinding Hamburg-Berlijn-München waren toen de opwaardering van de spoorlijn tussen Berlijn en Leipzig en de ingebruikname van het station Berlin Hauptbahnhof met de Tiergartentunnel in 2006, waarbij de laatste twee projecten onderdeel zijn van het Pilzkonzept.
Sinds de ingebruikname van de hogesnelheidslijn (Nürnberg-)Ebensfeld-Erfurt in 2017 (die aansluit op de in 2015 in gebruik genomen hogesnelheidslijn Erfurt-Halle/Leipzig) worden tussen Berlijn en München snellere ICE-soorten ingezet. 
De behoefte aan kantelbaktreinen zoals de ICE T's is daar afgenomen omdat tussen Leipzig/Halle en Bamberg(-Nürnberg) ICE's niet meer over de oude lijn rijden. De ICE T-treinstellen die op deze verbinding werden ingezet zijn verhuisd naar diverse andere IC/ICE-lijnen.
ICE TD.
De dieselvariant van de ICE T werd tussen 2001 en 2003 ingezet op de (niet geelectrficeerde) verbindingen Nurnberg-Dresden en München-Zürich. Wegens technische tekortkomingen van het kantelbaksysteem van de ICE TD zijn deze stellen in december 2003 buiten dienst gesteld. Vanwege het WK voetbal in 2006 zijn de stellen echter opnieuw getest en weer in dienst gesteld om de extra grote passagiersstroom op te vangen. Dat beviel in eerste instantie goed; sinds december 2007 werden de stellen weer ingezet in de reguliere dienst, nu op de verbinding (Berlijn-)Hamburg-Kopenhagen (over de Vogelfluglinie), waarbij de trein in Puttgarden (Duitsland) op de ferry reed en die weer verliet in Rødby (Denemarken). In oktober 2017 werden de ICE-TD-stellen echter weer terzijde gesteld; sindsdien worden de treinen van Hamburg naar Denemarken weer door de IC3-stellen van de DSB gereden.
ICE 3.
ICE 3, ICE 3M.
In 2000, een jaar voor de introductie van de ICE TD, werd de ICE 3 voor het eerst ingezet op tijdelijke treindiensten voor een toenmalige Expo in Hannover en permanent op de treindienst Amsterdam-Keulen. Het materieel naar Amsterdam betrof de ICE 3M, de meerstroomvariant, gezien de inzet in Nederland. Vanaf 2002 werden alle ICE 3-treinstellen ingezet op de routes over de nieuwe hogesnelheidslijn Keulen-Frankfurt. De dienst uit Amsterdam werd daarbij van Keulen verlengd naar Frankfurt. Een trein uit Amsterdam reed een keer per dag via Mannheim en Freiburg door naar Basel SBB. In 2007 was er ook een verbinding Amsterdam-München. Verder startte vanaf 2002 ook een ICE-verbinding Brussel – Luik – Keulen – Frankfurt, waarbij de ICE tussen Leuven en Luik ook over een nieuwe hogesnelheidslijn reed. Vanaf 2003 rijdt de ICE Frankfurt-Brussel tussen Keulen en Düren, op de daar tot HSL omgebouwde spoorlijn, 250 km/h.
(De ICE 3M is in 2024 op de ICE-lijnen naar Brussel en Amsterdam vervangen door de ICE 3neo, zie de betreffende paragraaf onder). 
Met de ingebruikname van de hogesnelheidslijn Keulen-Frankfurt en met de inzet van de ICE 3 waren in 2002 alle oorspronkelijke IC-lijnen omgezet in een ICE-lijn, op een stuk IC-lijn tussen Hamburg en het Ruhrgebied na: want omdat alleen de ICE 3 was toegelaten tot hogesnelheidslijn Keulen 
-Frankfurt werd de inzet van de ICE 3 vanaf 2002 zoveel mogelijk geconcentreerd op ICE-lijnen die gebruik maakten van deze route. Ze werden daarom, op de internationale ICE-diensten na, niet noordelijker ingezet dan het Ruhrgebied want richting Hamburg is er geen hogesnelheidslijn aangelegd en zijn ICE-treinen technisch niet noodzakelijk. En richting Berlijn werden de diensten vanuit het Ruhrgebied en Keulen reeds verzorgd door de ICE 2. Aan het zuidelijke beginpunt van de hogesnelheidslijn Keulen-Frankfurt werd station Frankfurt Flughafen een knooppunt van ICE's met zowel ICE 3-treinen vanuit het hoofdstation van Keulen als rechtstreekse ICE 3-treinen uit Düsseldorf die via het station Köln Messe/Deutz rijden. Vanuit station Frankfurt Flughaven rijden ICE 3-treinen vervolgens door naar Frankfurt Hbf en verder, of naar station Mannheim en verder.
ICE3 MF.
Vanaf de ingebruikname van de LGV Est in Frankrijk in 2007 werden tot 2015 ook ICE 3M's tussen Parijs en Frankfurt am Main ingezet, het betrof de 5 voor deze dienst aangepaste treinstellen (ICE 3MF/BR 406F). De treinen bereikten in deze dienst een snelheid van 320 kilometer per uur. Deze Duitse hogesnelheidstreinen reden daardoor in Frankrijk dus sneller dan in Duitsland zelf.
Velaro D/Baureihe 407.
Door onder andere uitval van materieel waren er onvoldoende ICE 3-treinstellen beschikbaar voor onder meer de diensten naar Frankrijk (de SNCF zette tijdelijk TGV-stellen in op diensten waar een ICE was ingepland). Dit was een van de redenen voor de Deutsche Bahn om meer ICE 3's te bestellen. Het ging daarbij inmiddels om zogenoemde Velaro's, type Velaro D: een doorontwikkeling van de ICE 3M-treinstellen. De eerste stellen zijn december 2013 in gebruik genomen voor diensten binnen Duitsland, voornamelijk op de hogesnelheidslijn Keulen-Frankfurt en verder. Vanaf 2015 namen de Velaro's de diensten tussen Frankfurt en Parijs over en werd de oudere ICE 3MF niet meer voor diensten naar Frankrijk ingezet.
ICE 3neo/Baureihe 408.
De ICE 3neo, ook aangeduid als Velaro MS (door de leverancier) en als DB-Baureihe 408 rijdt sinds december 2022 op de hogesnelheidslijn Keulen-Frankfurt en vandaar verder naar Stuttgart en München. Inzet is ook gepland tussen Berlijn en München. Ze vervangen sinds 2024 de ICE 3M/Baureihe 406 in het internationale treinverkeer naar Nederland en België. Die serie komt daardoor beschikbaar voor binnenlandse ICE-diensten in Duitsland. De ICE 3neo wordt hiermee, net zoals de ICE 3, op routes ingezet met hogesnelheidslijnen waar 300 km/h kan worden gereden. Maar inzet staat op termijn ook gepland op de verbinding Berlijn - Ruhrgebied, vermoedelijk om samen met de zevendelige variant van de ICE 4 (zie onderstaande paragraaf) de ICE 2 aldaar te vervangen die in 2027 buiten dienst zal gaan: de ICE 3neo is namelijk ook geschikt voor 'vleugeltreinexploitatie'.
ICE 4.
De twaalfdelige ICE 4-stellen werden vanaf de officiële indienststelling in december 2017 (na een eerder proefbedrijf op de verbinding Hamburg - München/Stuttgart) ingezet op de lijnen waar de ICE 1 toentertijd veel reed. Dus op de meeste treinverbindingen waarbij (grotendeels) gebruik gemaakt wordt van de hogesnelheidslijn Hannover - Würzburg. De ICE 4 had daarbij vanaf 2017 eerst een aanvullende rol, en in de jaren erna, een vervangende rol. De ICE 1 kon daardoor op andere, op te waarderen, IC-verbindingen de (nog) oudere IC-rijtuigen vervangen. De ICE 4 wordt ook ingezet op de ICE-verbinding Berlijn - München en op de verbinding Hamburg - Ruhrgebied - Stuttgart - München, dit betreft een (deels) voormalige IC-verbinding die opgewaardeerd is tot een ICE-verbinding. Vanaf 2021 kwamen ook de dertiendelige stellen (ICE4 XXL) in dienst die op vergelijkbare wijze worden ingezet maar in het bijzonder op de drukke verbinding Hamburg/Berlijn-Kassel-Frankfurt-Bazel (CH), en op de reeds genoemde verbinding Hamburg-Ruhrgebied-Stuttgart-München. De zevendelige ICE 4-stellen (ook ICE4 Kurz genoemd, voornamelijk in kringen van hobbyisten) worden vanaf december 2020 ingezet, vooral op de verbinding Berlijn - Ruhrgebied (- Keulen). De ICE 4 wordt hiermee vrijwel op het hele Duitse hogesnelheidsnetwerk ingezet. Door de inzet van de ICE 4 verschoven zoals eerder aangegeven de oudere ICE-soorten naar andere ICE-diensten. De ICE 1, ICE 3 en ICE T verschenen na 2017 in landsdelen waar ze voorheen niet te zien waren.
Uitrusting.
Fietsvervoer.
Enkel de ICE 4 en de ICE 3neo hebben plaats voor fietsen, telkens acht in het koprijtuig van tweede klasse. Voor het meenemen van een fiets is een langeafstandsfietsticket nodig, dat ook de fietsplaatsreservering bevat.
Op de ICE International naar Nederland en België werd fietsvervoer mogelijk vanaf reisdatum 8 augustus 2024.
Ongevallen.
Ramp bij Eschede.
Op 3 juni 1998 ontspoorde in het Duitse plaatsje Eschede (nabij Hannover) op de lijn van München naar Hamburg het ICE-1-treinstel nummer 51. Het tweede deel van de trein kwam tegen een viaduct terecht, dat daarop instortte. Bij dit ongeluk kwamen 101 mensen om het leven. De oorzaak bleek een gebroken wielband. Sindsdien hebben alle ICE's volwielen. Het ICE-ongeluk in Eschede is het zwaarste en enige dodelijke ongeval met een ICE tot nu toe.
Thun.
Op 28 april 2006 botste ICE-1-treinstel 73 in het Zwitserse Thun frontaal met twee BLS Re 465-locomotieven. De machinist van de Zwitserse locomotieven was niet bekend met de nieuwe situatie op station Thun dat na een verbouwing anders was ingericht. Hierdoor zag hij een stoptonend sein bij een wissel over het hoofd. De automatische treinbeïnvloeding bracht de trein tot stilstand, maar omdat de trein inmiddels de wissel gepasseerd was, stond hij op het spoor van de tegemoetkomende ICE. Een noodrem van de ICE bracht de snelheid terug tot 56 kilometer per uur op het moment van de botsing. De machinist van de Zwitserse trein kon de locomotief op tijd verlaten. In de ICE vielen 30 lichtgewonden, onder wie de machinist. Motorwagen 401.573 kon later herbouwd worden met gebruikmaking van onderdelen van andere beschadigde motorwagens (401.020 en 401.551).
Fulda.
Op 26 april 2008 kwam ICE-1-treinstel 11, met motorwagen 401.511 voorop, in botsing met een kudde schapen, vlak voor de ingang van de Landrückentunnel, bij Fulda. Beide motorwagens en tien van de twaalf rijtuigbakken ontspoorden. De trein kwam 1300 meter verderop, in de tunnel, tot stilstand. Van de 130 passagiers raakten er 19 gewond. Vier van hen moesten in een ziekenhuis behandeld worden.

</doc>
<doc id="25091" url="https://nl.wikipedia.org/wiki?curid=25091" title="ICE">
ICE



</doc>
<doc id="25093" url="https://nl.wikipedia.org/wiki?curid=25093" title="Hieronymus Bosch">
Hieronymus Bosch



</doc>
<doc id="25094" url="https://nl.wikipedia.org/wiki?curid=25094" title="Jheronimus van Aken">
Jheronimus van Aken



</doc>
<doc id="25096" url="https://nl.wikipedia.org/wiki?curid=25096" title="Lijst van presidenten van Frankrijk">
Lijst van presidenten van Frankrijk

Hieronder volgt een lijst van alle Franse presidenten van 1848 tot vandaag.

</doc>
<doc id="25116" url="https://nl.wikipedia.org/wiki?curid=25116" title="Avebury">
Avebury

Avebury is een "civil parish" in de "unitary authority" Wiltshire, in het Engelse graafschap Wiltshire. De civil parish telt 615 inwoners.
Avebury is vooral bekend door de reusachtige cirkel van megalieten, die deel zijn van de werelderfgoedinschrijving 'Stonehenge, Avebury en bijbehorende plaatsen'.
Verkeer en vervoer.
Wegen.
De volgende wegen lopen door en kruisen elkaar in Avebury:
De steencirkel.
De cirkel is met 335 meter in middellijn de grootste in zijn soort. Het dorpje Avebury overlapt een gedeelte van de cirkel waar eens stenen stonden. Men schat de cirkel van Avebury ouder in dan Stonehenge.
Oorspronkelijk bestond de cirkel uit ongeveer 600 megalieten, maar deze zijn inmiddels verminderd tot 98. De resterende stenen variëren in grootte van 2,1 tot 5,5 meter.
De verdwenen stenen zijn tot ongeveer de 18e eeuw onder andere als spolia voor het bouwen van huizen gebruikt. Buiten de cirkel is een aarden wal opgehoogd. Waarvoor die bedoeld was, is niet bekend.
Neolithische monumenten.
De "Sanctuary", "Windmill Hill", "Silbury Hill" en de "West Kennet Long Barrow" behoren ook tot het Werelderfgoed Stonehenge, Avebury en bijbehorende plaatsen. De "Silbury Hill" is een 40 meter hoge door mensen gemaakte heuvel. Hij werd 4600 tot 4700 jaar geleden gemaakt, en is de grootste prehistorische kunstmatige heuvel in Europa.
Het doel van de heuvel is echter niet bekend. Mogelijk is zij een heiligdom of had het een astronomische functie.

</doc>
<doc id="25117" url="https://nl.wikipedia.org/wiki?curid=25117" title="Boliviaanse Gasoorlog">
Boliviaanse Gasoorlog

De Boliviaanse Gasoorlog was een conflict over de exploitatie van de natuurlijke gasreserve (de grootste in Zuid-Amerika) in Bolivia. De reserves waren ontdekt in het midden van de jaren negentig en bevinden zich in de zuidoostelijke provincie Tarija. Het conflict ging met name over het plan om het gas naar bewerkingsfaciliteiten in Chili te transporteren, alvorens het zou worden verscheept naar de VS.
Vanaf begin oktober 2003 hield de overheid gewelddadige razzia's op protestblokkades. Deze hadden geleid tot tientallen doden. Lokale groepen en vakbonden vroegen om het aftreden van president Gonzalo Sánchez de Lozada. De provincie dreigde zich zelfs af te scheiden van Bolivia. Na zijn aftreden werd vicepresident en voormalig journalist Carlos Mesa 18 oktober tot president benoemd. Mesa had aangekondigd dat hij een bindend referendum wil houden over het gasproject. 
Op 23 oktober nam het Europees Parlement een resolutie aan over de situatie in Bolivia.

</doc>
<doc id="25119" url="https://nl.wikipedia.org/wiki?curid=25119" title="Woodhenge (Amesbury)">
Woodhenge (Amesbury)

Woodhenge ligt even ten noorden van Amesbury in Engeland en bestond oorspronkelijk uit een cirkel van houten palen.
Woodhenge wordt zo genoemd omdat het oorspronkelijk een houten structuur was die leek op het megalithische Stonehenge. Het werd waarschijnlijk in de bronstijd om cultische redenen gebouwd.
Er zijn nu palen van beton die de oorspronkelijke positie van de houten palen markeren en 6 concentrische ringen vormen. Zij zijn in verschillende kleuren weergegeven op de kaart. De ringen zijn ovaal. De lange as van de ellips wijst in de richting van de plek aan de horizon waar bij Midzomer de zon opkomt.
In het midden van de cirkels werd een graf gevonden. Een talud en een sloot omringen het geheel. Een dam aan de noordoostzijde gaf er toegang toe.
Het maakt deel uit van de werelderfgoedinschrijving Stonehenge, Avebury en bijbehorende plaatsen.
Vergelijkbare constructies in Nederland.
Bij de aanleg in 1993 van de woonbuurt Ittersumerlanden te Zwolle en in 2005 bij het Maalwater te Heiloo zijn grondsporen van een woodhenge constructie uit de Prehistorie gevonden.

</doc>
<doc id="25121" url="https://nl.wikipedia.org/wiki?curid=25121" title="414 v.Chr.">
414 v.Chr.

Het jaar 414 v.Chr. is een jaartal volgens de christelijke jaartelling.

</doc>
<doc id="25122" url="https://nl.wikipedia.org/wiki?curid=25122" title="416 v.Chr.">
416 v.Chr.

Het jaar 416 v.Chr. is een jaartal volgens de christelijke jaartelling.

</doc>
<doc id="25123" url="https://nl.wikipedia.org/wiki?curid=25123" title="417 v.Chr.">
417 v.Chr.

Het jaar 417 v.Chr. is een jaartal volgens de christelijke jaartelling.

</doc>
<doc id="25124" url="https://nl.wikipedia.org/wiki?curid=25124" title="418 v.Chr.">
418 v.Chr.

Het jaar 418 v.Chr. is een jaartal volgens de christelijke jaartelling.

</doc>
<doc id="25125" url="https://nl.wikipedia.org/wiki?curid=25125" title="419 v.Chr.">
419 v.Chr.

Het jaar 419 v.Chr. is een jaartal volgens de christelijke jaartelling.

</doc>
<doc id="25126" url="https://nl.wikipedia.org/wiki?curid=25126" title="70 v.Chr.">
70 v.Chr.

Het jaar 70 v.Chr. is een jaartal in de 1e eeuw v.Chr. volgens de christelijke jaartelling.

</doc>
<doc id="25127" url="https://nl.wikipedia.org/wiki?curid=25127" title="19 v.Chr.">
19 v.Chr.

Het jaar 19 v.Chr. is een jaartal in de 1e eeuw v.Chr. volgens de christelijke jaartelling.

</doc>
<doc id="25141" url="https://nl.wikipedia.org/wiki?curid=25141" title="Oeral (rivier)">
Oeral (rivier)

De Oeral (Russisch: Урал, "Oeral"; Kazachs: Жайық, "Zhayyq") is een rivier die stroomt door Rusland en Kazachstan. De rivier wordt ook weleens geduid als de Oeralrivier, ter onderscheiding van het gebergte de Oeral. De rivier ontspringt ook in dat gebergte en mondt uit in de Kaspische Zee. De totale lengte bedraagt 2428 km en het stroomgebied omvat 249.549 km².
De grootste steden aan de Oeral zijn achtereenvolgens:
Bij de monding in de Kaspische Zee bevindt zich ten westen van de stad Atıraw een grote delta.
De Oeral is een zeldzaam voorbeeld van een rivier die in Rusland een naamsverandering heeft ondergaan: tot 1775 heette de rivier de "Jaik" (Яик) en de aan de rivier gelegen stad heette toen Jaitsk. In dat jaar vond de Poegatsjov-opstand plaats, een grote boerenopstand die steun kreeg van de Jaik-Kozakken. Tsarina Catharina de Grote besloot hen door naamswijzigingen aan de vergetelheid prijs te geven. Sindsdien heet de Jaik Oeral, naar het gebergte waarin zij ontspringt en de stad Jaitsk kreeg de naam Oeralsk (sinds 1994 gewijzigd in Oral). De Jaik-Kozakken hebben daarop echter ook hun naam veranderd in Oeral-Kozakken.
Tussen het Oeralgebergte en de Kaspische Zee wordt de Oeral beschouwd als de feitelijke grens tussen Azië en Europa. 

</doc>
<doc id="25143" url="https://nl.wikipedia.org/wiki?curid=25143" title="Oeral (gebergte)">
Oeral (gebergte)

De Oeral (Russisch: Урал) of het Oeralgebergte (Уральские горы; "Oeralski'je gory") is een gebergte dat in Rusland ruwweg van noord naar zuid loopt; het noordelijke deel vormt de scheiding tussen Europa en Azië op het Eurazische vasteland. Met een lengte van ongeveer 2500 kilometer is de Oeral het langste gebergte van Europa. De breedte varieert tussen de 40 en 150 kilometer. De hoogste top is met 1894 meter de berg Narodnaja ("Volksberg") in het noorden.
Geografie.
Het gebergte strekt zich uit vanaf de steppes in de noordelijke grenszone van Kazachstan tot aan de kust van de Noordelijke IJszee. De noordelijke voortzetting van het gebergte zijn het eiland Vajgatsj en de eilandengroep Nova Zembla in de Noordelijke IJszee.
Het gebied kan geografisch worden onderverdeeld in vijf zones (van noord naar zuid):
Als zuidelijke uitloper van de Oeral wordt soms de Mugalzhar (oblast Mañıstaw, Kazachstan) genoemd en als noordelijke uitloper de Paj-Choj. De hoogste top in de Zuidelijke Oeral is de Jamantaoe (1645 m).
Rondom het gebergte ligt de Voor-Oeral (ten westen aangeduid als Cis-Oeral, ten oosten als Trans-Oeral). De Voor-Oeral en de Oeral zelf worden samen aangeduid als het Oeralgebied of simpelweg als Oeral.
Het gebergte is sterk geërodeerd en is rijk aan delfstoffen: ijzer, zilver, koper, uranium en edelstenen als diamant, smaragd, topaas en aquamarijn.
De belangrijkste rivieren die in de Oeral ontspringen zijn de Oeral en de Petsjora aan de Europese kant en de Tobol en de Tavda aan de Siberische kant. Een bijzondere rivier is de Tsjoesovaja die zowel door de oostelijke als westelijke zijde van de Oeral stroomt. De zuidelijke en centrale delen van de Oeral zijn grotendeels bebost.
Etymologie.
De herkomst van het toponiem 'Oeral' is onduidelijk en er zijn daardoor verschillende verklaringen gegeven voor de naam. Onder andere:
Volgens Philip Johan von Strahlenberg moest het oude Latijnse "Montes Riphaei" of "Hyperborei Montes" (Ptolemaeus), die op sommige oude kaarten is ingetekend, worden gezien als de benaming voor de Oeral in de oudheid.
Geschiedenis.
Het gebergte ontstond tijdens een lange periode van geologische gebeurtenissen, die de Oeraalse orogenese genoemd wordt.
De Oeral werd voor de komst van de Russen bewoond door inheemse volkeren zoals de Chanten (Ostjaken) en de Mansen (Wogoelen). Aan het eind van de 16e eeuw begon de Russische kolonisatie van de Oeral langs de rivieren, zoals Verchotoerje langs de Toera. Er trokken veel politieke dissidenten, kozakken, oudgelovigen en avonturiers naar het gebied. In Irbit ontstond de grootste markt van Siberië. Het gebied groeide in de 18e eeuw uit tot een enorm mijnbouwgebied onder leiding van de Demidovs (Nevjansk en Nizjni Tagil) en iets later door de staatsmijnen. Jekaterinenburg werd als 'hoofdstad van de Oeral' gesticht in 1723 naast andere steden als Perm en Orenburg. De mijnbouw groeide sterk door de Siberische goldrush eind 19e eeuw. Na de Russische Revolutie ontstond hier de republikeinse en multi-etnische Idel-Oeral Staat ("Wolg-Oeral"), die echter al snel in de Russische Burgeroorlog in handen viel van de communisten. In de 20e eeuw kwam een tweede industrialisatiegolf op gang met de vijfjarenplannen van de Sovjet-Unie en was er een tijdlang een gemeenschappelijk bestuurlijk gebied genaamd oblast Oeral.
In de Tweede Wereldoorlog werden in opdracht van Stalin vele complete fabrieken vanuit Europees Rusland naar de Oeral verplaatst om ze uit handen van het oprukkende Duitse leger te houden. Deze fabrieken bleven veelal achter in de Oeral en maakten het tot het tweede industriegebied van Rusland. Door de vele defensiebedrijven (zoals Oeralvagonzavod) en onderzoeksinstituten was het een gesloten gebied in de Sovjetperiode. In 1957 vond in Kysjtym in oblast Tsjeljabinsk de grootste kernramp uit de Russische geschiedenis plaats in het Majakcomplex. Hierdoor en door andere rampen en industriële vervuiling raakten grote gebieden vervuild. Na het uiteenvallen van de Sovjet-Unie stortte de industrie in als gevolg van de negatieve gevolgen van de perestrojkahervormingen. De Oeral was daardoor een van de eerste gebieden die probeerde internationale contacten aan te knopen om de handel te verbeteren. Na de rampzalige jaren 90 zijn de meeste economische sectoren geleidelijk aan weer wat gegroeid. De vervuiling en uitstoot wordt sinds de jaren 90 met buitenlandse hulp aangepakt en is sindsdien verbeterd. In de Oeral bevinden zich nog steeds een aantal gesloten steden waar bijvoorbeeld plutoniumopwerkingsfabrieken en andere soorten defensie- en atoombedrijven zich bevinden.
Op vrijdag 15 februari 2013 is er een meteoriet ingeslagen in het zuidelijke Oeralgebied.

</doc>
<doc id="25144" url="https://nl.wikipedia.org/wiki?curid=25144" title="Oeral">
Oeral



</doc>
<doc id="25145" url="https://nl.wikipedia.org/wiki?curid=25145" title="Oeralrivier">
Oeralrivier



</doc>
<doc id="25149" url="https://nl.wikipedia.org/wiki?curid=25149" title="Bent Larsen">
Bent Larsen

Bent Larsen (Thisted, 4 maart 1935 - Buenos Aires, 9 september 2010) was een Deens schaker.
Larsen leerde schaken toen hij zes jaar oud was en werd in 1954 op 19-jarige leeftijd schaakkampioen van Denemarken. In 1956 was hij internationaal meester FIDE en in de jaren zestig was hij een sterke toernooispeler. Hij werd tevens grootmeester. Larsen won zowel in 1960 als in 1961 het Hoogovenstoernooi, gedeeld met resp. Tigran Petrosjan en Borislav Ivkov.
Larsen heeft een opening op zijn naam staan: 1. b3, tegenwoordig bekend als de Nimzowitsch-Larsenaanval. Hij speelde vaak de schaakopeningen Engels, Siciliaans en ook een van de Indische verdedigingen. Onder meer door zijn bemoeienis is de Birdopening, die lange tijd als weinig hoopvol voor wit bekendstond populair geworden, omdat hij de tot dan toe onverkende mogelijkheden van deze opening wist uit te buiten.
"Als je niet weet wat je moet zetten, doe dan een zet met een torenpion!" was zijn advies aan amateurschakers.
Larsen overleed na een kort ziekbed op 75-jarige leeftijd in Argentinië, waar hij met zijn tweede vrouw woonde.

</doc>
<doc id="25150" url="https://nl.wikipedia.org/wiki?curid=25150" title="Akiba Rubinstein">
Akiba Rubinstein

Akiba Kiwelowicz Rubinstein (Stawiski, 1 december 1880 – Antwerpen, 15 maart 1961) was een Joods-Poolse schaakgrootmeester.
Schaakcarrière.
Rubinstein werd geboren in een gezin van 12 kinderen, waarvan hij de jongste was. Hij leerde schaken op relatief late leeftijd, 16 jaar. Zijn ouders wilden dat hij rabbijn zou worden, maar toen hij in 1903 op de Russische kampioenschappen in Kiev vijfde werd, besloot hij zich volledig te richten op het schaken.
In de periode 1907-1922 was hij één van de sterkste spelers op het wereldtoneel. In 1907, 1909 en 1911 werd hij kampioen van Rusland.
Het jaar 1912 was zonder meer het meest succesvolle jaar van Rubinstein. Hij won dat jaar vijf officiële toernooien. 1912 wordt in de schaakwereld ook wel aangeduid als het "Rubinstein Jaar". In die periode was hij de gedoodverfde favoriet om regerend wereldkampioen Emanuel Lasker uit te dagen, maar door de uitbraak van de Eerste Wereldoorlog zou die wedstrijd nooit plaatsvinden. Toen in 1921 het wereldkampioenschap schaken opnieuw werd gehouden, was Rubinstein inmiddels 'ingehaald' door José Raúl Capablanca.
In december 1931 / januari 1932 maakte Rubinstein een tournee door Nederland en speelde diverse simultaanschaakpartijen bij schaakverenigingen.
Rubinstein's mentale gezondheid ging gaandeweg zijn leven steeds meer parten spelen. In 1932 stopte hij met schaken.
Door de beide wereldoorlogen heeft het schaken hem financieel niet veel opgebracht.
Hij kwam niet graag onder de mensen, werd op den duur mensenschuw en eindigde zijn leven in 1961 in een sanatorium in België waarvoor hij de kosten niet zelf kon opbrengen: er werd een fonds voor hem opgericht. België was ook het land waar hij tijdens de Tweede Wereldoorlog verbleef.
Rubinsteinvarianten.
Rubinstein heeft meer dan dertig schaakvarianten op zijn naam staan, waaronder de Rubinsteinvariant in het aangenomen damegambiet, een opening die hij graag en met succes speelde:
1. d4 d5 2. c4 dc 3. Pf3 Pf6 4. e3 e6 5. Lc4 c5 6. 0-0 a6 7. a4 ("zie diagram")
Een andere Rubinsteinvariant, die uit het Nimzo-Indisch, ontstaat na de zetten:1. d4 Pf6 2. c4 e6 3. Pc3 Lb4 4. e3 0-0 5. Pe2 ("zie diagram").Kenmerkend voor deze Rubinsteinvariant is de zet e3.

</doc>
<doc id="25151" url="https://nl.wikipedia.org/wiki?curid=25151" title="Andes">
Andes

De Andes (voluit: La Cordillera de los Andes) zijn een grote, langgerekte bergketen langs de westkust van Zuid-Amerika. Het berggebied is ongeveer 7000 km lang, op sommige plaatsen 160 km breed en heeft een gemiddelde hoogte van circa 4000 m. De bergketen loopt voor het grootste gedeelte parallel aan de kust van de Grote Oceaan.
De Andesketen situeert zich in zeven Zuid-Amerikaanse landen: Argentinië, Chili, Bolivia, Peru, Ecuador, Colombia en Venezuela. De Andes kruist de evenaar en loopt zuidwaarts tot Vuurland. De Scotiarug, met onder andere Zuid-Georgia en de Zuidelijke Sandwicheilanden is een grotendeels onderzeese voortzetting van het gebergte. Deze verbindt de Andes met een grote boog met het Antarctisch Schiereiland in Antarctica.
Geologie.
De Andes zijn geologisch gezien een jong systeem. Het gebergte ontstond tijdens het Krijt en de Tertiaire periode. Het ontstaan van de bergketen in Zuid-Amerika is het gevolg van de platentektoniek. De oceanische Nazcaplaat duikt weg onder de continentale Zuid-Amerikaanse plaat (subductie), met een snelheid van ongeveer 8 cm per jaar. Hierdoor nemen de bergen steeds meer in hoogte toe. Vulkanen en aardbevingen komen er dikwijls voor. Als geheel vormen de Andes een van de belangrijkste bergmassa's van de wereld. Het bergsysteem is hoger dan elk ander gebied, op de Himalaya na. Er zijn veel besneeuwde pieken met hoogtes boven de 6700 m.
In het verre zuiden lopen de bergen van oost naar west. De richting wordt anders in Argentinië en Chili. Ten westen van de bergen ligt de zee. Er zijn door gletsjers gevoede meren in zowel Argentinië als Chili.
De hoogste bergen van de Andes liggen op de centrale en noordelijke Argentijns-Chileense grens: Aconcagua (6960 m), de hoogste berg van het westelijk halfrond, en de Tupungato (6570 meter). Andere belangrijke pieken zoals Llullaillaco flankeren de belangrijkste bergwaaier.
De centrale Andes breidt zich in Bolivia en Peru uit in veelvoudige waaiers (circa 640 km breed) met hoog plateauland (het Hoogland van Bolivia) en vele hoge intermontane valleien. Hier bloeide vroeger de Incabeschaving. Op de grens van Peru en Bolivia ligt het Titicacameer. In Bolivia zijn er opmerkelijke vulkanen, zoals Nevado Sajama. De hoogste spoorweg van de Andes loopt van La Oroya naar Lima.
Mensen en economie.
Peru, Ecuador en Colombia zijn bevolkt sinds oude tijden. Vroeger waren er rijke beschavingen gevestigd, zoals de Inca's en Chibcha's. De Quichua en de Aymarastammen vormen de belangrijkste inheemse inwoners van de Andes. Wegens een schaarste aan water is landbouw moeilijk. Tabak, katoen en koffie worden gekweekt en uitgevoerd. Koper, zilver, tin, ijzer en goud worden ontgonnen en er wordt aardolie gevonden. Hoewel er een spoorpassage door de bergen is, zijn de inwoners van de Andes niet van treinen afhankelijk voor het behoud van hun economie. In bepaalde Andesgebieden is het toerisme sterk in ontwikkeling.
El Tatio.
In het Andesgebergte ligt onder andere ook het geiserveld El Tatio.
Hoogste bergen van de Andes.
Een overzicht van bergen hoger dan 6.500 meter in de Andes.

</doc>
<doc id="25152" url="https://nl.wikipedia.org/wiki?curid=25152" title="Ruse">
Ruse



</doc>
<doc id="25153" url="https://nl.wikipedia.org/wiki?curid=25153" title="FIDE-rating">
FIDE-rating

Een FIDE-rating is een getalsmatige aanduiding van de sterkte van een schaker. Het is een toepassing van de Elo-rating, uitgevoerd door de FIDE. Bij sterke schakers wordt met 'de rating' doorgaans de FIDE-rating bedoeld. In de praktijk worden de begrippen rating, Elo-rating en FIDE-rating vaak door elkaar gebruikt. FIDE-ratings werden tot 1 juli 2009 vier keer per jaar gepubliceerd en wel in januari, april, juli en oktober. Vanaf die datum werden ze gepubliceerd in januari, maart, mei, juli, september en november. Sinds juli 2012 publiceert de FIDE maandelijks een nieuwe ratinglijst.
Ratingverschillen.
De laagst mogelijke FIDE rating is 1200 (vanaf 1 juli 2009, daarvoor was het 1600). In de praktijk beginnen FIDE-ratings ongeveer bij 1900. Een meester heeft doorgaans een FIDE-rating tussen de 2400 en 2500, een grootmeester een FIDE-rating van meer dan 2500. Een FIDE-rating van 2700 wordt gezien als de grens voor top-grootmeesters. Slechts twaalf spelers zijn boven de 2800 gekomen: Garri Kasparov, Vladimir Kramnik, Veselin Topalov, Viswanathan Anand, Magnus Carlsen, Levon Aronian, Fabiano Caruana, Aleksandr Grisjtsjoek, Shakhriyar Mamedyarov, Hikaru Nakamura, Maxime Vachier-Lagrave, Wesley So, Ding Liren en Alireza Firouzja.
De hoogste FIDE-rating staat sinds mei 2014 op naam van Magnus Carlsen: 2882.
Geschiedenis.
Tot de invoering van de FIDE-rating werd besloten op het FIDE-Congres 1970 te Siegen. Per 1 juli 1971 werd het behalen van de titels grootmeester (GM) en internationaal meester (IM) onder andere afhankelijk gemaakt van deze rating. Op dat moment waren er 79 schakers met een FIDE-rating van 2500 of meer, van wie 60 grootmeesters. Bobby Fischer had met 2760 de hoogste rating. J.H. Donner was met een rating van 2500 de enige Nederlander in de top; in totaal hadden nog slechts 25 Nederlanders een rating. In 1982 bereikte Jan Timman de tweede plaats op de FIDE-ranglijst, achter Anatoli Karpov.
In het begin werden de FIDE-ratings telkens opnieuw berekend uit de resultaten van de laatste drie jaar, op dezelfde wijze als een toernooiprestatierating. Deze methode werd spoedig vervangen door een systeem, waarbij bij nieuwe resultaten van een speler met een bepaald gewicht leiden tot een mutatie in diens bestaande rating. Daardoor nam het aantal ratinghouders gestaag toe, want om een rating te verwerven dient men te spelen tegen schakers die al een rating hebben. Aan nieuwe toernooispelers werd lange tijd provisorisch een beginrating van 2200 toegekend.
Berekening.
De berekening van FIDE-elo's gebeurt redelijk gelijkaardig aan dat van de normale elo's. Men gebruikt volgende formule om de nieuwe ratingen te berekenen.
Verder geldt K=40 voor alle spelers onder de 18 jaar met een rating lager dan 2300.
Niet alle partijen komen in aanmerking voor berekening door de FIDE. Enkel partijen met een minimaal tempo volgens onderstaande tabel worden meegerekend in de rating.
In de praktijk zijn dat de volgende partijen:

</doc>
<doc id="25154" url="https://nl.wikipedia.org/wiki?curid=25154" title="Cetacea">
Cetacea



</doc>
<doc id="25155" url="https://nl.wikipedia.org/wiki?curid=25155" title="Fynen">
Fynen



</doc>
<doc id="25161" url="https://nl.wikipedia.org/wiki?curid=25161" title="Sint-Pietersberg">
Sint-Pietersberg

De Sint-Pietersberg is een ruim 100 meter hoge heuvel in Nederland en België, gelegen ten zuiden van de stad Maastricht. Hij vormt het noordelijke gedeelte van het Plateau van Caestert, een zuid-noord verlopende heuvelrug met een lengte van 8 km (van Jekerdal in Maastricht tot Hallembaye in de Belgische gemeente Oupeye). Voor een klein gedeelte ligt het Plateau van Caestert ook in de gemeente Riemst.
Geschiedenis.
De Sint-Pietersberg kent een lange en bewogen geschiedenis. Van de restanten van een 20 hectare groot oppidum, de Oppidum Caestert, gebouwd in de 1e eeuw voor Chr. op het Plateau van Caestert, staat niet vast of het Keltisch of Romeins is, hoewel de locatie is voorgesteld als het mogelijke Atuatuca van de Eburonen. Vanwege de strategische ligging aan de Maas, dicht bij de tweeherige stad Maastricht, verrezen er in de loop der eeuwen diverse burchten en versterkingen op de heuvel. Begin 18e eeuw werd op de noordflank het fort Sint Pieter aangelegd. Op de westhelling bij Slavante lag het Observantenklooster.
Het dorp Sint Pieter wordt al in zeer oude documenten genoemd, maar de kern van het dorp lag vroeger dichter bij de stadsmuren van Maastricht. Het tot het prinsbisdom Luik behorende dorp werd diverse malen verwoest bij belegeringen. Een groot deel van de Sint-Pietersberg was vroeger gemeenschappelijke weidegrond van Sint Pieter. De inwoners van het dorp lieten hier op de graslanden het vee grazen. Sommigen bewoonden grotwoningen (zie o.a. grotwoning De Kluis en grotwoning Greetje Blanckers).
Rond 1800 kreeg de Sint-Pietersberg veel aandacht van wetenschappers naar aanleiding van de publicatie van "Histoire naturelle de la montagne de Saint-Pierre de Maestricht" (1799). Hierin werd onder andere een schedel van een mosasaurus beschreven, die omstreeks 1770 in de Sint-Pietersberg was gevonden en die de Fransen na de inname van Maastricht in 1794 naar Parijs hadden overgebracht. Het fossiel werd daardoor bekend in wetenschappelijke kring en heeft mogelijk een rol gespeeld bij de ontwikkeling van de evolutietheorie. Ook in de eeuwen daarna werden op de Sint-Pietersberg regelmatig belangwekkende fossielen aangetroffen, voor het laatst in 2015.
In de jaren 1930 werd er dwars door de berg het Albertkanaal gegraven. Door deze Doorsteek van Caestert werd de Sint-Pietersberg in twee delen gesplitst.
In april 1942, tijdens de Tweede Wereldoorlog, werd een groot aantal nationale kunstschatten, waaronder het schilderij "De Nachtwacht", uit veiligheidsoverwegingen van de rijkskluis in Heemskerk overgebracht naar een speciaal daarvoor ingerichte mergelgrot in de Sint-Pietersberg, te weten de kunstbunker Sint-Pietersberg. Pas in de loop van 1945 en 1946 keerden de kunstwerken terug naar hun respectievelijke musea. In 1943 werd het Sint-Pietersbergplan ontwikkeld waarbij het ondergrondse gangenstelsel ingericht werd als evacuatiecentrum voor het geval Maastricht in de frontlinie terecht zou komen. Ook de toen niet meer als zodanig in gebruik zijnde Kerk van Sint-Pieter boven werd bij dit plan betrokken.
De 20e eeuw stond voor een groot deel in het teken van de grootschalige mergelwinning door de ENCI. De ENCI-groeve breidde zich in bijna honderd jaar uit tot een gigantische krater van 135 hectare. Een groot deel van de ondergrondse mergelgroeven, soms met eeuwenoude tekeningen en graffiti, ging daarbij verloren. Tegen de mergelwinning in dagbouw rees veel protest, onder meer door de actiegroep ENCI-STOP. Vanaf 2009 werd de mergelwinning geleidelijk afgebouwd en wordt de groeve deels heringericht tot natuur- en recreatiegebied. In 2015 werd aan de noordrand van de groeve het eerder genoemde uitzichtplatform in gebruik genomen, dat sindsdien het officiële eindpunt van het Pieterpad vormt. Ernaast bevindt zich de 215 treden tellende trap, die echter pas in 2017 werd opengesteld, toen een deel van de groeve openbaar toegankelijk was. Door de overweldigende belangstelling van het publiek – met name voor de zwemplas – en omdat de veiligheid niet gewaarborgd kon worden, werd de wandelroute dwars door de groeve na enkele maanden al gesloten. In september 2018 werden de trap en het aansluitende wandelpad heropend, nadat de oorspronkelijk vier meter diepe plas twee meter was opgehoogd.
Ook buiten de groeve vindt natuurontwikkeling plaats, onder meer door de Vereniging Natuurmonumenten, eigenaar van een groot deel van de berg. De omgeving van het gerestaureerde Fort Sint Pieter is omstreeks 2010 heringericht met een vernieuwd hondenlosloopgebied en een grote ovale, deels in het talud van de helling ingegraven parkeerplaats (het "Oog van Sint Pieter"). Bij het dorp Sint Pieter is rond diezelfde tijd een particulier landgoed aangelegd met onder andere een hoogstamboomgaard en wijngaarden. De wijngaarden produceren voornamelijk mousserende wijn. Aansluitend aan het landgoed wordt vanaf 2018 een vier en een halve hectare groot voormalig militair schietterrein heringericht als bosgebied.
Geologie en mergelwinning.
Geologie.
Het Plateau van Caestert ontstond doordat, aan weerszijden ervan, de Maas en de Jeker circa 60 m diepe dalen uitsleten. De bovenzijde van de Sint-Pietersberg is relatief vlak en ligt op +101 m NAP. Het hoogste punt is D'n Observant (+171 m NAP), ontstaan door het storten van grond die vrijkwam bij de kalksteenwinning. Het plan om deze kunstmatige heuvel weer af te graven, zoals oorspronkelijk de bedoeling was, is uiteindelijk niet uitgevoerd.
De gesteenten in de ondergrond zijn gevormd aan het einde van het Krijttijdperk, het naar Maastricht genoemde tijdvak Maastrichtien. De hier aangetroffen gesteenten behoren tot de Formatie van Maastricht en de Formatie van Gulpen, en bestaan voornamelijk uit kalksteen ("Limburgse mergel"), afgewisseld met vuurstenen concreties. Latere afzettingen van Maaszand, Maasgrind (Formatie van Beegden) en löss (Laagpakket van Schimmert) dekken het gesteente af.
De Sint-Pietersberg is bekend om zijn uitgestrekte onderaardse kalksteengroeven, die door mensenhanden tot stand zijn gekomen. Maar in de ondergrond zijn ook enkele natuurlijke karstgangen aanwezig, zoals een deel van de Duivelsgrot. Bij steile hellingen en in holle wegen dagzoomt de kalk. De gele kalksteen contrasteert fraai met de omringende natuur. Door de aanwezigheid van kalk kunnen zich aan de oppervlakte kalkgraslanden met bijzondere plantensoorten ontwikkelen.
De Sint-Pietersberg is aangeduid als typelocatie van het Maastrichtien en de kalkwand onder de kasteelruïne Lichtenberg is aangewezen als Geologisch monument Typelocatie Maastrichtien.
Ondergrondse mergelwinning.
De Sint-Pietersberg geniet bekendheid vanwege de eeuwenoude ondergrondse winning van krijtgesteente (meestal aangeduid - hoewel in wezen een foutieve benaming - als "Limburgse mergel"). De mergelblokken uit de kalksteengroeven werden voornamelijk gebruikt als bouwsteen; soms ook als bemestingsmateriaal (kalk) voor akkers. Als gevolg van de ondergrondse mergelwinning was er reeds in de 17e eeuw een gangenstelsel ontstaan dat zich uitstrekte van het Fort Sint Pieter in het noorden tot voorbije Kasteel Caestert in het zuiden. De totale lengte van de gangen bedroeg rond de 150 kilometer en de oppervlakte van alle groeven tezamen bedroeg circa 150 hectare. Hiervan is door de 20e-eeuwse dagbouwwinning circa 80% verdwenen. Los van dit grote aaneengesloten complex bevat het Plateau van Caestert nog enkele aparte stelsels, die niet met elkaar zijn verbonden.
Van noord naar zuid kunnen in het Nederlandse deel vier grotere gangenstelsels worden onderscheiden, die nog ten dele bestaan, elk met zijn eigen karakter:
Daarnaast zijn er de afzonderlijke stelsels en kleinere groeven: Ancienne Brasserie, Groeve de Schark (zie: Bevrijding van Maastricht), Neven Schark, Groeve de Tombe, de Oude en Nieuwe Maarendalgroeve, de Duivelsgrot, Grotwoning Greetje Blanckers, Grotwoning De Kluis en de Keldertjes Slavante. In het Belgische deel van de Sint-Pietersberg bevinden of bevonden zich verder de Caestertgroeve, de groeve Aardappelenberg (ook genoemd: Groeve Ternaaien-Boven; Frans: "Lanaye Supérieure"), de Groeve Ternaaien-Midden en de groeve Le Collinet (ook genoemd: Groeve Ternaaien-Beneden; Frans: "Lanaye Inférieure") met bijbehorende dagbouwgroeve de Verloren Vallei.
Van de grotere gangenstelsels zijn alleen de Zonneberg en het Noordelijk gangenstelsel toegankelijk voor het publiek onder begeleiding van een VVV-gids.
Een pionier op het gebied van onderzoek van de onderaardse kalksteengroeven en in het bijzonder van de gangen van de Sint-Pietersberg was ir. D.C. van Schaïk, die de Van Schaïktunnel ontwierp voor mergeltransport in het Noordelijk Gangenstelsel eind jaren 1920, meewerkte aan het 1e wetenschappelijk onderzoek (1948-1954), en als eerste het gehele gangencomplex karteerde (voltooid in 1959).
Bovengrondse mergelwinning.
Vanaf de jaren twintig startte de Eerste Nederlandse Cement Industrie (ENCI) met het winnen van mergel in dagbouw ten behoeve van de productie van cement. Onder vaak luid protest van onder meer de actiegroep ENCI-Stop wist de ENCI de mergelwinning en cementproductie voort te zetten en een groot deel van de Sint-Pietersberg af te graven. Vanuit natuurhistorisch en cultuurhistorisch oogpunt is er een hoge tol betaald voor de handhaving van werkgelegenheid en de productie van cement. Van de andere kant heeft het afgraven van het plateau geleid tot een bewustwording en erkenning van de waardevolle elementen van dit voor Nederland unieke landschap. De ENCI heeft in dat opzicht een dubbelrol gespeeld door enerzijds verantwoordelijk te zijn voor de afbraak van de 'berg', maar aan de andere kant ook te investeren in onderzoek en beheer van de Sint-Pietersberg. De mergelwinning is gestopt per 1 juli 2018, en de ENCI krijgt 1 jaar de tijd voor afwerking van de groeve voor het definitief een natuurgebied zal worden.
Behalve de ENCI-groeve was er ook de Groeve van der Zwaan en bij de Ingang Tennisbaan werd er naast ondergronds ook in een dagbouwgroeve kalksteen gewonnen.
Natuur en recreatie.
Beschermd natuurgebied.
In 1992 kocht de vereniging Natuurmonumenten voor het symbolische bedrag van één gulden alle terreinen op de Sint-Pietersberg, die op dat moment eigendom waren van de provincie Limburg. Na de overdracht lag de verantwoordelijkheid voor het beheer van de Sint-Pietersberg bij de nieuwe grootgrondbezitter, met uitzondering van enkele randgebieden, zoals de Ganzendries. Een van de bosgebieden op de berg is het ENCI-bos (op de westhelling van de berg) dat in het beheer van Natuurmonumenten is en in 2010 verkreeg Natuurmonumenten ook D'n Observant en de Oehoevallei. Een ander bosgebied is het Slavantebos op de oosthelling.
Natuurmonumenten betrekt veel maatschappelijke organisaties bij het opstellen van beheersplannen. Tijdens de planningsfase voor de herinrichting van de noordflank van de berg ontstond in 2010/2011 commotie over het op de berg gelegen hondenlosloopgebied, dat dreigde te moeten verdwijnen ten behoeve van de daar geplande natuurontwikkeling. Door een compromis tussen Natuurmonumenten, de gemeente en een platform van hondenbezitters bleef het hondenlosloopgebied op de berg bestaan, hoewel iets kleiner en deels op een andere locatie. Ongeveer tezelfdertijd werd bekend dat een particulier een groot aantal percelen op de oosthelling van de berg nabij het dorp Sint Pieter had weten te verwerven (onder andere door een ruil met Natuurmonumenten. Doel was deze landerijen om te vormen tot een landgoed. Uit het feit dat velen zich hierover zorgen maakten, kan worden opgemaakt dat de 'berg' zeer leeft onder Maastrichtenaren.
De Sint-Pietersberg is bovengronds en ondergronds aangewezen als beschermd Habitatrichtlijngebied. Ondanks deze beschermde status heeft de gemeente Maastricht in 2003 een klein deel van de ondergrondse gangen laten volstorten, nadat er nabij het fort Sint Pieter verzakkingen waren opgetreden. Hoewel er wellicht sprake was van een economisch delict is de gemeente hier nooit op aangesproken. Sinds 2013 is de Sint-Pietersberg, samen met het aangrenzende Jekerdal, officieel Natura 2000-gebied en geniet de berg als zodanig bescherming door de nationale en Europese overheid. Het gebied is 233 hectare groot en omvat tevens 24 hectare aan ondergrondse mergelgroeves.
Wandel- en fietsroutes.
De Sint-Pietersberg is grotendeels voor gemotoriseerd verkeer afgesloten en vormt daarom voor Maastrichtenaren en bezoekers van de stad een ideaal wandelgebied, op slechts anderhalve kilometer van het Vrijthof. Omstreeks 2014 is een 40 meter hoge trap vanaf de Luikerweg naar de ENCI-groeve aangelegd. De stalen trap met uitzichtplatform en betonnen hellingbaan maakt deel uit van het transformatieplan van de groeve. Het oudste en bekendste lange-afstand-wandelpad van Nederland, het Pieterpad, begint (of eindigt) boven op de Sint-Pietersberg. Daar sluit het aan op de Europese wandelroute E2 (Schotland - Nice). De Sint-Pietersberg is opgenomen in diverse fietsroutes (zoals de LF Heuvelroute) en maakt deel uit van het fietsroutenetwerk in Belgisch Limburg.
Wielrennen.
Enkele hellingen op de Sint-Pietersberg zijn meermaals opgenomen in de wielerklassieker Amstel Gold Race.
Cultureel erfgoed.
Forten en kastelen.
Een vroeg-middeleeuws mottekasteel, waarvan slechts de contouren in het landschap bewaard zijn gebleven, lag op de westelijke flank van de berg: De Tombe. Op de zuidelijke helling, in de Waalse gemeente Wezet gelegen, lag de Kapel van Caestert en het kasteel Caestert, waarvan nog slechts de gedeeltelijk ingestorte hoeve Caestert resteert. Langs de Maas in het dorp Sint Pieter ligt het 16e-eeuwse Huis de Torentjes, een oorspronkelijk middeleeuwse versterkte woning. Op de noordoostelijke flank van de Sint-Pietersberg ligt verder de Kasteelruïne Lichtenberg, een middeleeuwse donjon. De toren is vrij toegankelijk en biedt een weids panorama over het Maasdal en een deel van de ENCI-groeve. In de 18e-eeuwse kasteelboerderij is een vakantieappartement ingericht.
Het fort Sint Pieter kwam in 1702 gereed als uitbreiding van de vestingwerken van Maastricht. Het enigszins gehavende fort werd begin 21e eeuw gerestaureerd en min of meer in oorspronkelijke staat teruggebracht. Bij de laatste fase van de restauratie, in 2013 afgerond, werd aan de Luikerweg een 'natuurtransferium' aangelegd, een verdiept parkeerterrein, waardoor de Sint-Pietersberg grotendeels verkeersvrij is geworden. In het fort worden rondleidingen gegeven, soms in combinatie met een bezoek aan het Noordelijk Gangenstelsel.
Ten zuiden van het Albertkanaal ligt verscholen in een helling van de Sint-Pietersberg het Fort Eben-Emael uit 1932-35. Het grote, betonnen verdedigingswerk maakte deel uit van de fortengordel rondom Luik en gold als onneembaar, maar werd desalniettemin in mei 1940 tijdens de Slag rond het Fort Eben-Emael binnen anderhalve dag uitgeschakeld. Het fort is tegenwoordig een museum.
Kerken, kloosters en kapellen.
Op de plaats van de hoeve Caestert zou al in de 12e eeuw een kerk hebben gestaan. Ook de kerk van het dorp Sint Pieter heeft een lange geschiedenis, hoewel de huidige neogotische kerk van Sint-Pieter boven van architect Jules Kayser 19e-eeuws is. Schuin tegenover de kerk, aan de Ursulinenweg, bevindt zich de Lourdesgrot Sint Pieter uit 1880. Veel ouder zijn de restanten van het Observantenklooster, dat in de 17e eeuw bij het op Luiks grondgebied gelegen dorp Sint Pieter gebouwd werd, omdat de Maastrichtse franciscanen na het Verraad van Maastricht (1638) uit de stad werden verbannen. De naastgelegen barokke Sint-Antoniuskapel dateert uit dezelfde periode. De Sint-Rochuskapel, vlak bij hoeve Lichtenberg, is een eenvoudige, uit baksteen opgetrokken wegkapel uit 1888.
Overige monumenten, musea.
Het dorp Sint Pieter, thans een wijk van Maastricht, ligt tegen de oostelijke helling van de Sint-Pietersberg. In het dorp liggen diverse rijksmonumenten, waaronder enkele boerderijen en villa's. Op en rondom de Sint-Pietersberg liggen diverse andere monumentale hoeves. De Zonnehoeve is een typisch Limburgse carréboerderij. De eerder genoemde hoeves Lichtenberg en Caestert zijn van oorsprong 17e-eeuwse kasteelhoeves. Ten zuiden van het dorp Sint Pieter ligt het buitengoed Slavante, een fraaigelegen buitensociëteit uit het midden van de 19e eeuw, met onder andere een café-restaurant, een wijngaard, een muziekkiosk en een kinderspeelplaats.
In het Natuurhistorisch Museum Maastricht bevindt zich een groot aantal fossielen van mosasaurussen, zeeschildpadden en andere zeedieren die ooit in de Krijtzee leefden en waarvan de resten in de Sint-Pietersberg bewaard zijn gebleven. Rond 2000 werd een schedel gevonden van de voorouders van kippen, eenden en ganzen. Dit fossiel blijkt 66,7 miljoen jaar oud te zijn. De soort bleek nog niet beschreven te zijn en heeft de naam "Asteriornis maastrichtensis" gekregen. De hoeve Lichtenberg bij de gelijknamige kasteelruïne huisvestte tot 2018 het Sint Pieters Museum, dat informatie verschafte over de geschiedenis van de Sint-Pietersberg, het dorp Sint Pieter en haar bewoners. In Ternaaien is het Maison de la Montagne Saint-Pierre gevestigd, eveneens een bescheiden museum over de geschiedenis van de 'berg', iets meer vanuit Belgisch perspectief (onder andere de aanleg van het Albertkanaal dwars door het Plateau van Caestert met de Doorsteek van Caestert). In twee ondergrondse gangenstelsels ('Noord' en 'Zonneberg') worden dagelijks rondleidingen aangeboden. In de mergelgroeven zijn tekeningen aangetroffen, waarvan de oudste uit de late middeleeuwen dateren. Andere gangenstelsels zijn alleen bij speciale gelegenheden of op afspraak te bezichtigen.
De Sint Pietersberg in de kunst.
In de loop der eeuwen is de Sint-Pietersberg een geliefd onderwerp geweest voor bekende en minder bekende schilders en tekenaars, zoals Joris van der Haagen, Jan de Beijer, Egbert van Drielst, Philippe van Gulpen en Willy Gorissen.

</doc>
<doc id="25162" url="https://nl.wikipedia.org/wiki?curid=25162" title="ENCI">
ENCI

ENCI, ofwel "Eerste Nederlandse Cement Industrie", is een Nederlandse producent van cement met vestigingen in Maastricht (tot 2020), Rotterdam, IJmuiden en Den Bosch. ENCI behoort voor 100% tot de multinational HeidelbergCement.
Geschiedenis.
In 1924 werd te Maastricht de Eerste Nederlandse Cement Industrie opgericht, de bakermat van het huidige bedrijf. Het bedrijf verkreeg in 1926 van de Nederlandse overheid een exploitatieconcessie voor de winning van Limburgse mergel op de Sint-Pietersberg, een onderdeel van het Plateau van Caestert, even ten zuiden van Maastricht.
Al in 1923 werden door H.A.H. (Herman) de Ronde de eerste schetsen gemaakt voor de nieuwe fabriek aan de Lage Kanaaldijk. Vier jaar later kwam de zogenaamde 'Peutzhal' tot stand, thans AINSI, ontworpen door Frits Peutz, die in deze periode samenwerkte met De Ronde. In 1930 had het bedrijf 377 werknemers in dienst, waarvan 109 in het buitenland (België) wonend. De oppervlakte van het bedrijfsterrein besloeg 28.600 m².
In 1927 werd door de ENCI de Nederlandsche Portland-Cementfabriek in Vijlen gekocht. Deze werd in 1929 gesloten.
De aandelen van ENCI waren al vanaf de oprichting grotendeels in handen van het te Brussel gevestigde bedrijf CBR ("Cimenteries et Briquetteries Réunies de Bonne Espérance"). Dit bedrijf is in 1993 overgenomen door het Duitse HeidelbergCement, een internationaal opererend concern dat momenteel de op drie na grootste cementproducent ter wereld is.
In 2020 sloot de productielocatie in Maastricht, nadat twee jaar eerder de mergelwinning in de ENCI-groeve was stopgezet.
Productielocaties.
De cementproductie van ENCI vindt plaats in fabrieken in Maastricht (1926), IJmuiden (1931) en Rotterdam (1964). Verkoop en marketing vinden plaats vanuit een kantoor in 's-Hertogenbosch.
Vestiging Maastricht.
In de ENCI-groeve in de St. Pietersberg te Maastricht vond tot 2018 het totale productieproces van cement plaats: de winning van kalksteen in dagbouw, het produceren van het halffabricaat klinker, en ten slotte het malen van deze klinker tot cement. De ENCI-groeve was een grote kalksteengroeve van 150 hectare, die op 1 juli 2018 werd gesloten voor mergelwinning.
De fabriek is gelegen tussen de groeve en de Maas en heeft een eigen kade. In 2007 produceerde de Maastrichtse vestiging circa 900.000 ton klinker en 1.400.000 ton cement. De klinker werd deels naar Rotterdam en IJmuiden vervoerd om aldaar tot cement te worden verwerkt. De cementoven met een capaciteit van 800.000 ton klinker per jaar is op 29 maart 2019 stilgelegd. Alleen de cementmolens zijn anno 2019 nog in bedrijf: een energiezuinige rollenpers en drie kogelmolens om de klinker tot cement te malen met een maximale productie van 1,2 miljoen ton cement per jaar.
Vestigingen Rotterdam en IJmuiden.
De andere twee Nederlandse vestigingen van ENCI bevinden zich te Rozenburg en IJmuiden. In deze vestigingen wordt de klinker, samen met hoogovenslak, tot cement vermalen. De fabriek in IJmuiden (Cemij) maakt gebruik van hoogovenslak dat vrijkomt bij de productie van ruwijzer bij de nabijgelegen vestiging van Tata Steel Europe. Cemij werd in 1930 opgericht door Hoogovens en ENCI. Vanuit Antoing of Lieze, beide gelegen in België, wordt de klinker per schip aangevoerd. Qua capaciteit is de maalfabriek van IJmuiden twee keer zo groot als de fabriek in Rotterdam. Er wordt in de vestiging in IJmuiden zo'n 1,2 miljoen ton cement geproduceerd. In totaal worden in beide fabrieken vier soorten hoogovencement geproduceerd. In Rotterdam werd in 2009 ruim 340.000 ton cement geproduceerd. Deze fabriek werd in 1964 gebouwd.
Milieueffecten.
Tot circa 1970 was de ENCI een van de grootste werkgevers van Maastricht. Sinds de jaren 1970 nam de kritiek op het bedrijf toe omdat steeds meer mensen de activiteiten van de groeve en de fabriek belastend vonden voor natuur en milieu, met name vanwege:
Aantasting Sint-Pietersberg.
De kalksteen in de Sint-Pietersberg wordt in dagbouw gewonnen, waardoor een steeds groter deel van de berg wordt afgegraven, wat een aanzienlijke aantasting van het landschap en van de daar levende flora en fauna betekent. Daarnaast werd in 2006 een stuk ENCI-bos op de Sint-Pietersberg gekapt zonder dat ENCI over de vereiste ontheffing beschikte, en in strijd met de richtlijnen die het ministerie van LNV aan de ENCI had verstrekt.
Verdroging Jekerdal.
Naast de invloed van het Albertkanaal leveren de activiteiten van ENCI een bijdrage aan de verdroging van het Jekerdal door het oppompen van grote hoeveelheden grondwater uit de groeve, ten behoeve van de mergelwinning.
Luchtkwaliteit.
Om te besparen op het gebruik van fossiele brandstoffen en de effectieve uitstoot van CO2 te beperken, worden in de klinkeroven als afval gekwalificeerde brandstoffen bijgestookt. Het betreft hier slib afkomstig van rioolwaterzuiveringsinstallaties, gesorteerd materiaal afkomstig uit huisvuilverwerking e.d. Restmateriaal dat na verbranding achterblijft wordt met de klinker verwerkt. Over de vraag of er sprake is van "een verantwoorde verwijdering van afval" zijn de partijen verdeeld. Omwonenden klagen over de overlast van stank, stof en geluid als gevolg van de verbranding van reststoffen. De verbranding van dit afval levert daarnaast een extra uitstoot op van onder meer kwik. ENCI in Maastricht stoot jaarlijks onder meer zo'n 70 kg kwik en 30.000 kg fijnstof uit.
Protesten en verlenging vergunning; toekomst.
Hoewel de ontgrondingsvergunning van ENCI B.V. op 31 december 2009 afliep, werd deze in 2010 nog eenmaal verlengd, tot 2018. In dat jaar werd de mergelwinning op de Sint-Pietersberg definitief stopgezet; de klinkerproductie werd tot 2019 met gebruikmaking van de opgebouwde voorraden mergel voortgezet. Vanaf 2018 wordt de klinker uit België (Antoing) aangevoerd, aangezien de cementmolens blijven produceren.
Met de stopzetting van de mergelwinning en klinkerfabricage in Maastricht is een voorlopig eind gekomen aan de jarenlang voortslepende strijd van buurtbewoners en milieuactievoerders tegen het cementbedrijf. Al tientallen jaren waren er protesten tegen de verdere aantasting van de Sint-Pietersberg, om meer schade aan natuur en milieu te voorkomen. De actiegroep 'Sint-Pietersberg Adembenemend' zamelde als burgerinitiatief eind 2007 bijna 5000 handtekeningen in van tegenstanders van verdere afgraving. ENCI-medewerkers zamelden vervolgens ruim 12.000 handtekeningen in. De gemeente Maastricht en Provinciale Staten van Limburg namen aanvankelijk een dubbele houding aan, waarbij het werkgelegenheidsaspect vele jaren de doorslag gaf.
De groeve zal grotendeels worden afgewerkt en aan de natuur worden teruggegeven. Het terrein van de klinkerfabriek (25 ha) zal worden herontwikkeld tot bedrijventerrein. Een deel van de gebouwen van ENCI is in gebruik als cultureel verzamelgebouw AINSI met onder andere een theaterzaal en kunstenaarsateliers.
In 2019 maakte de ENCI bekend dat in 2020 ook de cementfabriek in Maastricht gesloten zal worden.

</doc>
<doc id="25163" url="https://nl.wikipedia.org/wiki?curid=25163" title="Publius Quinctilius Varus">
Publius Quinctilius Varus

Publius Quinctilius Varus, kortweg bekend als Varus (Cremona, 46 v.Chr. – Germania, 9 na Chr.), was een Romeinse generaal die diende onder Augustus. Hij is vooral bekend gebleven omdat hij drie legioenen verloor toen hij door Arminius in Germania werd aangevallen tijdens de Slag bij het Teutoburgerwoud.
Familie.
Varus stamde uit een familie van patriciërs, die echter vrij onbelangrijk was in het Rome van die tijd. Door zijn huwelijk met Claudia Pulchra, een achternicht van Augustus, kreeg zijn carrière een impuls. Zij kregen nog een zoon, Publius Quinctilius Varus Minor of kortweg "Varus de Jongere" (geboren 1/6 n.Chr. - overleden 27 n.Chr.).
Vroege loopbaan.
Hij was consul in Rome geweest in 12 v.Chr., samen met Tiberius (de latere keizer). Van 9 tot 8 v.Chr. had hij Africa (een Noord-Afrikaanse kustprovincie) bestuurd en in 7 of 6 v.Chr. was Varus "proconsul" van de nieuwste Romeinse provincie, Syria (Syrië), geworden. Hij stond bekend als een onbekwaam veldheer en een tiran, en hief naar verluidt zware belastingen. Cassius Dio schreef over hem: "Hij kwam [in Syrië] als een arm man in de rijkste provincie en vertrok als een rijk man uit de armste provincie". Toen de Judese vazalkoning Herodes de Grote in het voorjaar van 4 v.Chr. stierf, onderdrukte Varus met harde hand een volksopstand. Na verovering van Jeruzalem liet hij 2000 joden kruisigen, wat lijkt geleid te hebben tot een sterk anti-Romeins sentiment, waarvoor archeologisch bewijs voor gevonden is: juist in deze periode begon een joodse boycot van Romeins aardewerk (Terra sigillata). Varus keerde later terug naar Rome.
Gouverneur van Germania.
In 7 n.Chr. werd Varus benoemd tot "proconsul" (cf. gouverneur) en "legatus pro praetore" in Germania.
Augustus had de bedoeling om de Rijn als grens van het Romeinse rijk te kunnen vervangen door de rivier de Elbe. De zo geplande nieuwe grens, de Elbe-Donaugrens, zou veel korter zijn dan de Rijn-Donaugrens en dus gemakkelijker te verdedigen. Het nieuw veroverde gebied wilde hij op dezelfde manier tot een provincie inlijven als zijn voorganger, Gaius Julius Caesar, had gedaan met Gallië (het huidige Frankrijk, Noord-Zwitserland, het Rijnland, Luxemburg, België en Nederland bezuiden de grote rivieren). Dit was waarschijnlijk wel gelukt, ware het niet dat er in de stam der Cherusken een prins leefde onder de naam Arminius. Arminius was als huursoldaat samen met zijn broer opgenomen in het Romeinse leger en had zich dusdanig onderscheiden in moed dat hij het Romeins burgerrecht had gekregen, en zelfs tot Romeins ridder was benoemd. Toen hij na jaren dienst weer terugkeerde naar zijn stam (in de buurt van Hamburg), trof hij deze in erbarmelijke omstandigheden aan, omdat zijn stamgenoten door Varus zwaar werden onderdrukt.
Slag bij het Teutoburgerwoud.
In de winter van het jaar 9 na Chr. bedacht Arminius een list. Hij liet een zeer kleine stam een aanval uitvoeren op het Romeinse winterkwartier. Daarna staakten ze de aanval en smeekten om vrede. Ze gaven als reden voor de aanval op dat er een algemene opstand gaande was onder alle Germaanse stammen en dat ze daarom wel mee moesten doen omdat ze anders gestraft zouden worden door de machtigere stammen uit de buurt.
Varus geloofde dit verhaal meteen, omdat het hem onwaarschijnlijk leek dat zo'n kleine stam in zijn eentje een opstand zou beginnen. De aanvoerder van deze stam vertelde Varus tevens dat de Romeinse troepen in het naburige winterkwartier ook onder grote druk stonden en dat er geen mogelijkheden zouden zijn voor een Romeins ontzettingsleger om op tijd deze twee kwartieren te ontzetten. Daarom raadde hij Varus aan zijn troepen naar dit winterkwartier te voeren om gezamenlijk met deze andere legioenen de winter uit te zitten en te wachten op de zomer, wanneer er versterking kon komen.
Er ontstond hierop grote onenigheid in het Romeinse kamp. De ene groep doorzag de list van de Germanen en zei dat ze moesten blijven, omdat ze binnen de muren van het kamp veiliger waren dan wanneer ze door het onherbergzame Teutoburgerwoud zouden moeten trekken. Dit woud was zo moeilijk te doorkruisen dat het onmogelijk was om in slaglinie op te rukken. Maar Varus hield zijn poot stijf; hij geloofde de Germaan, en toen deze hem ook nog eens een vrije doortocht beloofde, nam hij de fatale beslissing op te breken, geheel volgens het plan van Arminius.
De drie legioenen van Varus, bestaande uit ongeveer 20.000 man plus het gevolg bestaande uit kooplieden, slaven, belastinginners en dergelijke, trokken in een lang uitgerekt lint het donkere woud in. Eenmaal diep in de bossen brak er plots een enorm noodweer los. Het was of dit het teken was waar Arminius op gewacht had. Opeens stormden zijn Germanen van alle kanten en in groten getale op de slecht beschermde colonne van de Romeinen af. De Romeinen waren, doordat ze in een zo uitgerekte linie waren opgesteld, kansloos, en na een lang gevecht werd een groot deel van hen in de pan gehakt. De volgende dag herhaalden de Germanen hun aanval en Varus, die inzag dat zijn situatie hopeloos was, wist geen andere uitweg meer en stortte zich in zijn zwaard. Dit is echter niet zeker, want er waren geen overlevenden van de slag die deze daad hebben kunnen navertellen.
De slachtpartij duurde nog twee dagen voort. De Romeinen die probeerden te vluchten, kwamen niet verder dan een moeras, waar ze tot op de laatste man werden afgeslacht. De Germanen die eindelijk hun wraak hadden, offerden de gevangengenomen Romeinen ter plaatse aan hun goden, en lieten alle lijken verder in het bos achter als stille getuigen van de zware tegenslag die het Romeinse leger had geleden. Ze namen de veldtekens mee en stuurden het hoofd van Varus op naar Rome.
De slag vond, volgens de jongste bevindingen, niet plaats op de plek die tegenwoordig het Teutoburger Woud wordt genoemd, maar noordelijker bij het gehucht Kalkriese bij Bramsche.
De nachtmerrie van Augustus.
Na zijn dood werd Varus de zondebok voor de verliezen die Augustus in Germania leed. Men zegt dat zelfs jaren na deze slag Augustus nog schreeuwend wakker werd, "Vare, Vare, redde legiones" (Varus Varus, geef me mijn legioenen terug!). Het was pas onder de regering van Tiberius dat er zich weer een legioen in het gebied van de Germanen waagde. Zij troffen, toen ze in het Teutonenwoud kwamen, daar nog de ontbonden lichamen aan van de drie verloren legioenen. Deze werden onder leiding van de Romeinse veldheer Gaius Julius Caesar Germanicus begraven. Verder wisten zij hun strijdmakkers eindelijk te wreken; na ongeveer zeven jaar werden de verloren legerstandaarden eindelijk weer teruggevoerd naar Rome.
Sporen van Varus op Romeinse munten.
Er zijn sterke aanwijzingen dat het stempel VAR &lt; (Varus) op asses (d.i. Romeinse munten) van Augustus en Tiberius voorkwam op soldij uitgekeerd aan soldaten in de buurt van Nijmegen en Tiel. Om precies te zijn, het Xe legioen op de heuvel bij Beek. Van Varus zijn ook enkele eigen munten bekend. Deze as van Augustus laat de "klop" van Varus zien, een vervlechting van de letters V, A en R. Voor zover bekend is dit tevens het oudste logo in het Latijnse alfabet.

</doc>
<doc id="25164" url="https://nl.wikipedia.org/wiki?curid=25164" title="ENCI-groeve">
ENCI-groeve

De ENCI-groeve is een kalksteengroeve aan de Maaszijde van de Sint-Pietersberg (onderdeel van het Plateau van Caestert) in de Nederlandse gemeente Maastricht. Dagbouwwinning van kalksteen ("mergel") begon hier in 1926 met de oprichting van de Eerste Nederlandse Cement Industrie (ENCI). Kalksteen is een belangrijke grondstof voor de cementproductie. De mergelwinning werd op 1 juli 2018 definitief stopgezet.
Enkele kilometers zuidelijker in België bevinden zich nog twee groeves van de CBR, te weten de Groeve Romontbos en de Groeve CBR, die beide kalksteen leveren aan de cementfabriek CBR Lixhe.
Geschiedenis.
Ondergrondse kalksteengroeven.
Al vanouds vond in het gebied ondergrondse kalksteenwinning plaats in zogenaamde "mergelgroeven". Veel Maastrichtse kerken en andere gebouwen zijn gebouwd met "mergel" uit de Sint-Pietersberg. Als gevolg van de grootschalige dagbouwexploitatie van krijtgesteente in de 20e eeuw is een groot deel (90%) van het ca 150 hectare (ha) grote ondergrondse gangenstelsel verdwenen. Overgebleven zijn:
Recente ontwikkelingen.
De toekomstplannen van ENCI zijn vastgelegd in het 'Plan van Transformatie ENCI-gebied'. Hierover is in 2009 overeenstemming bereikt tussen ENCI, Natuurmonumenten (toekomstig eigenaar groeve), de provincie Limburg, de gemeente Maastricht en de stichting Sint-Pietersberg Adembenemend. Dit plan richt zich op de bestemming en inrichting van de kalksteengroeve, de overgangszone, het huidige en toekomstige bedrijventerrein en de kade. De commerciële mergelwinning door ENCI stopte volgens plan op 1 juli 2018. De ovens voor de klinkerproductie, het halffabricaat voor de cementbereiding, doofden op 29 maart 2019. ENCI voerde de klinker daarna van elders aan en zal volgens plan tot 2020 cement blijven produceren in Maastricht.
Essentieel onderdeel van het Plan van Transformatie is het vestigen van externe bedrijven op het 33 ha grote fabrieksterrein. Het unieke terrein voor watergebonden industrie wordt omgevormd tot een multi-user bedrijvenpark met een verscheidenheid aan bedrijven. ENCI zocht specifiek naar innovatieve bedrijven gericht op 'Het Nieuwe Bouwen' en de 'Groene Maakindustrie'. Het bedrijf Inashco dat sinds 2013 op het ENCI-terrein is gevestigd, is daarvan een goed voorbeeld. De overgangszone ligt tussen de groeve en het bedrijfsterrein en richt zich in de toekomst op recreatie/wellness, horeca en creatieve bedrijvigheid. De Stichting Ontwikkelingsmaatschappij ENCI-gebied nam vanaf 2016 de ontwikkeling hiervan voor haar rekening.
Aan de zuidzijde van de groeve is in 2010 een fiets- en mountainbikepad geopend, nadat hier al eerder nieuwe wandelpaden waren aangelegd. Vanaf dat jaar stond de mergelwinning door ENCI mede in het teken van het Plan van Transformatie. De 135 hectare grote groeve is omgevormd tot een natuurgebied met diverse vormen van recreatie. Er is een grote, natuurlijk ogende groeve gerealiseerd met diverse kalkterrassen en steilwanden, kalkhellingen en een centrale waterplas. Voor wandelaars zijn voorzieningen aangelegd in de vorm van wandelpaden, beklimbare hellingen, een spectaculaire, 108 treden tellende trap met uitzichtplatform, een horecapaviljoen en parkeervoorzieningen. Het uitzichtplatform werd in oktober 2015 opengesteld voor het publiek.
Op 12 april 2017 werd de groeve (gedeeltelijk) opengesteld voor het publiek en werd ook de trap (vanaf het uitzichtplatform de groeve in) opengesteld. In zeven weken tijd bezochten 90.000 mensen de groeve, waarbij met name het strand bij de waterplas populair bleek. Op 2 juni besloot Natuurmonumenten de groeve voor onbepaalde tijd te sluiten vanwege de overlast (parkeerproblemen, zwerfvuil, vandalisme en ­alcohol- en drugsmisbruik) en de te grote druk op de natuur. Van het geplande bedrijvenpark is anno 2020 nog weinig terechtgekomen, onder andere door de veranderde regelgeving in verband met de stikstofproblematiek. Initiatieven voor een crematorium, een museum en andere vormen van wellness en toerisme zijn om uiteenlopende redenen afgeketst. HeidelbergCement, het moederbedrijf van ENCI, beëindigde in augustus 2020 haar activiteiten in Maastricht. Op dat moment was er nog geen definitief inrichtings- en beheerplan voor de groeve, omdat de vier voornaamste partijen in het Plan van Transformatie (gemeente, provincie, ENCI en Natuurmonumenten) het niet eens konden worden over de gewenste inrichting en de kosten van het beheer.
Het ENCI-gebied werd in 2022 voor 8,1 miljoen euro gekocht door de Brabantse projectontwikkelaar Limburg Real Estate. In hetzelfde jaar verscheen een uitgebreide cultuurhistorische verkenning met toekomstgerichte aanbevelingen van het onderzoeksbureau Crimson Historians &amp; Urbanists. Het Delftse architectenbureau Mecanoo van Francine Houben kreeg opdracht concrete plannen te maken voor het gebied, samen met het Amsterdamse bureau Rademacher de Vries Architects, die de eerdergenoemde trap ontwierpen. Men besloot af te zien van een allesomvattend masterplan, om zo ruimte te laten voor toekomstige ontwikkelingen. Het 33 hectare grote fabrieksterrein werd opgedeeld in zeven gebieden, die elk een eigen karakter zullen hebben. Toekomstige functies kunnen zijn: innovatieve en creatieve bedrijvigheid, studentenhuisvesting, recreatie en natuurontwikkeling. In verband met de sterk uiteenlopende opvattingen over de toekomstige inrichting van de centrale allee en de 180 meter lange cementoven, werd besloten te beginnen met een kleiner project: de herbestemming van de zogenaamde Slakkenhal (Piet Dingemans, 1960) tot museum.
Geologie en paleontologie.
De groeve is geologisch gezien interessant met gesteenten die gevormd zijn in het naar Maastricht genoemde tijdvak Maastrichtien, aan het eind van het Krijttijdperk. De hier aangetroffen gesteenten staan bekend als de Formatie van Maastricht en bestaan grotendeels uit kalksteen ("Limburgse mergel"), afgewisseld met vuursteenknollen. De Nederlandse Geologische Vereniging, afdeling Limburg organiseert regelmatig geologische excursies naar de kalksteengroeve. Onder de hoeve Lichtenberg bevindt zich het Geologisch monument Typelocatie Maastrichtien.
Op het gebied van de paleontologie geniet de groeve grote bekendheid vanwege de fossielen uit het Krijt, die hier veelvuldig voorkomen. Al in de 18e eeuw werd hier de schedel van een Mosasaurus of Maashagedis gevonden, aanvankelijk aangeduid als "krokodil" of "grand animal de Maestricht", een fossiel dat zich thans in de Galerie de paléontologie et d'anatomie comparée in Parijs bevindt. Ook het Museum voor Natuurwetenschappen in Brussel en het Teylers Museum in Haarlem bezitten fossielen van Maastrichtse mosasaurussen. In het Natuurhistorisch Museum Maastricht is een reconstructie van het complete skelet van deze mosasaurus te zien. In 1998 werden in de groeve de kaak en botten van een Prognathodon saturator aangetroffen, een uitgestorven reuzehagedis die verwant is aan de mosasaurus. Het fossiel kreeg in Maastricht bekendheid onder de naam "Bèr", naar de vinder. In 2012 en 2015 werden opnieuw delen van skeletten van maashagedissen aangetroffen, respectievelijk "Carlo" en "Lars" gedoopt. In het Natuurhistorisch Museum Maastricht bevindt zich een uitgebreide verzameling fossielen, waarvan een aanzienlijk deel afkomstig is uit de ENCI-groeve.
Natuur.
De ENCI-groeve grenst aan het Habitatrichtlijngebied "Sint-Pietersberg en Jekerdal", dat onderdeel is van het Natura 2000-gebied Grensmaas. Op delen van het plateau van de Sint-Pietersberg zijn voor Nederland zeldzame kalkgraslanden gerealiseerd. Aan de zuidzijde van de ENCI-groeve ligt de heuvel D'n Observant. Deze beboste heuvel is door ENCI opgeworpen met de onbruikbare deklagen die bij het afgraven van de mergel vrijkwamen. Het vlak daarbij gelegen ENCI-bos is in het verleden bij wijze van natuurcompensatie door de cementfabriek aangeplant. Eind 2010 droeg ENCI een deel van het ENCI-bos, D'n Observant en de zogenaamde Oehoevallei over aan de Natuurmonumenten. Sinds 1997 is een deel van de groeve de broedlocatie van een oehoe-paar. Aan de rand van de groeve zijn een aantal vogelobservatieposten met verrekijkers ingericht. Bovenop de noordoostelijke groeverand ligt het Slavantebos.

</doc>
<doc id="25167" url="https://nl.wikipedia.org/wiki?curid=25167" title="Boek van Mormon">
Boek van Mormon

Het Boek van Mormon is een heilig boek voor de leden van de Kerk van Jezus Christus van de Heiligen der Laatste Dagen (in het verleden ook wel mormonen genoemd). Het werd voor het eerst gepubliceerd in maart 1830 door Joseph Smith, Jr. als "The Book of Mormon: An Account Written by the Hand of Mormon upon Plates Taken from the Plates of Nephi" ("Het Boek van Mormon: Een Verslag Geschreven door de Hand van Mormon op de Platen genomen van de Platen van Nephi"). Volgens het verslag van Smith en het verhaal van het boek, werd het oorspronkelijk geschreven in hervormd Egyptisch, gegraveerd op gouden platen. Smith beweerde dat hij deze platen in 1827 had ontvangen van een engel die Moroni heette, die hij identificeerde als een wederopgestane vroegere bewoner op het Amerikaanse continent en die het boek ongeveer 1400 jaar geleden had samengevat van verslagleggingen van Profeten op het Amerikaanse continent van 2500 jaar voor Christus, en van 600 jaar voor Christus tot wanneer hij leefde (421 jaar na Christus). Volgens Smith had Moroni de platen in een stenen kist begraven, samen met andere oude artefacten (zoals de Urim en Tummim), in de heuvel Cumorah, vlak bij het huis van Smith in Manchester, New York.
Het "Boek van Mormon" is de eerste van bepalende publicaties van de Kerk van Jezus Christus van de Heiligen der Laatste Dagen. De kerk en afsplitsing van de Kerk beschouwen het "Boek van Mormon" als heilig geschrift, en als een historisch verslag van Gods handelen met de oorspronkelijke inwoners van Amerika, geschreven door profeten van zo vroeg als 2500 v.Chr. tot ongeveer 400 jaar na Christus.
Het Boek van Mormon wordt onderverdeeld in kleinere boeken, die zijn genoemd naar de personen die worden genoemd als belangrijkste auteurs en zijn (in latere uitgaven) onderverdeeld in hoofdstukken en verzen. Naar zeggen is het oorspronkelijk in hervormd Egyptisch geschreven en met hulp van de Heer door Joseph Smith in het Engels vertaald, in een stijl die sterk overeenkomt met het "Early Modern English" waarin de King James Version van de Bijbel geschreven is. Inmiddels is het werk deels of volledig vertaald in 108 talen. Anno 2020 zijn er 192 miljoen exemplaren van gedrukt en over de hele wereld verspreid.
In overwegend mormoonse gebieden is in hotels niet de gebruikelijke Bijbel in of op het nachtkastje te vinden maar het "Boek van Mormon", vaak in meerdere talen. Het meenemen van het boek wordt over het algemeen aangemoedigd, omdat dit de boodschap van de Kerk van Jezus Christus van de Heiligen der Laatste Dagen verspreidt.
Herkomst.
Joseph Smith zei dat toen hij zeventien was, een engel van God, genaamd Moroni, aan hem verscheen en hem vertelde dat een verzameling oude geschriften, door profeten uit de oudheid in het Oudegyptisch gegraveerd op gouden platen, was begraven in een heuvel vlak bij in Wayne County, New York. De geschriften gingen over een groep mensen onder leiding van de Profeet Lehi die door God 600 jaar voor Christus uit Jeruzalem werden geleid naar het westelijke halfrond. Volgens het verhaal was Moroni de laatste profeet van dit volk en had hij de verslagen begraven waarvan God had beloofd ze in de laatste dagen te onthullen. Smith zei dat hij instructie van Moroni kreeg hem ieder jaar op 22 september te ontmoeten op de genoemde heuvel om verdere instructies te krijgen. Vier jaar na het eerste bezoek, in 1827, werd hem toegestaan de platen mee te nemen en ze in het Engels te vertalen.
De eerste gepubliceerde beschrijving van de platen door Smith, vermeldde dat deze "er als goud uitzagen" en werden door Martin Harris (een van Smiths eerste secretarissen) beschreven als "aan elkaar verbonden door draden in de vorm van een boek". Smith noemde de inscripties op de platen "hervormd Egyptisch". Een deel van de tekst op de platen was "verzegeld" volgens het verslag van Smith en de inhoud daarvan is daarom niet opgenomen in het "Boek van Mormon".
Joseph Smith vertaalde het "Boek van Mormon" in 64 dagen en zei de platen toen terug te hebben gegeven aan de hemelse boodschapper Moroni, van wie hij deze had gekregen. Hij verklaarde later dat de boodschapper hem te kennen had gegeven dat hij de gouden platen niet mocht laten zien. Maar na beëindiging van de door Joseph Smith gemaakte vertaling verklaarde hij in 1829 dat God elf ooggetuigen had uitgekozen om de platen te mogen zien. Deze elf uitverkorenen verklaarden dat de platen inderdaad bestonden en dat Moroni de platen nu weer had opgeborgen. Sommige getuigen zijn afvallig geworden, maar hebben hun getuigenverklaring nooit herroepen.
Inhoud.
Het "Boek van Mormon" bestaat uit verschillende onderdelen (boeken) die elk worden toegeschreven aan een geestelijk leider in een bepaalde tijd. Het vertelt onder andere over een groep Israëlieten die rond 600 v.Chr. uit Jeruzalem vertrok en (volgens de mormonen) na een lange tocht over zee, uiteindelijk in Midden-Amerika aankwam.
De teksten spreken echter over een vertrek vanuit de Rode Zee en een aankomst in "het beloofde land" (1 Nephi 18:23) in 600 v.Chr., ongetwijfeld Israël, wat de reis een evenbeeld van "de circumnavigatie (rondvaart) van Afrika" door de zeelui van Farao Necho II in hetzelfde jaar (594 v.Chr.) maakt.
Het volk werd geleid door profeten, die op de hoogte waren van de geboorte en het sterven van Christus. Ook bevat het "Boek van Mormon" profetieën en waarschuwingen die gericht zijn aan de mensheid van nu. Jezus Christus profeteert over een hoogmoedig volk van niet-Joden, dat de oorspronkelijke bewoners van het Amerikaanse Continent (hier aangeduid als "huis Israëls", omdat het "Boek van Mormon" verhaalt over hun afkomst uit Israël) heeft verdreven en dat zich "boven de gehele aarde verheft". Deze waarschuwingen worden diverse malen in het "Boek van Mormon" herhaald. Jezus Christus profeteert nogmaals over de verdelging van degenen die Hem verwerpen, en ook over het lot van de oorspronkelijke bewoners van het Amerikaanse Continent in hun vooraanstaande rol bij de bouw van een Nieuw Jeruzalem - dat zal bestaan naast het Oude Jeruzalem.
Het Boek van Moroni bevat het meeste van wat Moroni geschreven heeft volgens de mormonen en bestaat uit 10 hoofdstukken. Hoofdstuk 7, 8 en 9 zijn brieven van zijn vader Mormon die hij belangrijk achtte om toe te voegen voordat hij de gouden platen begroef. Daarnaast heeft Moroni hier en daar zijn eigen woorden toegevoegd in andere boeken van het Boek van Mormon. Dit gebeurt bijvoorbeeld in het boek Ether. Een bekend vers is:
In het boek van Moroni staan zaken als de aanstelling tot priester of leraar, het gebed voor het avondmaal, leringen over naastenliefde, de doop van kleine kinderen en de gaven van de Heilige Geest.
Ondanks grote inspanningen is de mormoonse Brigham Young-universiteit van Utah er nooit echt in geslaagd om historisch of archeologisch bewijs voor het "Boek van Mormon" in Amerika te vinden.
De mormoonse doemprofeet Lehi wordt dan de Bijbelse doemprofeet Jeremia en de moord op Laban de Bijbelse moord op Gedalia. De mormoonse zeereis naar Amerika in 600 v.Chr. vanuit de Rode Zee naar "het beloofde land" zou overeenkomen met "de circumnavigatie van Afrika" door Farao Necho II. De mormoonse koning Mosiah met de gave Gods voor talen (100 v.Chr.) wordt gelijkgesteld aan het talenwonder koning Mithridates VI van Pontus, die 25 talen vloeiend sprak. De vreselijke oorlogen in het "Boek van Mormon" worden uitgelegd als de drie Mithridatische oorlogen. Mormon zelf, die in 375 op 110-jarige leeftijd in een vreselijke slag met de Lamanieten sneuvelde, zou Yormon-rkkr zijn, de Ostrogotische koning Ermanarich, die in 375 op 110-jarige leeftijd in de grote Hunnenslag stierf.
Personen in het "Boek van Mormon".
Onder meer

</doc>
<doc id="25168" url="https://nl.wikipedia.org/wiki?curid=25168" title="Mormoon">
Mormoon



</doc>
<doc id="25172" url="https://nl.wikipedia.org/wiki?curid=25172" title="Shinkansen">
Shinkansen

De Shinkansen (Japans: 新幹線) is een netwerk van hogesnelheidslijnen in Japan. Deze worden soms ook wel de "Kogeltreinen" genoemd. Dit netwerk staat buiten Japan vooral bekend om zijn snelheid maar wordt ook bewonderd vanwege zijn veiligheid en stiptheid. De Shinkansen rijden op aparte lijnen waardoor ze geen last hebben van andere treinen en worden geëxploiteerd door de vijf maatschappijen van de Japan Railways-groep (JR), de geprivatiseerde nationale spoorwegmaatschappij van Japan.
Op alle lijnen wordt onderscheid gemaakt tussen verschillende soorten diensten. Op de "tokkaido shinkansen (van Tokyo naar Osaka)" heet de snelste optie de "Nozomi." Deze stopt alleen op de grootste stations, de "Hikari" stopt op meer stations en de "Kodama" is de langzaamste dienst die op alle stations stopt. Op de "hokuriku shinkansen" heet de snelste optie de "kagayaki" en op de "jouetsu shinkansen" de "toki." Naast de eigen Shinkansenroutes zijn er ook twee lijnen die de "Mini-Shinkansen" worden genoemd waarbij het spoor gedeeld wordt met andere treinen.
Naamgeving.
Shinkansen (新 幹線) betekent in het Japans "nieuwe hoofdlijn". Deze term wordt zowel voor de treinen als de spoorlijnen gebruikt. In het Engels wordt de trein ook wel "Bullet train" (弾 丸 列車, dangan ressha, kogeltrein) genoemd. Deze term stamt uit 1939, toen het allereerste idee voor de Shinkansen ontstond, maar wordt inmiddels haast niet meer gebruikt. 
De officiële Engelstalige naam is "Superexpress" (超 特急, chō-tokkyū) die ook in bewegwijzering en aankondigingen wordt gebruikt. Deze naam werd tot 1972 uitsluitend voor de "Hikaritreinen" op de Tōkaidō Shinkansen gevoerd.
Geschiedenis.
Japan was het eerste land ter wereld dat zich toelegde op de bouw van hogesnelheidslijnen. Dit gebeurde in de naoorlogse periode waar men er in de meeste landen vanuit ging dat de spoorwegen hun beste tijd gehad hadden en de concurrentie van de auto en het vliegtuig zouden gaan verliezen. Juist in deze tijd startten de Japanse Spoorwegen met een ambitieus project.
De reeds bestaande spoorwegen in het land hadden vanwege de vele bergen een spoorwijdte van 1067 millimeter (Kaapspoor). Dit smalspoor is niet geschikt voor hoge snelheden en dit maakte de noodzaak van een nieuw en snel spoorwegnet in Japan groter dan in andere landen. Voor de Shinkansen werd voor normaalspoor gekozen, dat een spoorwijdte van 1435 millimeter heeft. Het eerste traject zou van Tokio naar Osaka lopen. Er werd een nieuwe route aangelegd met een lengte van 515,4 kilometer, dat wijde bochten zou krijgen waarvoor de nodige tunnels en bruggen moesten worden aangelegd. Overwegen werden weggelaten (het verkeer ging er onderdoor of overheen) en de rails werden aan elkaar gelast op een manier dat er zo weinig mogelijk vibraties zouden ontstaan. Het project kreeg veel kritiek en zou uiteindelijk twee keer zo duur worden als begroot. De twee leidende figuren achter het project, de hoofdingenieur Hideo Shima en de president van de spoorwegmaatschappij Shinji Sogō, voelden zich genoodzaakt om op te stappen. Echter toen de lijn in 1964 in gebruik werd genomen sloeg de publieke opinie om in enthousiasme.
De eerste lijn, tussen Tokio, Nagoya en Osaka, die de "Tōkaidō-express" gedoopt werd, werd in gebruik genomen in hetzelfde jaar waarin de Olympische Zomerspelen in Tokio (1964) werden gehouden. In eerste instantie reden de treinen de voor die tijd ongekende snelheid van 200 kilometer per uur. Later werd de dienstsnelheid verhoogd naar 220 kilometer per uur. Na het succes van de eerste lijn werden meer lijnen aangelegd.
Na 2010 wordt er daadwerkelijk op sommige lijnen 300 kilometer per uur gereden. Daarmee is de Shinkansentrein iets minder snel dan de ICE en TGV die beide op de LGV Est in Frankrijk 320 kilometer per uur rijden. Intussen wordt er gewerkt aan een maglevversie van de Shinkansen die mogelijk vanaf 2027 het traject Tokio - Osaka met zo'n 500 km/u zal gaan afleggen.
Stiptheid en veiligheid.
De Shinkansen staat internationaal bekend om de stiptheid en de frequentie waarmee de dienstregeling wordt uitgevoerd. De gemiddelde vertraging per trein per jaar is minder dan een minuut. In de spits rijden er tussen Tokio en Osaka dertien treinen per uur.
Vanwege de snelheid werden de seinen voor de machinisten moeilijk leesbaar. Daarom werd vanaf het begin gebruik gemaakt van centrale verkeersleiding. Hierdoor krijgt de machinist van afstand door wat de afstand tot de voorganger is en kan deze hierop anticiperen. Later kwam er een systeem waarbij de snelheid automatisch gereguleerd wordt aan de hand van de voorgaande trein, waardoor vertragingen makkelijker ingelopen kunnen worden.
Het spoor wordt gecontroleerd met speciale diagnostische treinen. Deze zien er ongeveer hetzelfde uit, maar zijn korter en uitgevoerd in geel. Ze worden ook wel de "Gele dokters" genoemd.
Japan staat bekend om zijn aardbevingen. Langs de route zijn sensoren geplaatst die, zodra ze een aardbeving detecteren, de stroom laten uitvallen waarna automatisch de noodrem in de treinen wordt ingeschakeld. Tijdens een aardbeving op 23 oktober 2004 is een Shinkansentrein ontspoord, wat de eerste ontsporing was in de veertigjarige geschiedenis van de Shinkansen. Hierbij vielen geen doden. Ook in 2013 ontspoorde er een trein zonder gewonden als gevolg, waardoor er in de ondertussen ruim vijftigjarige geschiedenis van de Shinkansen nog nooit een dodelijk ongeval is voorgekomen.
Treinen.
De treinen zijn gewoonlijk lang met treinstellen van tot wel 16 wagens. Het oorspronkelijke model, de "0 Series Shinkansen" die vanaf 1963 gebouwd werd, zou men nog tot 1986 blijven bouwen, met de nodige aanpassingen naarmate de jaren verstreken. De laatste serie 0 werd in 2008 buiten bedrijf genomen. De treinen hadden al vanaf het begin meerdere motoren verdeeld over de trein, in tegenstelling tot het eerdere gebruik om één motor aan de voorkant te plaatsen. De Shinkansen konden hierdoor doorrijden als een of meerdere motoren uitvielen. De verdeling van de motoren zorgen ook voor het soepeler nemen van hellingen. In de tussentijd zijn er nieuwe modellen bijgekomen waarbij veel aandacht is besteed aan de aerodynamica, wat terug te zien is in de bijzondere ontwerpen. Dit werd niet alleen voor de snelheid gedaan, want bij hoge snelheden waren ook knallen te horen wanneer een trein een tunnel inreed. Met de betere stroomlijn werd de luchtdruk verminderd waarmee ook de geluidsoverlast afnam. Om de treinen lichter te maken werd voor aluminium gekozen en na verloop van tijd stapte men over naar motoren op wisselstroom in plaats van gelijkstroom. In 1991 werd een record gevestigd van 325,7 km per uur.
De Shinkansen worden ook als exportproduct gezien. De Taiwan High Speed Rail zou oorspronkelijk ontwikkeld worden door een Duits-Frans consortium maar na de treinramp bij Eschede in 1998 werd gekozen voor de THSR 700T, een variant van de Shinkansen. De China Railway CRH2 is een in licentie gebouwde versie van de Shinkansen. In een aantal landen, waaronder de Verenigde Staten wordt gesproken over het aanschaffen van treinen en de bijbehorende technologie van de Shinkansen.
Lijnen in Japan.
De belangrijkste Shinkansen-spoorlijnen zijn
Twee lijnen, die bekendstaan als Mini-Shinkansen (ミニ新幹線) zijn gebouwd door bestaande spoorlijnen op te waarderen:
De volgense Shinkansen lijnen zijn in ontwikkeling:
De meeste Shinkansen-spoorlijnen die voorgesteld werden tijdens de toptijd in de jaren '70 van de twintigste eeuw, zijn voor onbepaalde tijd uitgesteld. Dit betreft onder andere een verbinding met Shikoku over de Honshu-Shikoku-brug, een verbinding vanaf Tokio naar het nieuwe internationale vliegveld. Aan de route die de hele westkust van Honshu zal bestrijken, vooral aan het traject Niigata/Shin-Osaka, wordt gewerkt.

</doc>
<doc id="25174" url="https://nl.wikipedia.org/wiki?curid=25174" title="Indonesie">
Indonesie



</doc>
<doc id="25179" url="https://nl.wikipedia.org/wiki?curid=25179" title="Varus">
Varus



</doc>
<doc id="25184" url="https://nl.wikipedia.org/wiki?curid=25184" title="Slovenia">
Slovenia



</doc>
<doc id="25186" url="https://nl.wikipedia.org/wiki?curid=25186" title="Rooms Katholieke Kerk">
Rooms Katholieke Kerk



</doc>
<doc id="25187" url="https://nl.wikipedia.org/wiki?curid=25187" title="Talgo">
Talgo

De Talgo is een in Spanje ontworpen trein, geproduceerd door de gelijknamige treinfabrikant Talgo S.A.. Een Talgotrein bestaat uit korte rijtuigen met elk slechts twee wielen (alleen het eerste rijtuig heeft vier wielen). Het woord "Talgo" is een Spaans acroniem voor "Tren Articulado Ligero Goicoechea-Oriol" (lichte gelede trein (van) Goicoechea Oriol). Talgotreinen rijden naast Spanje in Frankrijk, Duitsland, de Verenigde Staten, Zwitserland, Italië, Portugal, Kazachstan, Oezbekistan, Bosnië en Herzegovina, Polen, Wit-Rusland, Rusland en Argentinië.
Concept.
Het concept van de Talgotreinen ontstond in 1941. Alejandro Goicoechea ontwikkelde een trein waarbij de draaistellen onder de treinen vervangen werden door twee wielen (zonder verbindende as) die direct aan het rijtuig werden gemonteerd. Het nakomende rijtuig werd, net als een oplegger van een vrachtauto, aan dit rijtuig aangekoppeld, zodat men spreekt van een gelede trein. Het "aanhangwagenconcept" betekent dat de trein slechts in één richting op volle kracht kan rijden en het alleen in een werkplaats mogelijk is een Talgotrein langer of korter te maken doordat een rijtuig de steun nodig heeft van een ander rijtuig. Doordat de trein niet meer op draaistellen staat, kan de vloer over de gehele lengte lager worden gemaakt. Omdat het wielstel vast aan het rijtuig gemonteerd is, hebben de rijtuigen maar de halve lengte van een normaal rijtuig, zodat de trein makkelijk door bogen kan rijden. Als de Talgo door een boog rijdt, kunnen de wielen onafhankelijk van elkaar draaien, doordat ze niet aan een vaste as gemonteerd zijn. Daardoor rijdt de Talgo in bogen veel rustiger ('geen gepiep in de bocht') ten opzichte van andere treinvormen. Zie echter stuureffect van de spooras.
Vanaf Talgo III is het opleggerconcept losgelaten en werden de wielen (meer) tussen de rijtuigen geplaatst. Het wattmechanisme maakt het wielstel sturend en zorgt ervoor dat de virtuele as, ook als de trein door een boog rijdt, altijd in het midden tussen de rijtuigen blijft. Door deze techniek kan de trein in beide richtingen op volle snelheid rijden.
Ontwikkeling.
In 1942 reed het prototype, de Talgo I, diverse proefritten door Spanje. In 1944 werden snelheden tot 135 km/h gehaald. In 1949 werd de Talgo II, de serieproductie, gebouwd en getest in de Verenigde Staten bij American Car &amp; Foundry (ACF). De Amerikaanse invloeden op de Talgo II zijn onmiskenbaar. De locomotief is een verkleinde F7 en de trein heeft, net als de Amerikaanse streamliners een sluitwagen met lounge. De bovenbouw van de Talgo II bestaat, net als bij de streamliners, uit geklonken aluminium met het kenmerkende geribbelde oppervlak. Het probleem dat de trein maar in één richting gebruikt kon worden was echter niet opgelost. Twee stammen met bijbehorende locomotieven werden naar Spanje verscheept terwijl een derde stam in de Verenigde Staten bleef voor proef- en demonstratieritten. De Amerikanen experimenteerden met eenheden van drie bakken waardoor de treinlengte makkelijk aan de vraag kon worden aangepast en in 1955 zagen Talgo en ACF kans om het onderstel geschikt te maken voor gebruik in twee richtingen. De Amerikaanse variant, de Talgo-ACF, kwam in 1955 o.a. bij de New Haven Railroad in de Verenigde Staten in dienst.
Talgo II.
De Talgo II-stammen werden in november 1949, samen met drie bijbehorende locomotieven, naar Spanje verscheept. Op 3 december 1949 volgde een eerste proefrit tussen Irun en Miranda de Ebro, waarbij een snelheid van 120 km/h werd gehaald. Op 3 februari 1950 werd bij de toelatingsrit tussen Corella en Castejón een snelheid van 142 km/h gehaald. De Talgo II kreeg op de eindpunten van de lijn de beschikking over keerdriehoeken of keerlussen zodat de trein gekeerd kon worden om daarna weer met normale snelheid de terugreis te aanvaarden. De Talgo II bestond uit 16 bakken van elk 6147 mm, van voor naar achter: 1 servicewagen, 2x 2e klas, 1 servicewagen, 4x 2e klas, 1 servicewagen, 4x 2e klas, 1 servicewagen, 1x 2e klas en 1x eindrijtuig. De servicewagens waren voorzien van bagagerekken, toiletten, treinapparatuur en toegangsdeuren, terwijl de andere rijtuigen geen toegangsdeuren hadden en standaard waren voorzien van een interieur volgens de toenmalige 2e-klasnorm (huidige eerste klas). Ieder servicerijtuig, behalve dat achter de locomotief, faciliteerde 4 zitrijtuigen.
Inzet.
De eerste verbinding startte op 14 juli 1950 tussen Madrid en Hendaye. Dit was de eerste Spaanse trein met een dienstregelingssnelheid van 120 km/h, de RENFE bood hiermee een snellere verbinding dan de Sud Express van de CIWL op dezelfde route. De RENFE kocht in 1958 de derde stam en de vierde locomotief van ACF die deze omspoorde naar Iberisch spoor. Op 15 mei 1959 kwam de trein aan in Bilbao, waarna de RENFE een materieelomloop met drie Talgo II-stammen kon opzetten.
Door deze omloop kon naast de Talgodienst tussen Madrid en Hendaye een dienst tussen Madrid en Barcelona worden onderhouden. De Talgo II reed tot 13 augustus 1964 tussen Madrid en Barcelona en tot 15 november 1964 tussen Madrid en Hendaye. Deze diensten werden toen overgenomen door Talgo III-stammen. De vrijgekomen Talgo II-stammen zijn vanaf 18 december 1964 tot 28 februari 1970 ingezet op de verbinding Madrid – Valencia. Nadat ook op deze verbinding Talgo III-materieel was geïntroduceerd werden de Talgo II-stammen vanaf 12 maart 1970 gebruikt op de verbinding Madrid – Palencia. De laatste rit van de Talgo II vond plaats op 15 januari 1972, waarna de treinen naar de spoorwegmusea in Madrid en Vilanova i la Geltrú zijn gegaan.
RT.
In 1962 werd een prototype gebouwd voor binnenlands verkeer in Spanje op basis van de Talgo-ACF. Deze trein zou de keerprocedure overbodig maken omdat Talgo en ACF erin geslaagd waren de koppeling tussen de rijtuigen zodanig aan te passen dat een garnituur in beide richtingen op volle snelheid kon rijden. Met dit prototype begon de productie van de Remolques Talgo (Talgoaanhangers). Het sinds 1964 gebouwde materieel krijgt de fabrieksaanduiding RT gevolgd door een serienummer en een driecijferig volgnummer. Het eerste cijfer van het serienummer geeft de RT-generatie – en daarmee snelheid en spoorwijdte – aan, de laatste twee cijfers van het serienummer geven het rijtuigtype aan.
RT-generaties:
RT-soortnummers:
PMR is de Spaanse afkorting voor invaliden.
Gran Confort heeft verstelbare slaapstoelen.
Gran Clase is 1e klas met eigen douche en toilet per coupé.
De RENFE hanteert sinds 2001 een eigen typeaanduiding maar de fabrieksnummering is wel overgenomen in de Rijtuigcodes van de UIC.
Talgo III.
De serieproductie van het prototype uit 1962 kreeg de aanduiding Talgo III. Voor de bovenbouw is ook voor de Talgo III gebruikgemaakt van geklonken aluminium. De treinen kregen echter wel een eindrijtuig aan beide einden en een losse locomotief. De Spaanse Talgofabriek heeft 301 RT's voor de binnenlandse dienst gebouwd in zes varianten:
De Talgo III werd getrokken door de locomotief serie 2000T, de latere 352. De RT 111 wijkt af van het Talgoconcept doordat deze als los rijtuig met twee assen is uitgevoerd. De RT 111 wordt ingezet tussen locomotief en een Talgostam als het boordnet niet door de locomotief gevoed kan worden.
Inzet.
De Talgo III is in 1964 in de normale dienst geïntroduceerd. De ingebruikname door de RENFE vond plaats op 29 juli 1964 met een rit van Vitoria naar San Sebastián door Franco. De normale dienst begon op 15 augustus 1964 toen twee stammen de dienst Madrid – Barcelona overnamen van de Talgo II. Drie maanden later volgde ook de verbinding Madrid – Ávila – Hendaye waar de Talgo II eveneens werd afgelost door twee Talgo III-stammen. Hierna werd de Talgo III op steeds meer lange-afstandsverbindingen binnen Spanje geïntroduceerd:
Vanaf 1980 stroomde Talgo IV-materieel in en konden de vrijgekomen Talgo III-stammen elders worden ingezet:
In 1984, twintig jaar na de introductie, volgden groot onderhoud en technische aanpassingen aan het Talgo III-materieel, waarna ook geleidelijke vervanging door nieuwere RT-generaties volgde. De laatste rit in Spanje vond, na ruim 45 jaar dienst, plaats op 10 oktober 2009.
Export.
Argentinië.
In 1995 zijn 50 Talgo III-rijtuigen door de RENFE tweedehands aan Argentinië verkocht.
RD.
De binnenlandse verbindingen met het Talgo III-materieel waren succesvol en zo kwam het idee om het materieel ook in te zetten op de internationale verbindingen naar Frankrijk en Zwitserland. Om van het Spaanse Iberisch spoor naar het Franse normaalspoor te kunnen doorrijden, heeft ir. Ángel Torán een Talgo III ontwikkeld met variabele spoorwijdte, de RD (Rodadura Desplazable). De trein rijdt over een omspoorinstallatie en kan daarna direct verder rijden. Op de Spaanse/Franse grensstations Port Bou/Cerbère, Irún/Hendaye en de Spaanse stations Madrid Puerta de Atocha, Córdoba en Majarabique (Sevilla) is zo'n omspoorinstallatie aanwezig. De "tren experimental RD" werd op 24 oktober 1967 gepresenteerd en bestond uit vier Talgo III-rijtuigen met aangepaste onderstellen. De praktijkproef van het RD-systeem vond plaats in de eerste helft van 1968. De "Tren experimental RD" werd hierbij elke ochtend omgespoord en vervolgens gekoppeld aan de reguliere Talgo III-dienst van Madrid naar Cádiz. Nadat de betrouwbaarheid in normale dienst was aangetoond, werden nog twee rijtuigen voorzien van een aangepast onderstel. In november 1968 werd de zesdelige trein getest op normaalspoor, op de trajecten Bordeaux – Dax en Avignon – Valence. Later heeft ook de Spaanse firma Construcciones y Auxiliar de Ferrocarriles treinen met verschuifbare wielen ontwikkeld.
Talgo III RD.
Na de typetoelating in Frankrijk begon de bouw van de Talgo III RD-rijtuigen voor de internationale dienst. De Talgo III-treinen met een RD-systeem zijn te herkennen aan de rechthoekige ramen in de deuren, terwijl de Talgo III-treinen zonder RD-systeem ronde ramen in de deuren hebben. In 1969 kwam de RD als TEE Catalan Talgo in de internationale dienst. Voor deze trein zijn in 1969 vijf locomotieven serie 3000T, de latere 353, en vijf verschillende RT-varianten geleverd:
Met dit wagenpark konden drie complete stammen (RT 211 + 5x RT 201 + RT 210 + RT 206 + RT 210 + 4x RT 201 + RT 212) voor de TEE Catalan Talgo worden gevormd. De generatorrijtuigen waren voorzien van het opschrift TRANS EUROP EXPRESS. Twee stammen voerden de dienstregeling uit terwijl een derde in reserve stond. In 1974 is nog een vervolgserie van Talgo III RD-rijtuigen gebouwd voor de nachttrein ("Talgo-camas") Barcelona-Talgo tussen Barcelona en Parijs.
De TEE-opschriften werden toen van alle generatorrijtuigen verwijderd zodat ze ook in de nachttrein gebruikt konden worden. Door gebruik te maken van een deel van de reserverijtuigen van de TEE konden ook twee complete stammen voor de nachttrein worden gevormd.
In 1982 zijn 22 RT 201-rijtuigen van de eerste serie verbouwd tot RT 202-tweedeklasrijtuig met 25 zitplaatsen. De in totaal 91 rijtuigen met een RD-systeem werden sinds 1995 ook in het binnenlandse verkeer ingezet. In december 2010 eindigde de inzet in de reguliere dienst en kwamen de rijtuigen op verschillende opstelsporen te staan. Op 26 mei 2014 werd een tiendelige stam gepresenteerd als rijvaardige museumtrein. Belangstellenden kunnen, onder de productnaam Tarraco Talgo, hiermee een rit maken tussen Barcelona en Tarragona met een tussenstop bij het spoorwegmuseum in Vilanova i la Geltru. De museumtrein heeft aan de buitenkant weer de TEE opschriften gekregen maar heeft slechts één eerste klas rijtuig RT 201 (TEE) en verder vijf tweede klas rijtuigen RT 202 (Eurocity). Het bar-keukenrijtuig RT 206 is wel in de museumtrein opgenomen, de restauratierijtuigen, RT 210, ontbreken echter.
Talgo Pendular.
Na de aflevering van de Talgo III-rijtuigen voor de nachttrein ("Talgo-camas") in 1974 is gewerkt aan een opvolger, de Talgo IV. Net als andere Europese landen in die tijd werd ook in Spanje gekeken naar de mogelijkheden van de kantelbaktechnologie. Verder ontwikkelde Talgo, samen met het Zwitserse Alusuisse, een gladde bovenbouw van gelast aluminium. Deze bovenbouw is sindsdien op alle Talgotreinen toegepast. De bouw van de Talgo met een passieve kantelbaktechnologie, de Talgo Pendular, begon in 1979. Voor de serieproductie is de aanduiding Talgo IV gebruikt voor de Pendular met breedspoor en Talgo V voor de Pendular met een RD-systeem. Voor de Talgo Pendular zijn 9 rijtuigvarianten gebouwd;
In 1980 is de Talgo Pendular in de normale dienst geïntroduceerd. In juli 1986 is de maximaal toegestane snelheid voor personenvervoer met de Talgo III, de Talgo III RD en de Talgo Pendular verhoogd tot 160 km/h. Na de introductie van de Talgo VI hebben de Talgo IV-rijtuigen een aanpassing ondergaan en zijn de Talgo V-rijtuigen allemaal verbouwd tot Talgo VI. De in 2001 geïntroduceerde typeaanduiding staat tussen haakjes, de nummers van de rijtuigen beginnen echter nog steeds met het RT-typenummer.
Export.
Argentinië.
Net als eerder bij de Talgo III is in juni 2010 wederom tweedehands materieel aan Argentinië verkocht. Het betreft hier twee Talgo IV-stammen en negen diesellocs serie 319 als trekkracht voor de Talgo's in Argentinië. Dit materieel is in november 2010 verscheept naar Argentinië.
TPI 200.
Al in juni 1966 haalde een Talgo III getrokken door een 2000 T bij snelheidsproeven, tussen Sevilla en Los Rosales, een snelheid van 200 km/h en in mei 1972 werd met een proeftrein getrokken door een 3000 T, tussen Madrid en Barcelona, zelfs een snelheid van 222 km/h gehaald. Ook in Spanje wilde men de reissnelheid van personentreinen verder opvoeren. De zesde serie Talgorijtuigen moest dan ook geschikt zijn om reizigers met 200 km/h veilig te vervoeren. Dit project kreeg de naam Talgo 200 en omvat dezelfde rijtuigvarianten als de eerdere Pendularseries. Uiteraard werd hier weer gebruikgemaakt van de kantelbaktechnologie, het RD-systeem werd standaard op het materieel van de RENFE, zodat de aanduiding TPI 200 (Talgo Pendular Internacional 200 km/h) wordt gebruikt. De eerste trein met TPI 200-materieel in normale dienst was de "Pablo Casals" tussen Barcelona en Bern, die op 28 mei 1989 van start ging. Elipsos, een dochterbedrijf van de Spaanse spoorwegen, zette de TPI 200 in als Talgo VI Trenhotel op diverse internationale verbindingen.
Export.
De TPI 200 is naar diverse landen geëxporteerd:
Duitsland.
Tussen 1994 en 2009 zette DB NachtZug onder de naam Intercity Night ook Talgo-Hoteltreinen in op de verbindingen München – Hamburg en München – Berlijn. Deze treinen worden na december 2009 wegens eventueel groot onderhoud niet meer op de beide trajecten ingezet. Het is nog niet bekend wat er verder gaat gebeuren. Er reed tussen 25 mei 2004 en 27 mei 2004 een toeristische trein met Talgomaterieel tussen Berlijn en Sint-Petersburg, via Gdańsk, Kaliningrad, Vilnius en Riga. Een planmatige inzet vanaf 2005 werd in 2008 definitief geannuleerd.
Verenigde Staten.
In 1996 hebben Amtrak en de Amerikaanse staat Washington besloten tot aanschaf van de TPI 200.
Kazachstan.
In oktober 2000 bestelden de Kazachse spoorwegen (Temir Zholy) 2 hoteltreinen TPI 200. In 2001 wordt met een aangepaste Talgo van de RENFE de dienst gestart. Sinds september 2003 rijden de eigen hoteltreinen op de route Nur-Sultan – Almaty. Sinds juli 2004 heeft Talgo een eigen werkplaats in Kazachstan voor het onderhoud van de treinen. De treinen rijden op Russischspoor (1520 mm), maar ze zijn van een RD-systeem voorzien met het oog op een eventuele toekomstige treinverbinding tussen Shanghai en Sint-Petersburg. Op 26 juni 2013 heeft Talgo een contract gesloten voor de levering van 603 rijtuigen (21 treinen) voor dagtreinen in Kazachstan. Het materieel zal worden gebouwd in Rivabellosa en Las Matas is Spanje en onder licentie in Kazachstan. Tevens werd een onderhoudscontract met een looptijd van 15 jaar gesloten met de Kazachse spoorwegen.
Bosnië-Herzegovina.
In 2000 heeft een demonstratietrein gereden tussen Ploče, Mostar, Sarajevo, Banja Luka en Zagreb. Zowel de Bosnisch-Herzegovinische staatsspoorwegen (ŽFBH) als de spoorwegen van de Respublika Srpska (ŽRS) bestelden de Talgo. De ŽFBH schafte 5 dagtreinen en 4 hoteltreinen aan waarvan de eerste in 2010 werd geleverd. De ŽRS kochten 4 dagtreinen.
Rusland.
In verband met de Olympische spelen van 2014 in Sotsji was Rusland op zoek naar treinen voor een snelle verbinding tussen Moskou en Sotsji. Vooruitlopend op een eventuele bestelling heeft begin 2010 een aangepaste Talgo IV proefgereden tussen Brest en Moskou en tussen Moskou en Sint-Petersburg. Voor de Olympische spelen waren deze treinen echter niet beschikbaar.
Talgo XXI.
De snelheid van 200 km/h is niet voldoende voor de hogesnelheidstreinen. In 1992 was de Alta Velocidad Española tussen Madrid en Sevilla van start gegaan met aangepast Frans TGV-materieel, zonder dat Spanje zelf iets vergelijkbaars kon leveren. Talgo kwam daarom in 1998 met het plan voor een experimentele trein voor de 21e eeuw. Hiermee konden proeven genomen worden met de bedoeling om Talgo's te ontwikkelen voor snelheden tot 350 km/h. In 1990 had een Talgo IV al 500 km/h gehaald op een rollenbank, nu konden proeven worden gedaan op de echte spoorbaan. In april 2000 werd de dieseltrein Talgo XXI gepresenteerd, een maand later het prototype van de elektrische Talgo-350.
Talgo 7.
De Talgo 7 is een van de resultaten van de proeven met de Talgo XXI. De opvallendste verandering ten opzichte van eerdere series is dat er sprake is van een symmetrische trein. In het midden van de trein heeft het bar/keukenrijtuig (RT 706) twee paar wielen en de treindelen aan beide zijden zijn gelijk. Verder is de stroomvoorziening niet meer in een generatorrijtuig ondergebracht maar wordt de elektriciteit betrokken uit de locomotief. In augustus 2000 is de Talgo 7 in gebruik genomen op binnenlandse diensten. In 2009 is ook een Trenhotelversie van de Talgo 7 in dienst gekomen. De Talgo 7-rijtuigen vormen ook de basis voor de Spaanse hogesnelheidstreinen Talgo-250 en Talgo-350.
Talgo 8.
Op 17 juli 2009 besloot de Amerikaanse staat Wisconsin tot de aanschaf van twee veertiendelige Talgo's voor de Hiawatharoute tussen Chicago en Milwaukee. De Talgo 8, een Amerikaanse versie van de Talgo 7, wordt gebouwd in de in 2010 gebouwde Talgofabriek te Milwaukee. Het is de bedoeling van Talgo om in Milwaukee ook hogesnelheidsversies, net als de AVE-102 in Spanje, te bouwen voor gebruik in de Verenigde Staten. De Talgo 8 zal bestaat uit 1 koprijtuig, 11 zitrijtuigen, 1 barrijtuig en 1 koprijtuig met fietsenstalling. De in 2011 en 2012 gebouwde rijtuigen zijn in 2012 samengevoegd tot twee treinen, maar staan sinds de zomer van 2012 opgeslagen in Milwaukee. Het project was gestart door een Republikeinse gouverneur die niet is herkozen, waarna het parlement van Wisconsin de indienststelling onder zijn Democratische opvolger heeft geblokkeerd.
Begin 2010 liet het ministerie van Verkeer van de staat Oregon weten dat ze een overeenkomst had gesloten voor de koop van twee dertiendelige Talgo 8-stammen voor de Cascadedienst tussen Eugene in Oregon en het Canadese Vancouver. Deze stammen zijn eveneens gebouwd in de fabriek in Wisconsin en afgeleverd in 2013. De treinen zijn een aanvulling op de vijf al aanwezige TPI200 stammen op de cascaderoute in het noordwesten van de Verenigde Staten. De Talgo 8 biedt de reizigers veel moderne snufjes zoals hogesnelheidswifi, verstelbare stoelen en een bistro-/loungerijtuig met bediening. In 2014 toonde de staat Michigan belangstelling voor de opgeslagen stammen van Wisconsin voor hun treindiensten op de Wolverineroute tussen Chicago en Detroit.
Talgo 9.
De Talgo 9 is ontworpen voor Rusland en Kazachstan met een brede romp en breedspoor onderstellen. Er bestaan drie versies, één met een vaste spoorwijdte van 1520 mm (Russisch breedspoor) en twee met een RD-systeem, 1520-1435 mm respectievelijk 1520-1676 mm.
Rusland.
In juni 2011 bestelden de Russische spoorwegen (RZD) zeven twintigdelige treinen voor de routes Moskou – Kiev en Moskou – Warschau – Berlijn. De treinen worden voorzien van het RD-systeem en in Brest, aan de Wit-Russisch-Poolse grens komt een omspoorinstallatie voor de spoorwijdte van 1520 mm en 1435 mm en een maximale snelheid van 200 km/h. De RZD verwachtte dat, door de combinatie van de snelheid en het vervallen van het wisselen van draaistellen in Brest, de reistijd tussen Moskou en Berlijn tot 25 uur kon worden gereduceerd. Op 8 mei 2014 werd de eerste van zeven stammen in het depot Moskou Kievskaya afgeleverd aan de RZD. De treinen zouden vanaf het vierde kwartaal van 2014 worden ingezet tussen Moskou en Kiev.
De RZD zet de treinen in onder de naam Striz (Russisch voor vlot). De reguliere dienst werd op 1 juni 2015 geopend door de directeuren van de Russische spoorwegen en Talgo, echter niet tussen Moskou en Kiev maar tussen Moskou en Nizjni Novgorod. Sinds 13 december 2016 wordt ook de nachttrein Moskou – Berlijn gereden met Talgomaterieel, hiervoor worden de drie stammen met een RD-systeem ingezet.
India.
In september 2016 vonden proefritten met Talgo 9-materieel plaats op de lijn Bombay-Delhi.
Hoge snelheid.
Voor de AVE-lijn van Madrid naar Barcelona, heeft de firma een snelle Talgo ontwikkeld. De trein is samengesteld uit twee motorkoppen van Bombardier met daar tussen twaalf Talgo 7-rijtuigen. Van de trein bestaan twee uitvoeringen, de Talgo-350, AVE serie 102, en de Talgo-250, AVE serie 130. De Talgo-350 kan maximaal 350 km/h rijden, maar is niet voorzien van een RD-systeem en dus alleen op de hogesnelheidslijnen inzetbaar. De Talgo-250 heeft wel een RD-systeem en kan zowel onder 25 kV als onder 3000 V rijden, deze kan dus op alle geëlektrificeerde lijnen in Spanje worden ingezet. De serie 102 is in februari 2005 tussen Madrid en Lérida in gebruik genomen.
Talgo is op basis van de Talgo-250 verdergegaan met de ontwikkeling van een Talgo-TH, Tracción Híbrida, AVE serie 730. Deze hybride Talgo is voorzien van dieselgeneratoren in de rijtuigen tussen de motorkoppen en de rest van de trein. De generatoren wekken elektriciteit op voor de aandrijving van de trein zodat ook niet geëlektrificeerde trajecten kunnen worden bereden. De Talgo-250TH is na uitgebreide proefritten op 17 juni 2012 in reguliere dienst gekomen op de LAV Galicia.
Oezbekistan.
In december 2009 werd bekend dat Talgo twee treinen van het type Talgo-250 op Russisch breedspoor (1520 mm) in 2011 gaat leveren aan Oezbekistan, waar ze worden ingezet tussen Samarkand en Tashkent.
Saoedi-Arabië.
Op 26 oktober 2011 sloot Talgo een contract met Saoedi-Arabië voor de levering van 35 Talgo-350-treinstellen en een optie op 23 Talgo-350-treinstellen. De treinstellen zullen worden ingezet op de hogesnelheidslijn Haramain tussen Mekka en Medina. Deze lijn van 450 km is, als onderdeel van het contract, gebouwd door Spaanse bedrijven in samenwerking met plaatselijke Saoedische aannemers. Op 25 september 2018 werd de lijn tijdens een ceremonie op station Jeddah geopend.
TRAVCA.
Het logische vervolg op de ontwikkeling van de hogesnelheidstreinen is het streven naar universeel bruikbaar materieel. Dit moet dan inzetbaar zijn onder alle stroomsystemen en op de verschillende
spoorwijdtes. De locomotief voor de TRen de Alta Velocidad con Cambio de Ancho (Hogesnelheidstrein met variabele spoorwijdte) werd in september 2008 gepresenteerd.
Hierin wordt de omspoorbaarheid en een maximumsnelheid van boven de 250 km/u gecombineerd.
De resultaten van de proeven met deze locomotief zullen worden verwerkt in de Talgo Avril die dan in heel Europa gebruikt kan worden.
Talgo Avril.
De Talgo Avril is een hogesnelheidstrein die zowel op normaalspoor (het Europese hogesnelheidsnet) als op Iberisch breedspoor kan rijden door over een omspoorinstallatie te rijden. Deze trein verbeterde in het kader van homologatietesten het snelheidsrecord op breedspoor tot 360 km/u, in september 2022.
Ongeval.
Op 24 juli 2013 vond met een AVE serie 730 een spoorwegongeval nabij Santiago de Compostela plaats, toen een hogesnelheidstrein vanwege een te hoge snelheid in een bocht ontspoorde.

</doc>
<doc id="25191" url="https://nl.wikipedia.org/wiki?curid=25191" title="Lijstgevel">
Lijstgevel

Een lijstgevel is een gevel die wordt beëindigd door een over de hele breedte doorgaande kroonlijst. 
De lijstgevel komt al vanaf 1660 voor, maar in de periode ±1660 - ±1670 nog overwegend in combinatie met pilastergevels. Deze oplossing werd vooral gekozen voor grote, dubbele herenhuizen. 
Voor het sluiten van smalle huizen is een topgevel nodig. In de renaissance was dat bijvoorbeeld een trapgevel. Maar ook kon een lijstgevel als oplossing gebruikt worden. De kroonlijstgevel is een verhoogde lijstgevel: de lijst wordt omhoog gebogen om het dak aan het oog te onttrekken. In de 18e eeuw komen pilastergevels niet meer voor; de lijstgevels worden veelal bekroond met een attiek. De attiek heeft vaak een verhoogd middengedeelte om het dak te verbergen, zoals bij de verhoogde lijstgevel. 
De lijstgevel komt echter vooral in de 19e eeuw voor, vooral de eenvoudige houten kroonlijst. Het was vaak een goedkope oplossing ter vervanging van een versleten trap- of halsgevel. 

</doc>
<doc id="25193" url="https://nl.wikipedia.org/wiki?curid=25193" title="Anatolië">
Anatolië

Anatolië (Turks: "Anadolu", Grieks: Ἀνατολία) of Klein-Azië is het schiereiland in het uiterste westen van Azië dat een groot deel van het land Turkije beslaat, maar de gebiedsaanduiding is veel ouder. Sinds de stichting van de Republiek Turkije in 1923 wordt ook het hele land Anatolië genoemd, met uitzondering van Oost-Thracië.
Het schiereiland Anatolië grenst in het westen aan de Egeïsche Zee, in het noordwesten aan de Zee van Marmara en Thracië, dus aan Europa, in het noorden aan de Zwarte Zee en in het zuiden aan de Middellandse Zee. Wanneer daar het Aziatische deel van Turkije tot Anatolië nog bij wordt gerekend, komen er in het oosten Georgië, Armenië, Azerbeidzjan, door de Azerbeidzjaanse enclave Nachitsjevan, en Iran, en in het zuidoosten Irak en Syrië nog bij. Het eiland Cyprus ligt ten zuiden van Anatolië in de Middellandse Zee.
De naam Anatolië komt van het Griekse woord voor het rijzen [van de zon] oftewel het oosten, in het Byzantijnse Rijk werd het gebied in de 7e eeuw bestuursrechtelijk als militaire provincie (Thema) ingericht en kreeg het de naam "Anatolikon". De Romeinen noemden het gebied "Asia Minor", afgeleid van het Griekse μικρὰ Ἀσία, "mikra Asia". Beide betekenen Klein-Azië, waarmee onderscheid werd gemaakt met de rest van het grote Azië, verkort "Asia" genoemd. Anatolië staat ook bekend onder de naam Klein-Azië.
Het gebied heeft hoge gebergten en een landklimaat, maar aan de kusten is er laagland, waar een gematigd zeeklimaat heerst langs de Zwarte Zee en de Zee van Marmara en een mediterraan klimaat langs de Egeïsche Zee en de Middellandse Zee.
Er komen op het schiereiland regelmatig aardbevingen voor. Dwars door Anatolië loopt een geologisch breukensysteem in de richting zuidwest-noordoost. Het systeem vormt de begrenzing van de Arabische Plaat in het oosten en de Anatolische Plaat in het westen. Door de noordwaartse beweging van de Arabische plaat treden er in dit breukgebied vooral horizontale verschuivingen in de aardkorst op, waardoor er een spanning wordt opgebouwd die zich in aardbevingen ontlaadt.
Geschiedenis.
Het gebied was in het neolithicum reeds door een volk bewoond, dat permanente nederzettingen bouwde zoals Çatalhöyük. Er was toen al ontginning van obsidiaan in het Taurusgebergte.
In de loop van duizenden jaren hebben er veel verschillende volkeren en culturen hun invloed uitgeoefend, zoals de Hattiërs die er rond 2500 v.Chr. arriveerden, gevolgd door de Hettieten, die er rond 2000 v.Chr. een groot rijk stichtten, de Arameeërs, Assyriërs, Lydiërs, Frygiërs, de Grieken (vele Griekse filosofen woonden in Anatolië), Kelten (dat waren de Galaten), verder de Perzen, Armenen, Romeinen, Byzantijnen (Grieken), Seltsjoeken (Turken), Osmanen (Turken), Koerden en Turken. Anatolië wordt ook genoemd als de plaats waar de Etrusken mogelijk van afkomstig zijn. De legendarische Amazonen leefden in Anatolië.
Tijdsindeling Anatolië.
&lt;br&gt;

</doc>
<doc id="25194" url="https://nl.wikipedia.org/wiki?curid=25194" title="Klokgevel">
Klokgevel

Een klokgevel is een gevel van een smal huis waarvan de bovenzijde de vorm heeft van een klok.
De klokgevel is ontstaan uit de halsgevel, toen de Lodewijk XIV-stijl uit de mode raakte. De klauwstukken van de halsgevels raakten toen vereenvoudigd, waarbij de ruimte tussen de buitenrand en de bakstenen top nog slechts met wafelmotief of schubben werd opgevuld. Uiteindelijk werd dus de versiering door klauwstukken min of meer opgegeven, waarna alleen een klok-model overbleef, afgezet met brede natuurstenen banden. Meestal met minder beeldhouwwerk dan bij de halsgevel. Een voorbeeld dat de overgang goed laat zien is Damrak 55 te Amsterdam (zie afbeelding onder).
Klokgevels zijn bijvoorbeeld in Amsterdam gebouwd vanaf omstreeks 1660 tot 1790. De 18e-eeuwse klokgevels verschillen duidelijk van de 17e-eeuwse omdat zij geheel andere ornamenten hebben. In de 17e eeuw wordt de klokgevel versierd met ornamenten als vruchten- en bloemenslingers. In de 18e eeuw wordt de klokgevel toegepast in combinatie met Lodewijk XV-ornamenten. Er worden dan meer klokgevels dan halsgevels gebouwd.
In de 17e eeuw zijn de klokgevels lager en eenvoudiger dan in de 18e eeuw. Frontonbekroningen en vruchten- en bloemenslingers komen alleen in de 17e eeuw voor. In de 18e eeuw wordt de zwenking steeds sterker, de aanzetstukken worden steeds speelser en de topbekroning verandert: geen frontons, meer weelderige versieringen, maar geen bloemen en fruitmotieven meer.

</doc>
<doc id="25195" url="https://nl.wikipedia.org/wiki?curid=25195" title="Klein-Azië">
Klein-Azië



</doc>
<doc id="25196" url="https://nl.wikipedia.org/wiki?curid=25196" title="Gemini 3">
Gemini 3

Gemini 3 (ook: 01301) was een bemande Amerikaanse ruimtevlucht uit 1965. Dit betrof een historische missie: voor de eerste maal wijzigde een bemande capsule zelf tijdens de vlucht zijn baan. Deze missie, een bemande proefvlucht, moest aantonen dat de "Gemini"-capsule ruimtewaardig was en alle technische systemen naar behoren functioneerden. Aan deze missie gingen twee onbemande proefvluchten, "Gemini 1" en "2", vooraf. Tijdens deze vluchten werkten alle systemen naar tevredenheid en beoordeelde de vluchtleiding de "Titan II" draagraket (hoogte ± 32 m, lanceergewicht 154 ton) als betrouwbaar.
Missiedoelen.
De tweekoppige bemanning ging na of het ontwerp deugde. Het systeem om de baan te wijzigen, het richtsysteem bij terugkeer in de dampkring en het uittesten van het functioneren van de volgstations waren het belangrijkst. Bovendien maakte ze foto's van de Aarde en voerde drie experimenten uit. Tevens beproefde ze het praktische nut van hun persoonlijke uitrusting. Ook ging ze de gevolgen van laagfrequente trillingen van de lanceerraket op de bemanning na.
Zowel de VS als de Sovjet-Unie namen in deze jaren met nieuwe types bemande ruimtevaartuigen zo min mogelijk risico. De eerste vluchten duurden daarom slechts kort en "Gemini 3" vormde daarop geen uitzondering.
Bemanning en capsulenaam.
De bemanning voor deze vlucht bestond uit gezagvoerder Virgil Grissom en John Young. Voor Young betekende het zijn ruimtedoop, Grissom maakte als lid van de Mercury Seven zijn eerste vlucht met "Mercury 4" en werd de eerste Amerikaan met twee ruimtevluchten op zijn naam. Hij gaf hun "Gemini 3" de naam (the unsinkable) Molly Brown, naar een in die tijd populaire musical. Grissom verloor namelijk zijn "Mercury"-capsule die op zee zonk. Alle andere capsules uit de reeks kregen geen bijnaam. De traditie dat de bemanning een naam aan een ruimteschip geeft werd pas in 2019 tijdens het Commercial Crew-programma hervat.
Vluchtverloop.
Lancering.
De "Gemini 3" werd gelanceerd op 23 maart 1965 door een "Titan II" draagraket vanaf lanceerplatform 19 op Cape Canaveral. Deze capsule woog 3236,9 kg. Na 5 minuten en 54 seconden bereikte hij zijn omloopbaan. Deze had een apogeum van 224,2 km, een perigeum van 161,2 km, een inclinatie van 32,6° en een excentriciteit van 0,00479. De omlooptijd bedroeg 88,3 minuten.
Smokkelwaar, NASA kwaad.
Tijdens de vlucht bood Young onverwachts een sandwich met cornedbeef aan Grissom aan. Deze nam er met genoegen enige happen van, maar het meesmokkelen van dergelijke waar was natuurlijk tegen alle veiligheidsregels. Broodkruimels zweefden door de capsule en vormden zo een potentieel gevaar voor de gevoelige elektronische apparatuur aan boord. NASA toonde zich zeer ontstemd over Youngs onverantwoordelijk gedrag. Ze maakte onverbloemd duidelijk zulke grapjes tijdens komende vluchten niet meer te accepteren.
Baanwijzigingen.
Een van de belangrijkste werkzaamheden betrof de praktijktest voor het uitvoeren van baanwijzigingen. Na een omloop wijzigde Grissom de koers van "Gemini 3" en bracht de capsule in een bijna cirkelvormige baan van 169 x 158 km, bij een gelijke inclinatie, een omlooptijd van 87,8 minuten en een excentriciteit van 0,00084. Tijdens het tweede baantje rond de Aarde veranderde hij de inclinatie met 0,02°. Net voor het voltooien van de derde omloop bracht "Gemini 3" het laagste punt van zijn omloopbaan terug naar slechts 84 km, bij een omlooptijd van 87 minuten en een excentriciteit van 0,00653. Dit was bedoeld als veiligheidsmaatregel. Indien de remrakketten weigerden, zou "Gemini 3" door de relatief hoge luchtweerstand in zo'n lage baan alsnog vanzelf terugvallen naar de Aarde.
Experimenten.
Het experiment om de ontwikkeling van zee-egel eieren in gewichtloosheid te bestuderen mislukte door een mechanisch gebrek in de apparatuur. De fotosessie mislukte deels: van de 25 geschoten opnames bleken er 7 bruikbaar voor reliëfonderzoek.
Terugkeer naar de Aarde.
Na 4 uur, 33 minuten en 23 seconden, aan het einde van de derde omloop, vuurde "Gemini 3" zijn retroraketten af en keerde terug in de atmosfeer. Tijdens de afdaling werd 7 kg water in het geïoniseerde plasma gespoten dat om de capsule hing. Gedurende deze fase valt namelijk korte tijd het radiocontact tussen ruimtevaartuig en vluchtleiding weg. Het water zorgde voor een betere radioverbinding.
Landing en berging.
De Molly Brown kwam neer in de Atlantische Oceaan op een positie van 22,43°N, 70,85°W in de omgeving van Grand Turk. De accuratesse van de landing bleek voor flinke verbetering vatbaar. Grissom en Young landden 111 km voor hun beoogde landingspunt, na een vlucht van 4 uur, 52 minuten en 31 seconden. De capsule ontwikkelde tijdens de terugkeerfase namelijk minder liftkracht dan berekend, waardoor "Gemini 3" ruim voor de voorspelde landingsplaats neerkwam. Door de klap van de landing brak Grissoms vizier. Het duo bleek niet over zeebenen te beschikken en de zeeziekte sloeg toe. Na het uittrekken van hun ruimtepakken werden ze opgevist door helikopters van de USS Intrepid. Na een vlucht van 28 minuten arriveerde het tweetal op het bergingsschip. Ruim anderhalf uur later werd de capsule geborgen.
Proefvlucht geslaagd.
Deze proefvlucht was goeddeels geslaagd. De nieuwe capsule toonde zich ruimtewaardig: het "Gemini"-programma kon nu echt beginnen.

</doc>
<doc id="25197" url="https://nl.wikipedia.org/wiki?curid=25197" title="Anadolu">
Anadolu



</doc>
<doc id="25198" url="https://nl.wikipedia.org/wiki?curid=25198" title="Kayak">
Kayak



</doc>
<doc id="25201" url="https://nl.wikipedia.org/wiki?curid=25201" title="Trapgevel">
Trapgevel

Een trapgevel is een oude traditionele topgevel waarvan de bovenzijde zich naar boven toe trapsgewijs versmalt. Deze trappen worden vaak afgedekt met natuurstenen platen om inwateren tegen te gaan. De afdekstukken zijn afwaterend bewerkt en steken rondom buiten het metselwerk.
De trapgevel is veel toegepast in Nederland, België, Duitsland, Engeland, en soms ook Frankrijk, landen waar het natte klimaat steile daken vereist waarop dakpannen optimaal kunnen functioneren. Er ontstonden verschillende stijlen. Specifiek voor de Antwerpse trapgevels bijvoorbeeld is dat de bovenste tegel (de toptegel) over 45° gedraaid is. Bovendien zijn de Belgische trappen vaak kleiner dan de Nederlandse.
De oudst bekende trapgevels dateren uit de 12e en 13e eeuw en zijn gebouwd in de romaanse stijl. Hiertoe behoren het Korenstapelhuis in Gent (oudste trapgevel ter wereld, uit 1175) en het Woonst(ede) Jan Borluut aan de Korenmarkt in dezelfde stad. Deze gevels zijn sober uitgevoerd en hebben zogenaamde ezelsruggen op de 'treden', een klein dakje op elke trap. Deze vindt men bijvoorbeeld ook terug op de gevel(s) van Kasteel Radboud in Medemblik. Tijdens de gotiek werden de gevels steeds rijker uitgevoerd. In Duitsland bereikte dit type in deze periode zijn hoogtepunt.
Het hoogtepunt in Nederland, en in mindere mate ook in België, bereikte de trapgevel in de periode ± 1600 - ± 1665, met de bouwstijl van de Renaissance. In deze stijl worden schuine lijnen zo veel mogelijk vermeden, vandaar dat men de schuine zijden van het puntdak aan het oog wil onttrekken. In de 17e eeuw heeft Amsterdam bijvoorbeeld vol gestaan met dit soort trapgevels (oa. in de typische Amsterdamse renaissancestijl). Maar ook in andere Hollandse steden was de trapgevel erg populair en kon men op vele plaatsen hele rijen trapgevels zien. In Haarlem kwam de trapgevel in de zg. Hollandse renaissancestijl erg in zwang, waarvan er velen nog bewaard zijn. Later verdwenen vele trapgevels, omdat in de 18e eeuw veel rijken deze lieten verwijderen om hun huis statiger te doen lijken naar de toen heersende mode: de lijstgevel. Daardoor zijn in de meeste Hollandse steden veel trapgevels verdwenen. Met name in Den Haag, waar een aanzienlijk aantal rijken woonachtig was die dit konden bekostigen, zijn vrijwel alle trapgevels verdwenen.
De trapgevel is zo populair geweest dat ook dubbele huizen ermee werden uitgerust. Daarvan bestaan nog enkele voorbeelden in Amsterdam.
Kenmerkend voor de Amsterdamse renaissancestijl van vooral Hendrick de Keyser zijn de grote trappen, vaak ongelijk van grootte en gering in aantal, terwijl op elke trap klauwstukken of andere versieringen staan (zie afbeelding). Ook typerend zijn de pilasters in de muurdammen en de S-vormige ontlastingsbogen ("accoladebogen") boven de ramen. Soms heeft de trapgevel zoveel versieringen dat de trappen zelf nog nauwelijks zijn te herkennen. 
De trant van Hendrick de Keyser is op grote schaal nagevolgd, maar meestal op sobere wijze. Men spreekt dan van de sobere Amsterdamse renaissance. Kenmerkend is een eenvoudige trapgevel die weer lijkt op het Hollandse type, met dat verschil dat in plaats van vele kleine blokjes enkele grote blokken natuursteen worden toegepast. Ook worden de ramen zodanig in nissen geplaatst dat de muurdammen op pilasters lijken.
Uit de trapgevel ontstond nog later de halsgevel door de trap steeds verder te vereenvoudigen. Door versiering van de hals ontstond de klokgevel.
Navolging.
In de loop van de 17e eeuw raakte de trapgevel in Nederland uit de gratie. In de 19e eeuw vond een herwaardering plaats en werden trapgevels weer op grote schaal toegepast in neo-stijlen als de neogotiek en vooral de neorenaissance. Deze navolgingsarchitectuur is vaak minder fraai dan de oorspronkelijke voorbeelden. Met name bij de neorenaissance "kloppen" de verhoudingen vaak niet, de verdiepingen zijn even hoog, etc., terwijl voor details vaak gebruik werd gemaakt van massaproducten in plaats van echt beeldhouwwerk. In de 20e eeuw werden trapgevels in Nederland vooral toegepast door traditionalistische architecten als A.J. Kropholler en H.W. Valk.
In de moderne ontwikkelgebieden Brandevoort (Helmond) en Vleuterweide (Leidsche Rijn bij Utrecht) duikt de trapgevel de laatste jaren ook weer op. Deze nieuwbouwprojecten passen in de visie van de Luxemburgse architect Rob Krier en de Duitse architect Christoph Kohl en hebben daarom de uitstraling van oude stadskernen (niettemin met een dorps karakter). Naast de trapgevel zien we in deze projecten ook de halsgevel terug.

</doc>
<doc id="25202" url="https://nl.wikipedia.org/wiki?curid=25202" title="Kantelbaktrein">
Kantelbaktrein

De kantelbaktrein is een trein met een techniek, waardoor de wagenbakken in richting van de middelpuntzoekende kracht gekanteld worden. Hierdoor kan de trein met hogere snelheden dan normaal door krappe bogen rijden.
Techniek.
De kantelbaktechnologie maakt het treinen mogelijk om in een bocht meer naar binnen te hellen dan de verkanting van de rails. Daardoor gaat de trein de centrifugale kracht op de reizigers tegen waardoor de trein aanmerkelijk sneller door bochten kan rijden. Door de kantelbaktechnologie wordt de maximale snelheid op bochtige trajecten hoger, en de reistijd verkort. Zo heeft de inzet van Baureihe 612 op het baanvak Chemnitz Hbf - Leipzig Hbf de reistijd met 25 minuten verkort (van 85 naar 59 minuten).
De kantelbaktechnologie kan onderverdeeld worden in actieve en passieve vorm. Bij de passieve kantelbaktechniek is de cabine zodanig opgehangen dat er een virtueel draaipunt in de lengterichting ontstaat dat boven het zwaartepunt van de cabine ligt, waardoor de trein vanzelf gaat hellen. Bij de actieve kantelbaktechniek meten sensoren de zijdelingse krachten waarmee hydraulische cilinders aangestuurd worden om de trein te kantelen.
Een kantelbaktrein heeft als nadeel dat de reizigers een verhoogd risico op zeeziekte (of wagenziekte) hebben. Een onderzoeksteam heeft onderzocht dat een deel van de reizigers zich misselijk voelt doordat vanuit het gezichtspunt van de reiziger de horizon beweegt.
Geschiedenis.
Hoewel Franz Kruckenberg in Duitsland al in 1928 een trein met een passief kantelbaksysteem ontwierp, is de kantelbak pas succesvol geworden in Italië met de invoering van de Pendolino en in Spanje met de Talgo Pendular.
Kantelbaktreinen in Europa.
Alle genoemde treinen zijn treinen met een actieve kantelbakinrichting, tenzij anders vermeld.
Duitsland.
In Duitsland wordt de kantelbaktrein vooral gebruikt als regionale trein van DB Regio. Deze heeft drie typen kantelbaktrein:
DB Fernverkehr heeft een aantal ICE's met kantelbakinstallatie aangeschaft voor lange trajecten waar geen hogesnelheidslijn is. Er is zowel een elektrische variant, ICE-T, als een dieselvariant, ICE-TD. De ICE-TD's rijden op de verbindingen van Duitsland naar Denemarken en hebben eerder ook binnen Duitsland gereden, maar kwamen daar toen door technische problemen aan de kant te staan. Op sommige lijnen zijn deze treinstellen toen tijdelijk vervangen geweest door treinstellen BR 612, die beduidend minder comfort hebben dan de ICE's. Deze BR 612-treinstellen zijn tijdelijk in de ICE-kleurstelling gespoten.
Frankrijk.
De SNCF (Franse spoorwegen) hebben nog geen treinen met kantelbakinrichting. Wel zijn er proeven geweest met een TGV met kantelbakinstallatie, maar dit heeft nog niet geleid tot reguliere inzet.
Italië.
In Italië rijden veel kantelbaktreinen voor lange afstanden, die daar Pendolino worden genoemd. De treinen rijden onder de merknaam Eurostar Italia, evenals de Italiaanse hogesnelheidstrein ETR.500. Ook reden er tot 13 december 2009 Pendolino's naar Zwitserland en Duitsland onder de naam Cisalpino.
In diverse landen rijden van de Pendolino afgeleide treinen: Finland, Portugal, Slovenië, Spanje en Tsjechië.
Kroatië.
In Kroatië werden 8 treinen van het type "Regio Swinger" van de Deutsche Bahn overgenomen en als serie 7123 ingezet op het traject Zagreb - Split.
Portugal.
In Portugal wordt de van de Italiaanse Pendelino afgeleide Alfa Pendular ingezet op de trajecten Lissabon- Braga en Lissabon - Faro.
Spanje.
In Spanje rijden, naast de eerder genoemde Pendolino's, veel in Spanje gebouwde Talgo-treinen met een passieve kantelbakinstallatie (Talgo Pendular). Deze worden ook ingezet in internationale treinen naar Frankrijk en Zwitserland. Talgo's rijden ook in Duitsland, Kazachstan en de VS. Ten slotte hebben de Spaanse spoorwegen (RENFE) in 2004 een type dieseltreinstel met kantelbaktechniek gekocht voor regionale lijnen.
Scandinavië.
In Zweden rijdt de succesvolle X2000 kantelbaktrein, die ook aan China verkocht is. Deze treinen rijden ook naar Denemarken en Noorwegen.
De Noorse spoorwegen hebben ook eigen kantelbaktreinen voor de lange afstanden gekocht ("BM73"), die rijden onder de namen Signatur en Agenda. Soortgelijke treinen worden door een private exploitant ingezet tussen Oslo en de luchthaven. Deze typen treinen werden echter geplaagd door technische storingen.
Voor de lijn naar het noorden van het land, Nordlandsbana, werden Talent-treinen gekocht met kantelbakinrichting. De Talent is een light train die vooral geschikt is voor korte afstanden. Voor de enorme afstanden in Noorwegen is deze trein voorzien van een comfortabeler interieur dan gebruikelijk. Desondanks heeft de inzet van deze treinen geleid tot een terugval in het aantal passagiers op de lijn.
In Finland worden treinen ingezet die zijn afgeleid van de Italiaanse Pendolino.
Verenigd Koninkrijk.
In de jaren zeventig en tachtig heeft British Rail al geëxperimenteerd met de weinig succesvolle Advanced Passenger Train (APT).
Spoorwegmaatschappij Virgin Trains heeft nu twee types kantelbaktreinen:
Zwitserland.
De SBB (Zwitserse staatsspoorwegen) hebben, ter gelegenheid van 125 jaar Zwitserse spoorwegen, in 1972 de Swiss Express op de rails gebracht. Dit betrof een trein met losse rijtuigen die voorzien waren van een kantelbak. Omdat de Swiss Express getrokken werd door locomotieven zonder kantelbak was de tijdwinst minimaal en de serie productie uit 1975, de EW III is dan ook niet voorzien van een kantelbak inrichting. Het idee is in 1993 opnieuw uitgevoerd met de ontwikkeling van een eigen type kantelbaktreinstel, de ICN ("Intercity Neigezug"). In 1998 werd het eerste treinstel geleverd. Nadat enkele technische problemen werden verholpen werd het aantal bestelde treinen verhoogd.

</doc>
<doc id="25203" url="https://nl.wikipedia.org/wiki?curid=25203" title="Kantelbaktechnologie">
Kantelbaktechnologie



</doc>
<doc id="25204" url="https://nl.wikipedia.org/wiki?curid=25204" title="Kantelbaktechniek">
Kantelbaktechniek



</doc>
<doc id="25206" url="https://nl.wikipedia.org/wiki?curid=25206" title="Tabaks- en rookwarenwet">
Tabaks- en rookwarenwet

De Tabaks- en rookwarenwet (tot 20 mei 2016: Tabakswet) is een Nederlandse wet in formele zin waarmee de overheid in staat is om maatregelen te nemen ter beperking van het tabaksgebruik zoals vooral het roken van tabak. De wet bepaalt:
Bij overtreding kunnen bestuurlijke boetes worden opgelegd.
Veel bepalingen over tabaksproducten gelden inmiddels ook voor aanverwante producten zoals de e-sigaret per 20 mei 2016 en verhitte tabak sinds 1 juli 2022.
Geschiedenis.
De wet is sinds 1990 van kracht. Op 16 april 2002 is een wijziging goedgekeurd door het parlement. Deze wijziging houdt in dat het recht op een rookvrije werkplek is uitgebreid van alleen de publieke sector naar alle organisaties. De gewijzigde Tabakswet is van kracht sinds 17 juli 2002, maar de minister heeft besloten de wet in stappen in te voeren om de uitvoerders van de wet extra voorbereidingstijd te geven. Sinds 1 januari 2004 moeten werkplekken rookvrij zijn, maar dit gold eerst nog niet in de horeca; sinds 1 juli 2008 wél.
Enkele andere wijzigingen:
De Tabakswet stelt al sinds 1990 een rookverbod voor gebouwen die door de overheid (Rijk, provincie en gemeente) beheerd of gesubsidieerd worden. Daarnaast geldt de wet ook voor instellingen voor gezondheidszorg, maatschappelijke dienstverlening, sport, sociaal-cultureel werk en onderwijs.
Roken is verboden in ruimtes die toegankelijk zijn voor het publiek en in ruimtes voor gemeenschappelijk gebruik zoals trappen, gangen, liften, recepties, vergaderzalen, leslokalen, toiletten, kantines en recreatieruimten. Er is een uitzondering: als er op één verdieping meer wachtruimten, recreatieruimten of kantines zijn, mag in de kleinste van de twee (of meerderen) gerookt worden. Het maken van zo’n rookruimte is niet verplicht.
Rookvrije werkplek wettelijk recht.
De gewijzigde Tabakswet heeft per 1 januari 2004 de regels voor het roken in bedrijven aangescherpt. De wet regelt dat werknemers een rookvrije werkplek kunnen opeisen bij hun werkgever. In januari 2004 besloot minister Hoogervorst van Volksgezondheid dat verzorgings- en verpleeghuizen pas in 2005 aan deze verscherpte regels hoeven te voldoen. Hiermee gaf de minister de instellingen meer tijd om aparte rookruimten te maken zodat ouderen, zieken en
gehandicapten toch nog kunnen roken zonder de niet-rokers tot last te zijn.
Er bestonden op dat moment twee soorten rookruimten: de binnen- en de buitenoplossing.
In de binnenvariant werd de rook in de kamer afgezogen. De buitenvariant heet een rokersabri. Rookruimtes binnen zijn in alle sectoren verboden sinds 1 januari 2022.
Boetes.
Nieuw is het opleggen van bestuurlijke boetes bij overtreding. Het bedrijf kan krachtens de wet een boete krijgen. Intern kan elke organisatie bij overtreding van de huisregels zelf sancties vaststellen. Als het rookbeleid met zorg is ingevoerd en zowel rokers als niet-rokers gehoord zijn bij het vinden van oplossingen voor mogelijke knelpunten, bestaat er meestal voldoende draagvlak voor een goede naleving van de regels.
Handhaving.
De Nederlandse Voedsel- en Warenautoriteit (NVWA) is belast met het toezicht op de naleving van de Tabaks- en rookwarenwet. Controles worden hierbij zowel op- als onopvallend uitgevoerd, het laatste om een zo reëel mogelijk beeld van de situatie te krijgen. Bij overtreding van de wet kan een betrokkene daar een klacht indienen.
Tabakswetgeving in het Koninkrijk.
Op Aruba is op 2 mei 2022 de Landsverordening Beperking Tabaksproducten van kracht geworden, als onderdeel van het preventieplan voor de gezondheid. Rookwaren mogen niet meer worden verkocht aan jongeren beneden 21 jaar; er geldt een rookverbod in openbare gebouwen, culturele en sportvoorzieningen, in casino's en op bushaltes. Ook geldt een rookverbod op de werkplek. De medewerkers van Dienst Wareninspectie hebben voor de handhaving opsporingsbevoegdheid gekregen.

</doc>
<doc id="25207" url="https://nl.wikipedia.org/wiki?curid=25207" title="Moshe Dayan">
Moshe Dayan

Moshe Dayan of Mosjee Dajan (Hebreeuws: משה דיין) (Degania, 4 mei 1915 – Tel Aviv, 16 oktober 1981) was een Israëlisch militair en staatsman.
Levensloop.
Moshe Dayan werd geboren in Degania Aleph, een kibboets in het noorden van het toenmalige Britse Mandaatgebied Palestina. Hij groeide op in de mosjav Nahalal. Op zijn veertiende werd hij lid van de Haganah, de Joodse ondergrondse die nederzettingen moest beschermen tegen Arabische aanvallen. Hij werd onder meer getraind in guerrillatactieken door de fameuze Britse kapitein Orde Wingate, die in de Tweede Wereldoorlog tegen de Japanners in Birma en de Italianen in Ethiopië streed.
In 1939 werd het Joodse verzet vogelvrij verklaard. Dayan werd door de Britten gearresteerd. Na twee jaar cel nam hij dienst in het Britse leger en vocht in Libanon tegen de Vichy-Fransen. Bij deze gevechten verloor hij zijn linkeroog en sindsdien werd hij steeds met een ooglapje gezien.
De Britse regering verleende hem de Distinguished Service Order voor dapperheid.
Tijdens de oorlog die volgde na het uitroepen van de staat Israël in 1948 speelde Dayan een prominente rol als veldcommandant. Een jaar later was hij betrokken bij de onderhandelingen met Jordanië. In 1950 was Moshe Dayan verantwoordelijk voor het opblazen van onder meer de Mash'had Nabi Husayn-moskee bij Majdal, het huidige Asjkelon..
Mei 1955 was hij tegen een veiligheidspact met de VS: "We hebben geen veiligheidspact met de VS nodig; dat zou alleen maar een blok aan ons been zijn. We hoeven geen Arabische (over)macht te vrezen voor de komende 8 à 10 jaar. Zelfs al zouden ze massieve militaire hulp krijgen van het Westen, dan nog behouden we onze superioriteit dankzij ons oneindig groter vermogen om nieuwe bewapening te verwerven. Zo'n pact zou ons alleen maar onze vrijheid van handelen ontnemen die we de komende jaren nodig hebben. Vergeldingsacties kunnen houden is voor ons van vitaal belang...Zo kunnen we ons volk en ons leger onder hoge spanning houden. Zonder dergelijke acties waren we allang opgehouden een strijdbaar volk te zijn en zonder de discipline van een strijdlustig volk zijn we verloren. We moeten uitroepen dat de Negev in gevaar is, dan zullen onze jongens daar heen willen gaan .
In oktober 1956 leidde hij als stafchef van het Israëlische leger de Suez-campagne. Een jaar later begon hij een nieuwe carrière in de politiek en werd minister van landbouw onder David Ben-Gurion.
Zesdaagse Oorlog.
Zijn ster rees vooral na de Zesdaagse Oorlog in juni 1967, toen Dayan inmiddels minister van Defensie was. In zes dagen werden Egypte en Syrië verslagen. Dayan arriveerde als een van de eerste Joden bij de sinds 1948 voor Joden onbereikbaar geworden Klaagmuur en verklaarde dat Israël deze heilige plaats nooit meer zou afstaan. Het Israëlische zelfvertrouwen steeg tijdens en vlak na de oorlog tot ongekende hoogte. Dat leidde evenwel tot de latere onderschatting van de Arabische vijanden. In 1973 werd Israël dan ook verrast door een uitstekend gecoördineerde aanval van Egypte en Syrië.
Dayan werd na de wapenstilstand fel bekritiseerd. Kort nadat hij bij de begrafenis van een Israëlische soldaat voor moordenaar werd uitgescholden door woedende familieleden van de gesneuvelde militair, stapte hij op als minister. Dayan bepleitte als ex-militair in de politiek in 1975 de volledige integratie van Arabische Israëliërs, ook voor de militaire dienstplicht, en de vestiging van een "politieke Palestijnse entiteit" waarvan hij echter het exacte territorium in het midden liet. Een paar jaar later speelde hij als minister van Buitenlandse Zaken nog een belangrijke rol bij de vredesonderhandelingen met Egypte, die leidden tot de Camp Davidakkoorden.
Dayan overleed in 1981 aan een zware hartaanval. Hij had toen al kanker en bevond zich in het terminale stadium.
Kritiek.
Dayan was de held van de Zesdaagse Oorlog toen hij de klaagmuur claimde voor Israël, maar stond kort daarna wel de zeggenschap over de, eigenlijk religieus belangrijkere, Tempelberg af aan de Arabische geestelijke autoriteit van Jeruzalem, de zogeheten waqf. Dit deed Dayan, die zelf niet religieus was, als gebaar van goede wil aan de diep vernederde Arabische wereld om zo een wapenstilstand te vergemakkelijken. Dit kwam hem op kritiek te staan van gelovige Joden en van fundamentalistisch christelijke groeperingen. Dezen verklaarden dat Dayan de heiligste plaats van het jodendom hiermee 'verkwanselde' aan hun vijanden.
Persoonlijk.
Op 12 februari 1939 werd in Nahalal zijn dochter Jael Dayan geboren. Later kreeg hij nog twee zonen Ehud en Assi Dayan. Jael werd schrijfster, politica en vredesactiviste bij onder andere Peace Now (Vrede nu).

</doc>
<doc id="25208" url="https://nl.wikipedia.org/wiki?curid=25208" title="Eurovoetbal">
Eurovoetbal

Eurovoetbal was een internationaal voetbaltoernooi voor jeugdspelers (vanaf 2008 t/m 17 jaar met drie dispensatiespelers t/m 18 jaar) dat jaarlijks rond de stad Groningen werd georganiseerd in het weekend van Pinksteren. De wedstrijden op vrijdag (en eventueel donderdag) werden gespeeld in het Oosterpark Stadion en het Abe Lenstra Stadion. De wedstrijden op zaterdag en zondag werden gespeeld in Stadion Esserberg. De wedstrijden duurden 2 × 25 minuten met 5 minuten pauze.
In oorsprong was het een coproductie van de Groninger amateurvoetbalclubs Be Quick, Velocitas en GRC. Zij vierden in 1977 elk een jubileum, respectievelijk het 90-, 80- en 75-jarig bestaan. Velo-man Bé Tent, Be Quick - Gerard Driever en Jacques d'Ancona namen het initiatief om in elk geval een gezamenlijke festiviteit te organiseren, een prestigieus jeugdtoernooi. 5500 toeschouwers zagen het Londense Crystal Palace het eerste toernooi winnen. Het toeschouwersrecord was 45.800 (1999).
Hét gezicht van Eurovoetbal was Jacques d'Ancona, eerst als scheidsrechter betrokken, maar later ook als voorzitter en vicevoorzitter. Nadien was hij nog bij het toernooi betrokken als lid van de Raad van Advies.
In 2003 werd het toernooi gewonnen door het Argentijnse Boca Juniors. De editie 2007 is gewonnen door de thuisspelende vereniging FC Groningen. Met ingang van het toernooi van 2008 werden enkele wijzigingen doorgevoerd in de toernooi-opzet van Eurovoetbal. Zo was het toernooi niet langer meer voor spelers in de leeftijdscategorie onder-19 (oftewel t/m 19 jaar), zoals het voorheen altijd was geweest, maar werd de leeftijdsgrens verlaagd naar de categorie onder-17 (oftewel t/m 17 jaar). De belangrijkste reden die aan deze wijziging ten grondslag lag, was de verwachting dat de organisatie met deze verandering, en enkele kwaliteitsinjecties binnen de organisatie, weer de Europese topploegen naar het toernooi kon halen.
Eurovoetbal wist zich met bovenstaand deelnemersveld in combinatie met de bestaande kwaliteit van de organisatie wederom aan de internationale top van de internationale jeugdvoetbaltoernooien te vestigen.
In 2012 was de laatste editie van Eurovoetbal; de editie 2013 werd afgelast. De organisatie liet op 18 september 2013 weten dat er een gebrek aan geld en perspectief was. Hiermee eindigde het toernooi na 36 edities voorgoed.

</doc>
<doc id="25212" url="https://nl.wikipedia.org/wiki?curid=25212" title="Waalse kerk">
Waalse kerk

Een Waalse kerk (Frans: "Église wallonne") is een calvinistische kerk in de Nederlanden en de voormalige koloniën, waarvan de leden oorspronkelijk uit de Zuidelijke Nederlanden en Frankrijk stammen en waarbinnen de voertaal het Frans is. Leden van deze kerken worden Waals hervormd (Frans: "Réformé wallon"; voor 1815 ook 'Waals gereformeerd') genoemd en werden lange tijd onderscheiden van de Nederduits hervormden, die Nederlands als voertaal gebruiken. De liturgie van de Waalse kerken is klassiek-hervormd, maar de kerken hebben veelal een tolerante signatuur.
Geschiedenis.
Na de Spaanse veroveringen in de zuidelijke Nederlanden aan het einde van de zestiende eeuw vluchtten veel calvinisten uit deze gebieden naar het noorden, voornamelijk naar Holland. Zo wilden zij de verwachte vervolging door de rooms-katholieken ontlopen. De Walen kwamen in dusdanig groten getale, dat zij aparte Franstalige gemeentes oprichtten, in totaal 43. Deze opereerden zelfstandig van de Nederduitse gemeentes. Eind zeventiende eeuw, als gevolg van de herroeping van het Edict van Nantes in 1685, vluchtten veel hugenoten uit Frankrijk naar Nederland. Ook zij werden veelal opgenomen in Waals Hervormde gemeentes of stichtten nieuwe gemeentes. Hierdoor groeide het aantal Waalse kerken tot 80.
Door toenemende integratie van deze vluchtelingen in de Nederlandse samenleving, met name in de achttiende eeuw, daalde het aantal Waalse gemeentes snel. Uiteindelijk bleven er veertien over. Vanaf de oprichting van de Nederlandse Hervormde Kerk in 1815 vallen zij, net als de Engelstalige Schotse gemeentes, hieronder. Sinds 2004 vallen zij onder de Protestantse Kerk in Nederland. De laatste jaren sluiten zich ook immigranten uit Afrika bij de kerken aan.
Overzicht van gemeenten.
Er zijn actieve Waals Hervormde gemeenten in de volgende steden:
De voertaal in de veertien gemeentes is Frans gebleven, zowel wat betreft de eredienst als de andere activiteiten. Bij informele gelegenheden wordt ook Nederlands gesproken. Het aantal leden per gemeente is laag en er zijn slechts zes predikanten in Nederland, wat maakt dat veel kerken maar om de veertien dagen een dienst houden. Wekelijkse diensten vinden plaats in Amsterdam, Den Haag, Leiden en Utrecht.
De Waalse gemeenten vormen binnen de Protestantse Kerk in Nederland een afzonderlijke classis en sturen een eigen afgevaardigde naar de synodevergaderingen. Men onderhoudt hechte banden met Franstalige calvinistische kerken in België, Frankrijk en andere landen.
Statistiek.
Bij de laatste volkstelling in 1971 werden in heel Nederland 1505 Waals Hervormden geteld; 570 in Zuid-Holland, 550 in Noord-Holland, 125 in de provincie Utrecht, 95 in Gelderland en 85 in Noord-Brabant. In Amsterdam gaat het om 350 personen, in Den Haag om 245, in Rotterdam om 85 en in Utrecht om 50 mensen. Deze aantallen zijn intussen door ontkerkelijking nog verder gedaald.
Gebouwen.
De Waalse kerk in Amsterdam is een voormalige katholieke kapel die in 1578 bij de Alteratie van de oorspronkelijke Rooms-Katholieke Kerk werd onteigend en ter beschikking gesteld aan genoemde vluchtelingen.
De Waalse kerk in Arnhem is gebouwd in het begin van de 15e eeuw, als kapel bij het toenmalige Agnietenklooster. Na 1636 is zij opgenomen geweest in het complex van het St. Catharina Gasthuis. Sinds 1751 is de kerk in gebruik van de Waals-Hervormde Gemeente. De kerk is ernstig beschadigd in september 1944 en is gerestaureerd in 1950-52.
De Waalse kerk in Breda was oorspronkelijk de kapel van het begijnhof.
De Waalse kerk in Delft is de oorspronkelijke kapel van het Sint Agathaklooster bij het huidige Prinsenhof. De kapel dateert uit de 15e eeuw en werd in 1572 de hofkapel van prins Willem van Oranje. Sinds 1585 is de kapel in gebruik als Waalse kerk. Elke tweede week is er een Franstalige dienst op zondagochtend om 10.30 uur.
In Dordrecht is het voormalige gebouw van de Waalse kerk verbouwd tot een winkel voor sportkleding, maar er vinden nog wel twee keer per maand Franstalige diensten plaats in het Hof, waar ooit de Eerste Vrije Statenvergadering plaatsvond.
In Den Haag maakten de hugenoten vanaf 1591 gebruik van de Hofkapel op het Binnenhof. Daaraan kwam een einde toen Lodewijk Napoleon in 1806 het Binnenhof als residentie in beslag nam. Hij gaf de Waalse gemeente geld om elders een kerk te bouwen. In 1808 werd het nieuwe kerkgebouw van de Waalse Kerk aan het Noordeinde in gebruik genomen.
In Groningen komt de Waalse gemeente samen in het Pelstergasthuis. Tussendoor heeft de kerk ook gebruik gemaakt van de Academiekerk en van 1856 tot 1934 had het een eigen gebouw aan de Vismarkt 18 (later verbouwd tot winkel).
In Haarlem wordt sinds 1590 iedere week een Franse dienst gehouden in de Hervormde kerk op het begijnhof 30. De Waalse Kerk in Haarlem is een voormalige katholieke kerk die na de reformatie in handen kwam van de stad Haarlem, het stadsbestuur schonk de kerk vervolgens aan de Franstaligen. Tijdens de Tachtigjarige Oorlog kwamen ongeveer 20.000 Belgische vluchtelingen naar Haarlem. Na de herroeping van het Edict van Nantes vluchtten bijna 2.000 hugenoten naar Haarlem.
De Waalse kerk in 's-Hertogenbosch is gebouwd in 1847 in vroeg neogotische stijl naar ontwerp van architect A. van Veggel. De kerk werd in 1956 gekocht door de Lutherse gemeente die er tot 2004 kerkte.
De Waalse kerk in Leeuwarden is een kapel uit 1530 en in gebruik door de Remonstrantse gemeente, en een basisgemeente: Oecumenische Basisgemeente Leeuwarden (OBL).
De Waalse kerk in Leiden is gevestigd in de kapel van het voormalige Catharina Gasthuis. Vanaf het begin van de 17e eeuw werd de Gasthuiskapel voor protestantse kerkdiensten ingericht. Vanaf 1818 kreeg de Waalse gemeente de Gasthuiskerk in eigendom. De Waalse gemeente in Leiden was oorspronkelijk gevestigd in de Vrouwekerk, nu een ruïne.
In Naarden is ook een voormalige Waalse Kerk te vinden. De kapel wordt nu gebruikt als mausoleum voor Comenius.
De Waalse kerk van Oostburg werd in 1689 gebouwd en godsdienstoefeningen hebben tot 1803 stand kunnen houden. In 1804 werd deze kerk aan de katholieken verkocht.
De Waalse Kerk in Utrecht is gevestigd in de Pieterskerk.
In Nijmegen was de Commanderie van Sint Jan sinds de Franse bezetting een Waalse Kerk tot het gebouw in 1944 zwaar beschadigd raakte bij het bombardement op Nijmegen. In 1952 verkocht het kerkbestuur de ruïne.
In Rotterdam staat de Waalse Kerk(bouwjaar 1923- gerestaureerd in 2009) aan de Pierre Baylestraat/Schiedamse vest 190 en om de twee weken(afwisselend met Delft) is er een Franstalige dienst om 11:00 uur.
De voormalige Waalse kerk in Voorburg wordt nu gebruikt door de Nederlandse Gereformeerde Kerken.
De Waalse Kerk in Zwolle is sinds 1686 gehuisvest in de veertiende-eeuwse Geertruidskapel van de Zusters van het Gemene Leven.
De Waalse kerk en de familie Oranje-Nassau.
Er was al vroeg een band tussen de Waalse kerk en de familie Oranje-Nassau: Louise de Coligny (1555-1620), dochter van Gaspard de Coligny en vrouw van Willem de Zwijger bezocht net als haar zoon Frederik Hendrik de Waalse kerk van Den Haag, de oude hofkapel aan het Binnenhof. Maurits, de andere zoon van Willem van Oranje, woonde ook regelmatig de diensten bij van de Waalse kerk in Den Haag. 
Tijdens het stadhouderschap van Frederik Hendrik werd de band nog hechter, vooral vanwege André Rivet, dominee van de Waalse kerk in Den Haag, die stierf in 1651. Hij was met name de gouverneur van Willem II en hij speelde een belangrijke rol bij het huwelijk van Willem II met Maria Henriëtte Stuart. Hun enige zoon Willem III werd gedoopt in de Waalse kerk van Den Haag.

</doc>
<doc id="25213" url="https://nl.wikipedia.org/wiki?curid=25213" title="Rooms-katholieke kerk">
Rooms-katholieke kerk



</doc>
<doc id="25214" url="https://nl.wikipedia.org/wiki?curid=25214" title="Waalse Kerk">
Waalse Kerk



</doc>
<doc id="25218" url="https://nl.wikipedia.org/wiki?curid=25218" title="Otterlo">
Otterlo

Otterlo is een esdorp in de Nederlandse gemeente Ede, provincie Gelderland. Het dorp en het omliggende buitengebied had in inwoners.
Op 1 januari 1812 werd Otterlo als zelfstandige gemeente van Ede afgesplitst. Onder deze gemeente vielen ook de dorpen Deelen en Harskamp en de buurtschappen Eschoten, Hoog-Baarlo, Mossel, Nieuw-Reemst, Oud-Reemst en Westeneng (bij Harskamp). Bij het kadaster is dit gebied nog steeds bekend als kadastrale gemeente Otterlo. Op 1 januari 1818 werd de gemeente alweer bij Ede gevoegd. In tegenstelling tot andere dorpen in de gemeente Ede heeft Otterlo een laag percentage bevindelijk gereformeerden. Dit blijkt ook uit het stemgedrag, in de gemeenteraadsverkiezingen van 2018 waren de VVD en Gemeente Belangen veruit de twee grootste partijen in Otterlo.
In 2005 werd het 1150-jarig bestaan van het dorp Otterlo gevierd.
Herkomst van de naam.
Het voorvoegsel Otter (vroeger Utter) komt van het zoogdier zelf. Het achtervoegsel lo, afgekort van loo, is een historische benaming voor een bos.
De naam van de plaats Otterlo werd in het verleden ook wel geschreven als Otterloo. Deze twee namen werden afwisselend gebruikt. Dit is nog terug te zien op oude ansichtkaarten.
Tweede Wereldoorlog.
Tijdens de eerste vier jaren van de oorlog is Otterlo relatief ongeschonden gebleven. Het verzet van Otterlo maakte gebruik van een geheime telefoonverbinding vanuit het elektriciteitshuisje, dat in 2021 nog steeds achter kapper Prophitius aan de dorpsstraat staat, om te communiceren met o.a. de geallieerden aan de andere kant van de Rijn (1944/1945). Tijdens de oorlog hebben meerdere mensen geholpen met het laten onderduiken van joden. Eén locatie werd echter verraden (de dader is altijd onbekend gebleven), waardoor er in oktober 1944 een razzia plaatsvond in het huisje bij 'De Lindenhof' aan de Hoenderloseweg.
Tijdens de bevrijding in april 1945 is Otterlo het toevallige middelpunt geworden van een omvangrijk en bloedig gevecht tussen Duitse en Britse en Canadese soldaten. Zie de Slag om Otterlo.
Bezienswaardigheden.
Vlak bij Otterlo ligt het Nationaal Park De Hoge Veluwe. In Otterlo bevindt zich een van de ingangen van dit park. Het in het park gelegen Kröller-Müller Museum, genoemd naar Helene Kröller-Müller, heeft een aanzienlijke collectie schilderijen van onder andere Vincent van Gogh, alsmede een gerenommeerde collectie beeldhouwkunst in het Beeldenpark van het Kröller-Müller Museum. in het Nationaal Park bevindt zich ook het Museonder. Daarnaast bevindt zich in Otterlo het Nederlands Tegelmuseum. Het Rode Kruismonument aan de Harskamperweg herinnert aan de massale evacuaties na het mislukken van de Operatie Market Garden in 1944.
Langs de Planken Wambuisweg richting Ede bevindt zich het Uitkijkpunt Valenberg.

</doc>
<doc id="25219" url="https://nl.wikipedia.org/wiki?curid=25219" title="422 v.Chr.">
422 v.Chr.

Het jaar 422 v.Chr. is een jaartal volgens de christelijke jaartelling.

</doc>
<doc id="25220" url="https://nl.wikipedia.org/wiki?curid=25220" title="425 v.Chr.">
425 v.Chr.

Het jaar 425 v.Chr. is een jaartal volgens de christelijke jaartelling.

</doc>
<doc id="25221" url="https://nl.wikipedia.org/wiki?curid=25221" title="Vaticaan">
Vaticaan



</doc>
<doc id="25222" url="https://nl.wikipedia.org/wiki?curid=25222" title="426 v.Chr.">
426 v.Chr.

Het jaar 426 v.Chr. is een jaartal volgens de christelijke jaartelling.

</doc>
<doc id="25223" url="https://nl.wikipedia.org/wiki?curid=25223" title="428 v.Chr.">
428 v.Chr.

Het jaar 428 v.Chr. is een jaartal in de 5e eeuw v.Chr. volgens de christelijke jaartelling.

</doc>
<doc id="25224" url="https://nl.wikipedia.org/wiki?curid=25224" title="Emfyseem">
Emfyseem

Emfyseem is in de geneeskunde een toestand waarin de longen sterker uitgerekt zijn dan normaal terwijl de interne microstructuur ervan, in de vorm van de longblaasjes en de fijne tussenschotjes daartussen, deels verloren is gegaan zonder dat er duidelijke longfibrose is opgetreden.
De interalveolaire septumruptuur leidt tot significante vervormingen van de longarchitectuur, die belangrijke functionele gevolgen hebben.
De belangrijkste mechanische consequentie van septumbreuk is dat de resulterende holte groter is dan de som van de twee alveolaire ruimtes (zie zijkant figuur). Als gevolg van het ontbreken van mechanische ondersteuning van de gebroken septa wordt de elastische terugslag van de longen vergroot door deze nieuwe ruimte, noodzakelijkerwijs op kosten van het omringende gezonde parenchym.
Hierdoor is:
Dit heeft gevolgen voor de patiënt, die sneller kortademig wordt en een grote, tonvormige borstkas ontwikkelt die permanent in de inademingsstand staat. In het eindstadium van de ziekte is de patiënt permanent benauwd, zelfs in rust.
Roken is zonder enige twijfel (in 95% van de gevallen) de belangrijkste oorzaak van emfyseem, maar ook het langdurig roken van crack en slecht behandelde astma kan uiteindelijk tot deze toestand leiden, evenals een aantal andere afwijkingen zoals genetische defecten in een aantal enzymen, zoals alfa-1-antitrypsine, maar ook bij aandoeningen zoals cutis laxa en het syndroom van Marfan.
Ook bepaalde beroepen kunnen een beïnvloedende factor zijn, zoals glasblazer, trompettist en kapper -vanwege het gebruik van haarproducten.
'Zuiver' emfyseem is zeldzaam; er komt vaak nog een chronische bronchitis en/of astma bij. Deze combinaties worden wel onder het spectrum van COPD (chronic obstructive pulmonary disease) ondergebracht en in het verleden in Nederland ook wel CARA genoemd (chronische aspecifieke respiratoire aandoeningen). De term CARA wordt niet meer officieel gebruikt.
Emfyseem is onomkeerbaar en neigt tot verergering, zeker als de patiënt niet stopt met roken. Genezing is niet mogelijk. Behandeling (met luchtwegverwijders, antibiotica bij infectie, onderdrukking van de ontstekingsreacties van de luchtwegen en uiteindelijk met permanente zuurstoftoediening) is maar beperkt effectief. Emfyseem is een van de belangrijke, meestal vermijdbare, oorzaken van invaliditeit, met name bij mensen boven de 45 jaar.
De medische term emfyseem is voor het eerst als emphysema beschreven in 1824 als ziektekundig verschijnsel. Het woord betekent zwelling, en is afkomstig van het modern Latijnse woord emphysema, dat ontleend is aan het Griekse woord emphusema, dat het inblazen of opblazen betekent, van het werkwoord en (in)+phusao (ik blaas); het is een klanknabootsend woord. 

</doc>
<doc id="25225" url="https://nl.wikipedia.org/wiki?curid=25225" title="1294">
1294

Het jaar 1294 is het 94e jaar in de 13e eeuw volgens de christelijke jaartelling.

</doc>
<doc id="25227" url="https://nl.wikipedia.org/wiki?curid=25227" title="Eno (rivier)">
Eno (rivier)

De Eno is een rivier in North Carolina, Verenigde Staten.
De rivier stroomt ten noorden van Durham naar het oosten en eindigt in Falls Lake. De rivier is een zijrivier van de voornaamste rivier van de staat, de Neuse. De naam is afgeleid van de gelijknamige indianenstam die in deze streek gewoond heeft. 
De Eno heeft een belangrijke rol gespeeld in de economische ontwikkeling van de koloniale tijd en de vroege 19e eeuw. Het water van de rivier werd namelijk gebruikt als energiebron middels tientallen watermolens. De laatste daarvan -de molen van West Point aan de Eno- is in de jaren 1960 in elkaar gezakt maar enige jaren daarna weer in ere hersteld. In de jaren 1970 kwam een beweging op gang het stroomgebied van de Eno voor de oprukkende stedelijke ontwikkeling van Durham te behoeden. Dit heeft geleid tot de stichting van zowel een stedelijk park (van de stad Durham) als een staatspark (van North Carolina).

</doc>
<doc id="25230" url="https://nl.wikipedia.org/wiki?curid=25230" title="Falls Lake">
Falls Lake

Falls Lake is een stuwmeer in de Amerikaanse staat North Carolina.
Het meer ligt ca. 40 km ten noorden van de hoofdstad Raleigh en is een belangrijke bron van oppervlaktewater voor de Triangle, de 'randstad' Raleigh-Durham-Chapel Hill.
De voornaamste rivier van de staat, de Neuse voert door het meer en een zijrivier, de Eno komt erop uit.

</doc>
<doc id="25232" url="https://nl.wikipedia.org/wiki?curid=25232" title="Lan Xang">
Lan Xang

Lan Xang (Land van een Miljoen Olifanten) is de naam van een oud koninkrijk dat op zijn hoogtepunt het gebied van het moderne Laos, het grootste deel van Noordoost-Thailand, noordelijke delen van Cambodja en grensgebieden waaronder Điện Biên Phủ in Vietnam besloeg. Het koninkrijk Lan Xang was eerst een vazal van het Khmer-rijk onder de naam Sawa. Op inscripties uit dit begintijdperk refereren de mensen aan zichzelf als Thai. De meeste Laotianen beschouwen Lan Xang echter als de eerste vorm van de moderne staat Laos.
De naam Lan Xang werd voor het eerst gegeven in 1353.
Fa Ngum, de eerste koning.
Koning Fa Ngum was de eerste koning van dit koninkrijk. Hij was een prins van het koninklijk huis van Muang Sawa, een van de oude koninkrijkjes in het midden van de Mekong vallei. Hij werd uit Muang Sawa verbannen en kwam terecht aan het hof van de Khmer koningen. In de 14e eeuw veroverde hij, geholpen door de Khmer, onder andere de stad Wieng Chan (Vientiane) op het koninkrijk Lanna, en riep zichzelf uit tot koning van Lan Xang. Hij vestigde de hoofdstad in Luang Prabang (zie ook Muang Sawa). Hij was een oorlogszuchtig man. Tijdens zijn bewind breidde het koninkrijk zich uit tot het grondgebied van het huidige Laos, tot aan de grens van Champa in het Oosten, en een groot gedeelte van het noordoosten van Thailand (Isaan) in het Zuiden. Hij voerde het Theravada-boeddhisme in als staatsreligie. Als dank werd hem de Pha Bang geschonken door de Khmers.
Phaya Samsenthai, vrede en stabiliteit.
In 1373 werd hij door zijn landgenoten, die moe waren van zijn oorlogszuchtige bewind, verbannen. Zijn opvolger was zijn zoon Phaya Samsenthai (heerser over 300.000 Thais). Samsenthai bouwde het land bestuurlijk goed op. Hij bouwde tempels, stichtte scholen en bracht vrede over het land. Ook begon hij handel met het koninkrijk Ayutthaya naar het zuiden. Een lange periode van vrede met de buurlanden was hiermee aangebroken. Wel brak na de dood van Phaya Samsenthai in 1416 een periode van interne machtsstrijd aan. Deze duurde ongeveer 100 jaar, waarin 12 koningen elkaar opvolgden, van wie sommigen slechts een jaar zouden heersen.
Oorlog met Vietnam.
In het jaar 1477 vond een Vietnamese invasie plaats, waarbij de stad Luang Prabang door de Vietnamezen werd veroverd. Koning Sao Tia Kaphat ontvluchtte daarop het land. Het was zijn oudste overlevende zoon, Souvanna Banlang, die de troepen hergroepeerde en het land vervolgens bevrijdde. De Vietnamezen leden daarbij een dermate grote nederlaag, dat zij in de hieropvolgende twee eeuwen Lan Xang niet meer zouden aanvallen.
Photisarat I en zijn zoon.
Hierna brak er weer een periode van rust aan, die tot 1520 zou duren. Toen kwam koning Photisarat I aan de macht. Hij besloot zich te bemoeien met de oorlogen tussen Lanna en Ayutthaya. Nadat in 1543 de laatste koning van Lanna kinderloos was gestorven, eiste Photisarat, wiens moeder ook een prinses van Lanna was, de troon van Lanna op voor zijn zoon Sai Setthathirat I. Echter, Ayutthaya en een Shan-prins genaamd Mekuti claimden de troon eveneens. De edelen van Lanna nodigden Sai Setthathirat I uit voor de troon, maar dit was van korte duur omdat Photisarat 13 maanden later stierf, waarop zijn zoon terug moest keren naar Luang Prabang. Sai Setthathirat verplaatste in 1560 de hoofdstad naar Vientiane vanwege de dreiging door Birmese troepen. Door de terugkeer van koning Sai Setthathirat naar Luang Prabang begonnen de twisten om de troon van Lanna tussen Shan, Ayutthaya en Lan Xang opnieuw. Uiteindelijk zou Birma hiervan profiteren.
Bij zijn terugkeer uit Lanna nam Sai Setthatirat I onder andere de Pha Kaew (Boeddha van smaragd) met zich mee. Dit was het Lanna-equivalent van de Pha Bang van Lan Xang. Hij bouwde de Wat Pha Kaew in Vientiane om de Boeddha te huisvesten. Ondanks de kracht van Lan Xang was het nooit in staat om de berggebieden van Laos compleet te beheersen. Veel bergvolken, alsmede staten als Xhieng Khuang en Sam Neua, bleven dan ook onafhankelijk. Dit werd koning Sai Setthatirat I fataal. Hij verdween in 1571 tijdens een campagne in het zuiden tegen Cambodja.
Interne twisten en oorlogen met Birma.
In de daaropvolgende 60 jaar tot aan de komst van koning Sulinya Vongsa werd Lan Xang verscheurd door interne twisten en een Birmese bezetting. Tussen 1574 en 1578 werd Lan Xang een vazalstaat van Birma, rond 1603 stopte Lan Xang met het betalen van tribuut aan Birma.
Sulinya Vongsa, een laatste gouden eeuw.
De komst van koning Sulinya Vongsa leidde een Gouden Eeuw in. Hij breidde de macht van Lan Xang verder uit dan welke koning dan ook. Ook was hij met 57 jaar op de troon de langst heersende koning van Lan Xang. Sulinya Vongsa ontving ook de eerste Europeanen aan het hof van Lan Xang, namelijk de Nederlander Gerrit van Wuysthoff in 1641 en de Venetiaan Leria in 1642.
Splitsing van Lan Xang.
Na de dood van Koning Sulinya Vongsa in 1694 viel Lan Xang uit elkaar door interne twisten. Een neef van de koning wist de troon te veroveren met behulp van de Vietnamese keizer Chinh Hoa. Hierdoor werd Lan Xang een vazalstaat. Andere leden van het koninklijk huis weigerden dit echter te accepteren en stichtten in 1707 twee nieuwe koninkrijken:
In 1713 verklaarde ook het zuidelijke Champassak zich onafhankelijk:
Bronnen en achtergrond.
De geschiedenis van dit oude koninkrijk is moeilijk te beschrijven. De reden hiervan is tweeledig: slechts weinig van de werken die dit koninkrijk beschrijven zijn overgeleverd, en veel van deze bronnen zijn tot op heden onvertaald gebleven. De oudste westerse bronnen dateren uit het einde van de 16e eeuw. Daarna volgt een gat tot het moment waarop de Fransen in Laos arriveerden aan het einde van de 18e eeuw. De oudste bronnen van Lan Xang-zijde zijn de kronieken, die voor het eerst verschenen in 1422 en geschreven waren door de toenmalige prins Kong Kham, en de kronieken geschreven door koning Souvanna Banlang in 1479. Later zijn deze werken opnieuw gepubliceerd en uitgebreid door koning Visunarat in 1503 in de tekst nithan Khun Borom. Deze tekst begon met de stichting door Khun Borom van de eerste Laos/Thai-koninkrijken in de 8e eeuw en eindigde met het begin van het bewind van koning Visunarat. Latere koningen hebben dit werk uitgebreid en herschreven. Het gevolg hiervan is dat er zestien versies bestaan van de nithan Khun Borom, die allemaal op een aantal punten van elkaar afwijken. Soms zijn er zelfs hele koningen verdwenen uit de geschiedenis. Naast deze bronnen zijn er ook de bronnen van het koninkrijk Xhieng Khuang, die grotendeels verloren zijn gegaan in de geheime oorlog in Laos in de 60'er en 70'er jaren. Ook geschriften van de keizers van China en Vietnam verschaffen informatie en zijn van belang bij de verificatie van bepaalde data. De data die genoemd zijn kunnen soms met een jaar afwijken (plus of min) ten opzichte van andere werken. De informatie zoals die in deze geschiedenis beschreven is en in die van de lijst met Lan Xangs koningen, is samengesteld uit diverse boeken en studies, waaronder de drie belangrijkste:
Ook informatie uit een aantal manuscripten van de Siam historical society aan Asoke in Bangkok is gebruikt bij het samenstellen hiervan. De laatste jaren is er een hernieuwde interesse ontstaan in de geschiedenis van Laos en hierdoor worden er steeds meer manuscripten vertaald en oude opnieuw geïnterpreteerd. Hierdoor is deze geschiedenis van Lan Xang een werk in progressie.

</doc>
<doc id="25233" url="https://nl.wikipedia.org/wiki?curid=25233" title="Fa Ngum">
Fa Ngum

Somdetch Brhat-Anya Fa Ladhuraniya Sri Sadhana Kanayudha Maharaja Brhat Rajadharana Sri Chudhana Negara (1316-1373), kortweg bekend als Fa Ngum was de stichter en eerste koning van het koninkrijk Lan Xang, een voorganger van het huidige Laos.
Fa Ngum werd geboren in Sawa, het huidige Luang Prabang, als zoon van Chao Phi Fa, de koning van Meuang Sawa. 
Er zijn twee verhalen bekend over hoe Fa Ngum aan het hof van het Khmer-rijk is terechtgekomen. Volgens het eerste verhaal was dit omdat Chao Phi Fa een van de vrouwen van koning Luang Ngum verleidde en beiden werden daarom verbannen. Volgens het tweede verhaal werd Fa Ngum geboren met 33 tanden en dit zou de voorspoed van het koninkrijk bedreigen. Hij werd daarom op een vlot in de Mekong geplaatst samen met 33 bedienden en 6 speciale verzorgers. In beide verhalen komen ze uiteindelijk aan het Khmer-hof terecht. 
Welke van de twee verhalen waar is is niet zeker, maar het eerste verhaal klinkt voor veel historici aannemelijker. Er zijn ook nog twee andere theorieën hoe Fa Ngum aan het Khmer-hof terechtgekomen kan zijn. Zijn vader kan een opstand tegen de koning geleid hebben of Fa Ngum zou gestuurd zijn door de koning om opgeleid te worden.
Hoe Fa Ngum dan ook aan het Khmer-hof terechtgekomen zou zijn, vanaf dat punt corresponderen alle geschriften. Fa Ngum groeide hier op en trouwde uiteindelijk met de Khmer-prinses Nang Kaeva Lot Fa Kaeng Nya in 1332 in Nakorn Thom (Intapat). Aan het Khmer-hof werd hij bekeerd tot het Theravada boeddhisme. Hij werd onderwezen door de monnik Brhat Maha Pasman.
Fa Ngum profiteerde van een inval van het koninkrijk Ayutthaya die de hoofdstad van de Khmers innam. De hofhouding van de Khmer vluchtte hierom naar het gebied van de hedendaagse Laotiaanse provincie Champassak. Door hulp te beloven tegen Ayutthaya nadat hij Meuang Sawa veroverd had kreeg hij een Khmer-leger van 10.000 man mee en veroverde hij Zuid-Laos en het koninkrijk Xhieng Khuang. In 1350 versloeg hij koning Kham Hiao bij Pak Ming. Later veroverde hij uiteindelijk Meuang Sawa. 
In 1353 riep hij zichzelf uit tot koning van dit gebied. Hij noemde zijn rijk Lan Xang (Land van een Miljoen olifanten). Na het uitroepen van zijn koninkrijk voerde hij snel het Theravada Boeddhisme in als staatsreligie. Hij ontving hierop een groep Khmer-monniken en -geleerden die heilige boeken en een gouden beeld van Boeddha, de Pha Bang meebrachten.
In de jaren hierna bleef hij campagnes voeren om zijn rijk verder uit te breiden. Onder andere in Noordoost-Thailand (Isaan). Fa Ngum breidde ook het rijk naar het noorden uit en onderwierp zelfs tijdelijk Lanna. Hij breidde zijn rijk uit naar het zuiden, de stad Vientiane viel al snel maar de tweelingstad Vieng Kham hield langer vol (zie de Legende van de val van Vieng Kham). Ook had hij een grote harem, die hij regelmatig uitbreidde. Dit tot groot ongenoegen van de edelen.
In 1368 stierf Koningin Nang Kaeva Lot Fa Kaeng Nya. Moe van het vele oorlog voeren besloten zijn ministers hem in 1371 te verbannen. Hij vluchtte naar de huidige Thaise provincie Nan. Hij werd opgevolgd door zijn oudste zoon: Phaya Samsenthai (heerser over 300.000 Thais). Hij stierf in 1373. 
Hij had voor zover bekend twee zonen en een dochter van Koningin Kaeng Nya, te weten:

</doc>
<doc id="25234" url="https://nl.wikipedia.org/wiki?curid=25234" title="Koning Fa Ngum">
Koning Fa Ngum



</doc>
<doc id="25235" url="https://nl.wikipedia.org/wiki?curid=25235" title="Phaya Samsenthai">
Phaya Samsenthai

Koning Somdetch Brhat-Anya Samu Sena Daya Daya Buwana Natha Adipati Sri Sadhana Kanayudha, beter bekend onder de naam Phaya Samsenthai, was de oudste zoon van koning Fa Ngum en de tweede koning van het Zuidoost-Aziatische koninkrijk Lan Xang.
Samsenthai werd geboren in 1357 en volgde zijn vader op als koning van Lan Xang in 1373, nadat deze verbannen was naar Nan in Thailand. De titel Phaya Samsenthai betekent in het Nederlands: "heerser over 300.000 Thais". Hij kreeg deze titel omdat een nationale census in 1376 uitwees dat er ongeveer 300.000 volwassen mannen in het koninkrijk woonden. Phaya Samsenthai was een gelovig man en stichtte daarom vele tempels en scholen door het gebied. Hij vestigde ook een administratieve infrastructuur naar Siamees voorbeeld. Hij stierf in 1417 op 60-jarige leeftijd. Zijn heerschappij was een gouden tijd voor de handel in Lan Xang. Na zijn dood ontbrandde er een machtsstrijd die zou duren tot de komst van koning Photisarat in 1520.
Hij heeft voor zover bekend 4 vrouwen gehad. De eerste was zijn nicht, prinses (Chao Fa Nying) Keo Noi Nong Hiao, ook wel bekend als koningin (Mahadevi) Buwana Dhani Fa (Bua Then Fa). Dit was de dochter van koning Kham Hiao, de laatste koning van Sawa. Phaya Samsenthai trouwde met haar in 1377. Zijn tweede vrouw was Nang Nayunsari (Noi On Sor), dit was de dochter van de koning van Lanna. Zijn derde vrouw was Nang Kaeva Yudhi Fa (Keo Yot Fa), de dochter van de koning van Ayutthaya. En zijn vierde vrouw was prinses Nang Sri Devi (Sida), de dochter van de prins van Chiengtung (Xieng Hung).
Voor zover bekend had Phaya Samsenthai op zijn minst 6 zonen en 5 dochters uit deze huwelijken, waaronder:

</doc>
<doc id="25236" url="https://nl.wikipedia.org/wiki?curid=25236" title="Pha Bang">
Pha Bang

De Pha Bang (betekenis: "groot heilig beeld") is een gouden Boeddhabeeld geschonken door de Khmer aan koning Fa Ngum van Lan Xang, een voorganger van het huidige Laos.
Het beeld is 83 cm hoog. Het gewicht wordt geschat op 43 tot 55 kg. Volgens de legende is het beeld gemaakt in de 1e eeuw na Christus in Sri Lanka en is het als gift aan de Khmer koning Phaya Sirichantha gegeven. Deze heeft het beeld op zijn beurt gegeven aan koning Fa Ngum in 1359. Het diende als een bevestiging van de onafhankelijkheid van Lan Xang. Fa Ngum bracht het beeld onder in een tempel in de stad Meuang Xieng Thong (Gouden Stad), de hoofdstad van Lan Xang.
Ter ere van dit beeld werd de naam van de hoofdstad veranderd in Luang (Koninklijke) Pha Bang.
Het beeld is tweemaal door de Siamezen geroofd en afgevoerd naar Thailand, in 1779 en 1827. Koning Rama IV heeft het beeld uiteindelijk in 1867 teruggegeven. Het staat nu in het Koninklijk-paleismuseum (Haw Kham, "de gouden hal") in Luang Prabang.
Tot vandaag de dag aan toe is dit beeld het meest vereerde religieuze symbool van Laos. Voor Laotianen symboliseert dit beeld de onafhankelijkheid van hun land. Een replica wordt ieder jaar getoond tijdens het Laotiaans Nieuwjaar.
Aanhoudende geruchten zeggen dat het beeld in het museum een replica is en dat het origineel in een kluis is opgeborgen in Vientiane of Moskou.

</doc>
<doc id="25237" url="https://nl.wikipedia.org/wiki?curid=25237" title="Koninkrijk Xhieng Khuang">
Koninkrijk Xhieng Khuang

Xhieng Khuang was een van de koninkrijkjes in het berggebied tussen Laos en Vietnam. Er wordt algemeen aangenomen dat de staat gevormd is in 698 onder de naam: Muang Maharatanaburirom Phommachakkhati
Simahanakkharatakkasela Nakhon Xiang Khuang Rajathani.
In de 14e eeuw maakte het voor korte tijd deel uit van Lan Xang. In de loop van de geschiedenis was het echter meestal een onafhankelijke staat of een vazal van een Vietnamese staat. De Vietnamese naam voor deze vazalstaat is Tran Ninh. In het begin van de 19e eeuw werden er vele veldslagen geleverd in het gebied en in 1832 namen de Vietnamezen onder keizer Minh Mạng de koning van Xhieng Khuang gevangen en executeerden hem in Huế. Hieropvolgend werd het koninkrijk een onderdeel van het protectoraat Annam. In 1835 annexeerde Siam het gebied. In 1848 werd het weer als een vazalstaat bij Vietnam gevoegd. In 1851 werd de onafhankelijkheid hersteld. In 1875 annexeerde Siam het gebied wederom, om een jaar later in 1876 de soevereiniteit wederom te herstellen. In 1887 werd het weer een vazal van Siam, dat het in 1888 annexeerde. In 1893 werd het gebied overgenomen door de Fransen die het bij hun gebieden in Laos voegden. De reden van de laatste annexatie door Siam is dat de Chinese Ho in die tijd regelmatig het gebied onveilig maakten. De koning van Xhieng Khuang vroeg daarom om Siamese steun. 

</doc>
<doc id="25238" url="https://nl.wikipedia.org/wiki?curid=25238" title="Xieng Khuang">
Xieng Khuang

Xhieng Khuang (Laotiaans: ຊຽງຂວາງ) is een provincie in het oosten van Laos. De hoofdstad is Phonsavan. De provincie heeft ongeveer 262.200 inwoners. De drie hoogste pieken van Laos liggen in deze provincie. De hoogste berg is de Phu Bia van 2819 m. Ten noorden van deze berg ligt Laos' grootste hoogvlakte, het Xhieng Khuang-plateau, op een hoogte van 1200 meter. Het bekendste onderdeel van deze hoogvlakte is de Vlakte van Kruiken. De Nam Ngumrivier ontspringt op deze hoogvlakte. Ook zijn er enkele warmwaterbronnen in de provincie. Xieng Khuang is tevens het thuis van de phuan taal en cultuur die onderdeel vormen van de Thai-Kadai familie. Ook leven er vele bergvolkeren.
Sinds het einde van de oorlog heeft er ook een grote instroom van Vietnamezen plaatsgevonden in het gebied.
Klimaat.
In de provincie Xhieng Khuang valt gemiddeld 100-150 cm regen per maand. In de maand december kan het vrij koud worden in deze provincie, met temperaturen 's nachts tot om en nabij het vriespunt. Tijdens de droge tijd in maart en april kan de temperatuur oplopen tot meer dan 35 graden. In de regentijd is de gemiddelde temperatuur 25 tot 30 graden.
Geschiedenis.
Deze provincie is het thuis van het oude koninkrijk Xhieng Khuang. Na de val van dit koninkrijk is dit gebied deel uit gaan maken van het toen door de Fransen gekoloniseerde Laos. Tijdens de burgeroorlog in Laos was dit gebied een belangrijk slagveld in de periode van 1964 tot 1973. De oude hoofdstad Xhieng Khuang is daarbij bijna totaal verwoest. De provincie heeft de twijfelachtige eer het zwaarst gebombardeerde gebied in Zuidoost-Azië tijdens de Vietnamoorlog te zijn. Op het hoogtepunt van de bombardementen leefde bijna de totale bevolking in grotten. De reden voor deze zware gevechten was de aanwezigheid van zowel Vietcong als Pathet Lao bases als de belangrijkste basis van de Hmong (Meo) generaal Vang Pao in hetzelfde gebied. De Hmong werden gesteund en bewapend door de CIA. Ook waren de belangrijkste vliegvelden van de Ravens in dit gebied. Ook Air America opereerde vanuit deze provincie.
De provincie bestaat uit zes 'muang's (districten):
Muang Khun, Muang Phonsavan (de hoofdstad), Muang Nong Hai, Muang Kham, Muang Mork, Muang Phu Kut. Een andere belangrijke plaats is Muang Sui.

</doc>
<doc id="25239" url="https://nl.wikipedia.org/wiki?curid=25239" title="Xhieng Khuang (stad)">
Xhieng Khuang (stad)

Xhieng Khuang (ook wel Muang Khun genoemd) was eens de hoofdstad van het Koninkrijk Xhieng Khuang. De stad ligt in de provincie Xhieng Khuang in het oosten van Laos. De stad werd nagenoeg totaal vernietigd tijdens de Laotiaanse Burgeroorlog. De Hmong Generaal Vang Pao en zijn troepen voerden vanuit deze stad en de omgeving een bittere geheime oorlog tegen de communistische Pathet Lao. Ook vlogen de Ravens vanuit een vliegveldje bij deze stad missies. In de stad wonen nu ongeveer 15.000 mensen. Met de vernietiging van de stad zijn vele belangrijke historische werken verloren gegaan. Slechts enige restanten van de stad, waaronder een groot zittend Boeddha beeld en Wat Pia Wat beeld zijn overeind gebleven. Een andere belangrijk historische bezienswaardigheid 10 km ten zuidoosten van de stad is de Vlakte van Kruiken.

</doc>
<doc id="25240" url="https://nl.wikipedia.org/wiki?curid=25240" title="Luang Prabang (stad)">
Luang Prabang (stad)

Luang Prabang is een stad met 47.510 inwoners in centraal Laos aan de Mekong in de provincie Luang Prabang met een rijke historie. Het is qua inwonertal de vierde stad van het land (na Vientiane, Pakse en Kaysone Phomvihane).
Geschiedenis.
In zijn eerste incarnatie heette deze stad Meuang Sawa, de naam voor Java. Het is waarschijnlijk dat de stad deze naam heeft gekregen naar aanleiding van de Javaanse invasie van het koninkrijk Chenla. De dominante macht in het gebied tussen de 6de en 8ste eeuw na Christus. Tussen de 10de en 12de eeuw werd de naam van de stad veranderd in Muang Xien Thong. Een van de belangrijkste tempels in Luang Prabang draagt deze naam nog, Wat Xieng Thong.
In 1353 werd Meuang Xieng Thong (gouden stad) door koning Fa Ngum veroverd. Meuang Xien Thong was inmiddels uitgeroepen tot hoofdstad van het Lan Xang. De stad zou weer later weer van naam veranderen nadat de Khmer het gouden Boeddha beeld Pha Bang aan koning Fa Ngum schonken in 1359. De stad werd later, bij de verplaatsing van de hoofdstad naar Vientiane, Luang Prabang genoemd: Luang (wat grote of koninklijke betekent) Pha Bang. In de loop der tijd werd dit verbasterd tot Luang Prabang. In 1545 verplaatste koning Photisarat de hoofdstad naar Vientiane. Desondanks bleef men Luang Prabang beschouwen als de belangrijkste stad. In 1707 werd Luang Prabang de hoofdstad van het koninkrijk Luang Prabang.
UNESCO Werelderfgoed.
In 1995 werd de hele stad toegevoegd aan de Werelderfgoedlijst van UNESCO.
Golf.
In 2012 wordt het Luang Prabang Laos Open op de Luang Prabang Golf CLub georganiseerd door de Aziatische PGA Tour. Het is het eerste professionale golftoernooi ooit in Laos. Het prijzengeld is US$ 80.000.

</doc>
<doc id="25241" url="https://nl.wikipedia.org/wiki?curid=25241" title="Lijst van koningen van Lan Xang">
Lijst van koningen van Lan Xang

Dit is een lijst met de koningen (Phraya-dynastie) van het koninkrijk Lan Xang. Voor zover ze bekend zijn, zijn de jaartallen vermeld. Tussen haakjes staan de alternatieve namen of spellingen van de koningen vermeld (voor vermelding van de bronnen zie Lan Xang):
Hierna brak Lan Xang in 1707 uiteen in twee delen, Luang Prabang en Vientiane:
In 1713 zou ook Champassak zich afsplitsen van Vientiane:
Bronnen en achtergrond.
Het is moeilijk om de geschiedenis van dit oude koninkrijk te beschrijven. De reden hiervan is dat er weinig werken die dit koninkrijk beschrijven zijn overgebleven en veel van deze bronnen zijn tot op heden onvertaald. De oudste westerse bronnen dateren van het einde van de 16e eeuw en daarna is er een gat totdat de Fransen in Laos arriveerden aan het einde van de 18e eeuw. De oudste bronnen van Lan Xang-zijde zijn de kronieken, die voor het eerst verschenen zijn in 1422 en geschreven door toen prins Kong Kham en de kronieken geschreven door koning Souvanna Banlang in 1479. Later zijn deze werken geherpubliceerd en uitgebreid door koning Visunarat in 1503 in de tekst nithan Khun Borom. Deze tekst begon met de stichting door Khun Borom van de eerste Laos/Thai koninkrijken in de 8e eeuw en eindigde met het begin van het bewind van koning Visunarat. Latere koningen hebben dit werk uitgebreid en herschreven.
Het gevolg hiervan is dat er zestien versies bestaan van de nithan Khun Borom die allemaal op een aantal punten van elkaar afwijken. Soms zijn er zelfs hele koningen verdwenen uit de geschiedenis. Naast deze bronnen zijn er ook de bronnen van het koninkrijk Xhieng Khuang (die grotendeels verloren zijn gegaan in de geheime oorlog in Laos in de 60'er en 70'er jaren). Ook geschriften van de keizers van China en Vietnam verschaffen informatie en zijn belangrijk om bepaalde data te verifiëren. De data die genoemd zijn kunnen soms met een jaar afwijken (plus of min) ten opzichte van andere werken. De informatie zoals die in deze geschiedenis beschreven is en in die van de lijst met Lan Xangs koningen, is samengesteld uit diverse boeken en studies, waaronder de drie belangrijkste:
Ook informatie uit een aantal manuscripten van de Siam historical society aan Asoke in Bangkok is gebruikt bij het samenstellen hiervan. De laatste jaren is er een hernieuwde interesse ontstaan in de geschiedenis van Laos en hierdoor worden er steeds meer manuscripten vertaald en oude opnieuw geïnterpreteerd. Hierdoor is deze geschiedenis van Lan Xang een werk in progressie.

</doc>
<doc id="25242" url="https://nl.wikipedia.org/wiki?curid=25242" title="Lijst van koningen van Luang Prabang">
Lijst van koningen van Luang Prabang

Dit is een lijst met voor zover bekend de koningen van het koninkrijk Luang Prabang:

</doc>
<doc id="25243" url="https://nl.wikipedia.org/wiki?curid=25243" title="Lijst van koningen van Vientiane">
Lijst van koningen van Vientiane

Dit is een lijst met voor zover bekend de koningen van het koninkrijk Vientiane.

</doc>
<doc id="25244" url="https://nl.wikipedia.org/wiki?curid=25244" title="Lijst van koningen van Champasak">
Lijst van koningen van Champasak

Dit is een lijst met de koningen en prinsen van het koninkrijk Champasak (in het zuiden van het tegenwoordige Laos) en een verdere lijst van de familiehoofden van de koninklijke familie na 1946. Champasak was een van de opvolgers van het koninkrijk Lan Xang. Voor zover bekend zijn de jaartallen vermeld. Tussen haakjes staan eventuele alternatieve namen of spellingen van de koningen vermeld:
Koningen van Champasak (1713-1946).
 

</doc>
<doc id="25245" url="https://nl.wikipedia.org/wiki?curid=25245" title="Drugsbaron">
Drugsbaron



</doc>
<doc id="25246" url="https://nl.wikipedia.org/wiki?curid=25246" title="Hennep">
Hennep

Hennep of kemp ("Cannabis sativa") is een eenjarige plant uit de hennepfamilie ("Cannabaceae").
Beschrijving.
Hennep is een tweehuizige, eenjarige plant (therofyt) die bloeit met groenachtige bloemen. De meeldraadbloemen (mannelijk) staan in pluimen en de stamperbloemen (vrouwelijk) staan in de bladoksels in aren. Onder bepaalde factoren kan de plant een hermafrodiet worden. Natuurlijk voorkomende eenhuizige planten, met zowel mannelijke als vrouwelijke delen, zijn ofwel steriel of vruchtbaar, maar kunstmatig geïnduceerde "hermafrodieten" kunnen volledig functionele voortplantingsorganen hebben. "Gefeminiseerd" zaad verkocht door veel commerciële zaadleveranciers is afgeleid van kunstmatig "hermafrodiete" vrouwtjes die het mannelijke gen missen, of door de planten te behandelen met hormonen of zilverthiosulfaat.
De bladeren zijn lang gesteeld met vijf- tot negentallig lancetvormige slippen en zijn grof gezaagd.
De plant wordt een tot vier meter hoog, afhankelijk van hoogte en klimaat.
Toepassingen.
Voedsel.
In de keuken wordt hennepzaadolie gebruikt bij de bereiding van koude gerechten. Het is niet geschikt voor gebruik op hoog vuur. Hennepzaadolie bevat 20% alfa-linoleenzuur en 60% linolzuur. Dit zijn essentiële vetzuren (vetzuren die nodig zijn omdat het lichaam die niet zelf kan aanmaken). Bovendien hebben ze een effect op het cholesterolgehalte.
Hennepmeel wordt gebruikt bij de bereiding van deegproducten omdat het glutenvrij is, wat belangrijk is voor mensen die allergisch zijn voor gluten.
In Duitsland worden hennepextracten tot bier verwerkt; in sommige andere landen tot alcoholvrije dranken of siroop. Henneparoma is soms moeilijk te onderscheiden van hop, een andere plant uit dezelfde familie die veel vaker in bier voorkomt.
Hennepzaad wordt, al dan niet gepeld, door sommigen beschouwd als 'superfood' en gegeten omwille van de goede vetzuurbalans, het hoogwaardige eiwit en de vezels. Daarnaast wordt het zaad onder meer gebruikt voor het produceren van kaas- en melkvervangers.
Vezelproducten.
In Oude Pekela zijn twee hennepvezel verwerkende bedrijven gevestigd, HempFlax en Dun Agro. In de Veenkoloniën en aangrenzend Duits gebied telen akkerbouwbedrijven hennep als tussengewas op contractbasis voor beide primaire verwerkers. Het grootste deel van de hier geproduceerde grondstof bastvezel wordt geëxporteerd, de scheven worden goeddeels vermarkt als dierstrooisel. Hennep kent talrijke toepassingsgebieden en vormt ook een geschikte lokaal herwinbare grondstof voor bioraffinage.
Geneeskunde.
Medicinaal gebruik in de vorm van cannabis is in veel landen toegestaan. Medicinale cannabis wordt in Nederland en België in de apotheek alleen verstrekt op doktersrecept. Omdat ernstig zieke patiënten absoluut geen schadelijke stoffen mogen binnen krijgen, wordt de medicinale cannabis biologisch gekweekt in een laboratoriumomgeving. Het enige bedrijf dat in Nederland medicinale cannabis mag produceren is Bedrocan Nederland, dat onder licentie van Bedrocan International opereert. Zij hebben meerdere soorten medicinale cannabis in de handel, waaronder Bedrobinol, Bedrocan en Bediol, ieder verschillend in percentage THC en CBD. Meestal wordt medicinale cannabis niet gerookt, maar gedronken in thee of ingenomen met een speciale verdamper.
Er is wetenschappelijk bewijs dat medicinale cannabis helpt bij:
Cosmetica.
Hennepolie wordt gebruikt in schoonheidsproducten voor huid en gezicht, omdat het een droge olie is en daarom makkelijk in de huid dringt.
Veevoeder.
Hennep is van oudsher gebruikt als veevoeder voor herkauwers. Ook in België zijn er enkele boeren die de gehele plant hakselen en vervoederen aan koeien, met goede resultaten. Verder onderzoek moet uitwijzen of hennep een eiwitrijker alternatief is voor hakselmaïs. Voor de bodem en het grondwater zou dat een belangrijke verbetering betekenen.
Natuurlijk herbicide.
In Ontario in Canada wordt hennep weleens gekweekt als natuurlijk herbicide. Cannabis groeit er zo razendsnel dat het niet alleen alle onkruid verdringt, maar ook zichzelf, wat wel "natural outcrop" genoemd wordt. In een geschikt klimaat hoeft een cyclus ook maar 90 dagen te duren.
Erosiebestrijding.
In het Verre Oosten wordt cannabis ingezet als windscherm. De uitgesproken verticale wortelstructuur bestrijdt er bodemerosie. Ook in de Lage Landen werd de plant gebruikt als windscherm en 'erfafscheiding'.
Bodemsanering.
Hennep kan gebruikt worden voor sanering van verontreinigde bodem, een proces dat fytoremediatie heet.
Etymologie.
Het woord cannabis komt van het Oudgrieks κάνναβις (kánnabis) (zie Latijnse cannabis), dat oorspronkelijk Scythisch of Thracisch was. Het is gerelateerd aan de Perzische kanab, het Engelse canvas en mogelijk de Engelse hennep (Oudengels hænep).

</doc>
<doc id="25247" url="https://nl.wikipedia.org/wiki?curid=25247" title="Hasjiesj">
Hasjiesj

Hasjiesj of hasj is een bewustzijnsveranderend middel dat na en/of tijdens het gebruik ervan verschillende effecten kan hebben. Men kan er "stoned" (sloom en verdoofd) van worden of "high" (men voelt zich minder geremd en de zintuigen lijken scherper te werken, het werkt dan geestverruimend en men heeft een ander besef van de tijd en de dingen om zich heen). Sommige gebruikers voelen zich ontspannen, dit kan zowel als men stoned of high is. Iemand die neerslachtig is en hasj gebruikt kan er nog neerslachtiger van worden. Hasj wordt tot de softdrugs gerekend en is de hars van de "Cannabis sativa" (eventueel gekruist met het fenotype Cannabis indica); de substantie kan variëren van bijna vloeibaar en olieachtig of kleiachtig tot zeer hard.
Productie.
Hasj wordt gemaakt van de trichomen (harskliertjes, klierharen) die op een vrouwelijke plant in de bloei over de bloemtoppen en sommige bladeren verspreid zitten. Deze trichomen kunnen op verschillende manieren gescheiden worden van de bladeren/bloemtoppen. Een veel voorkomende methode is met behulp van een zeef in de vorm van een centrifuge (pollinator). Gedroogde bloemtoppen worden in de zeef gestopt, waarna deze enkele uren ronddraait. Door het ronddraaien verkruimelen de droge bloemtoppen en laat de fijne zeef alleen de kleine trichomen door. Deze trichomen worden opgevangen in een bak die zich onder de zeef bevindt.
In principe is het poeder dat overblijft al klaar om te roken. Omdat dit poeder niet gemakkelijk te vervoeren, te verwerken en te roken is, wordt het vaak samengeperst. Zo blijft er uiteindelijk een blokje echte hasjiesj over.
Consumptie.
Hasj is een drug die doorgaans gerookt wordt, maar wordt ook in eetwaren zoals cake, pannenkoeken, boter of lolly's verwerkt en gegeten. Dat is mogelijk omdat de werkzame stof, THC oplosbaar is in vetten, zoals boter of melk. Doordat het een zachte stof is, is het ook makkelijk te verkruimelen en vervolgens (meestal samen met tabak) in een vloeitje te rollen. Ook wordt het wel puur in een pijp gerookt of in een bong, een simpele waterpijp, die gemakkelijk zelf te maken is.
Etymologie.
Het woord "hasjiesj" komt van het Arabische (حشيش) woord voor gras, hooi, droog kruid, van hashsha "het werd droog".
Er zou een verband bestaan met een sekte van koelbloedige krijgers die hasj zouden hebben gebruikt om in een roes te komen voor ze hun overvallen pleegden. De leden van deze stam noemden zichzelf Fedajien, maar zij werden de Hasjhashin (Assassijnen) genoemd, Arabisch voor "hasjeters". Volgens de verhalen konden zij hun zelfbewustzijn zelfs zodanig onderdrukken met de hasj dat ze zich zonder aarzelen van torens konden storten. Overigens wordt dit verhaal als een mythe beschouwd, volgens sommige historici was hasjeters een vrij willekeurige scheldnaam waarmee deze sekte door tegenstanders spottend werd aangeduid. Volgens de Libanese schrijver Amin Maalouf was het een verbastering van "Asasiyun", mensen die trouw waren aan de Asās, het "fundament" van het geloof.
Het Engelse en Franse "assassin" en het Italiaanse woord "assassino" (sluipmoordenaar) kregen in de Middeleeuwen al hun huidige betekenis en waren afgeleid van de naam van de Assassijnen. De Europeanen hebben de naam vermoedelijk overgenomen in de tijd van de kruistochten.
Kwaliteit.
Het gehalte aan tetrahydrocannabinol (THC) van hasj varieert van bijna geen tot wel 90%. Hasj kan ook aanzienlijke hoeveelheden CBD, CBN en andere cannabinoïden bevatten. De geur is de belangrijkste en duidelijkste indicator van goede hasj. Hoogwaardige hasj ruikt sterk en aromatisch. Hasj van slechte kwaliteit heeft soms een opvallend schimmelig of muf aroma. Als de binnenkant heldergroen is, betekent dat soms dat er ook plantenresten in zitten. Dat soort hasj kan het best vermeden worden. Onder goede kwaliteit vallen ook zaken die niet direct te zien of te ruiken zijn. Als de kwaliteit goed is, gaat de hasj direct bubbelen als hij aangestoken wordt. Goede hasj geeft een heldere vlam en verbrandt vrij gemakkelijk. Als de hasj zwart is na deze test, wijst dit mogelijk op verontreinigingen. Als de hasj niet bubbelt, is dit wellicht een teken van een vervuild product van slechte kwaliteit. Als het te snel bubbelt, zijn er oliën aan toegevoegd. Sommige producenten voegen olie toe aan hun hasj om een inferieur product te verdoezelen.
Trivia.
In verdovende middelen gespecialiseerde speurhonden van het Team Specialistische Honden van het Korps landelijke politiediensten worden vaak "hasjhond" genoemd.

</doc>
<doc id="25248" url="https://nl.wikipedia.org/wiki?curid=25248" title="Schaakbord">
Schaakbord

Een schaakbord is het spelbord waarop het schaakspel wordt gespeeld. Het bestaat uit 64 velden: acht horizontale "rijen" en acht verticale "lijnen". De velden worden "zwart" en "wit" genoemd, maar hebben vaak een andere donkere en lichte kleur, wat een beter contrast geeft met de schaakstukken. Zowel in horizontale als in verticale richting zijn de velden om en om licht en donker (wat meer algemeen een schaakbordpatroon wordt genoemd).
Een schaakbord is vaak gemaakt van hout, met een rand eromheen. De velden zijn van donker en licht fineer, maar kunnen ook donker en licht geverfd zijn. Ook een stenen bord is mogelijk. Een schaakbord kan in een tafel ingebouwd zijn. De afmeting is ongeveer 40 à 50 centimeter in het vierkant. Een enkel veld is zo groot dat er vier pionnen, twee aan twee, op passen.
De FIDE-regels schrijven voor dat het schaakbord aan de tafel is vastgemaakt.
In een doos met spelbenodigdheden vindt men vaak een goedkoop kartonnen bord dat kan worden opgevouwen. Vaak vindt men op de andere kant een dambord, met 100 velden. Een dergelijk schaakbord is prima te gebruiken, maar zal op een serieus schaaktoernooi niet worden geaccepteerd. 
Sommige, vaak fraai uitgevoerde, schaakborden hebben ruimte om de bijbehorende stukken op te bergen. Dat kan in een lade onder het bord of tussen de twee helften van het opvouwbare bord.
Het schaakbord dient zodanig te worden opgesteld dat er voor beide spelers zich linksonder een donker veld bevindt. De witte dame dient bij de beginopstelling op een wit veld te staan, de zwarte dame op een zwart veld.
Notatie.
De lijnen worden aangeduid met een letter (a-h), voor de witspeler is lijn a links en lijn h rechts. De rijen worden aangeduid met een cijfer (1-8), 1 aan de kant van de witspeler en 8 aan de kant van de zwartspeler. Zo kan elk veld worden genoteerd met een letter en cijfer, bijvoorbeeld e4.
Soms zijn op schaakborden langs de randen de letters en cijfers gedrukt. Ervaren schakers hebben hier in het algemeen geen behoefte aan.
In oudere Angelsaksische literatuur wordt een andere notatie gebruikt. De lijnen heten: QR, QN, QB, Q, K, KB, KN, KR, naar de stukken die daar in de beginstelling staan. Bijvoorbeeld wordt met de lijn QR bedoeld: de lijn waarop bij aanvang van het spel de toren (Rook) op de damevleugel (Queen) staat. Bovendien worden de rijen genummerd vanaf de speler die aan zet is. Het veld e4 heet voor een Angelsaksische witspeler K4 en voor zijn tegenstander K5. Een ander verschil is dat men in de Angelsaksische wereld vanouds niet van witte en zwarte maar van witte en rode stukken spreekt.
Schaakstukken.
De schaakstukken die op het bord worden geplaatst, dienen proportioneel te zijn aan de afmetingen van het bord. Voor stukken op een officieel schaakbord gelden de voorschriften van het Fide Handboek. Voor afwijkende bordafmetingen gelden diverse indicatieve voorschriften.
Legende.
Over het schaakbord bestaat een beroemde legende, die heden bekend staat als het graankorrelvraagstuk. 
Een soortgelijk resultaat wordt verkregen bij de legende van de Torens van Hanoi.

</doc>
<doc id="25251" url="https://nl.wikipedia.org/wiki?curid=25251" title="Xhieng Khuang">
Xhieng Khuang



</doc>
<doc id="25252" url="https://nl.wikipedia.org/wiki?curid=25252" title="Cannabis sativa">
Cannabis sativa



</doc>
<doc id="25253" url="https://nl.wikipedia.org/wiki?curid=25253" title="St Pieterskerk (Rome)">
St Pieterskerk (Rome)



</doc>
<doc id="25254" url="https://nl.wikipedia.org/wiki?curid=25254" title="Remise (bordspel)">
Remise (bordspel)

De uitdrukking remise wordt in bordspellen tussen twee spelers gebruikt om de uitslag van een onbesliste partij mee aan te duiden. Het woord kent zijn oorsprong in het Frans, waar het "herzetten" betekent. De spelers zouden bij spellen als dammen, schaken en stratego eindeloos hun stukken kunnen verzetten zonder verder te komen als de partij niet onbeslist kan worden verklaard.
Bij dammen worden meestal twee punten gedeeld en dan is de remise-uitslag 1-1. Bij schaken wordt één punt gedeeld en is de remise-uitslag ½-½.
Ook go en reversi kunnen onbeslist eindigen, maar dat is relatief zeldzaam. Het is dan toepasselijker om te spreken van een gelijkspel. De partij eindigt niet in eindeloos ronddolende stukken, maar in een gelijk aantal punten. Bij een gelijkspel bij go spreekt men van "jigo".
Remise bij dammen.
Een dampartij eindigt in remise als aan een van de volgende voorwaarden wordt voldaan:
Remise bij schaken.
Een schaakpartij eindigt in remise indien aan een van de volgende voorwaarden wordt voldaan:
Salonremise.
Een aparte vorm van overeengekomen remise is de "salonremise" (bij schaken) of "grootmeesterremise" (bij dammen). Dit is een snelle, strijdloze remise, doorgaans omdat beide spelers er belang bij hebben, bijvoorbeeld voor een (groot-)meesterresultaat, een hoge klassering of om een extra rustpauze in te lassen.
Dit wordt niet altijd op prijs gesteld. In de 8e ronde van het World Cup-toernooi van Rotterdam, 1989 kwamen de grootmeesters Valeri Salov (wit) en Rafael Vaganian, die beiden ziek waren, na de ongebruikelijke openingszet 1. h4 remise overeen. De arbiter gelastte de spelers de partij over te spelen. Na 11 zetten werd het alsnog remise.
Vermijden van remises.
Bij enkele toernooien zijn regels ingesteld die tot doel hebben het aantal remises terug te dringen. De bekendste zijn de "Sofia-regels", waarbij het niet toegestaan is om remise aan te bieden en de "Bilbao-regels" waarbij een overwinning met 3 punten wordt gewaardeerd, een remise met 1 punt en een nederlaag met 0.
Remise bij go ("jigo").
Bij go spreekt men liever van "jigo" (gelijkspel), omdat het niet wordt overeengekomen, het is een einduitslag. De uitslag wordt bepaald door het aantal "veroverde" bordpunten van iedere speler te tellen. In oude partijen kwam "jigo" nog wel voor. Maar sinds halverwege de 20e eeuw is een systeem geïntroduceerd om het nadeel voor wit te compenseren. Zwart begint bij go. Wit krijgt een compensatie in punten ("komi"). Meestal gebruikt men voor deze zogeheten "komi" een niet-geheel getal (zoals 6½ of zelfs 7½ punt), om een beslissing te forceren. Ook wanneer men geen half punt gebruikt voor de "komi", komt het zelden voor dat beide spelers een gelijk aantal punten behalen, hooguit in 2% van de partijen. Remise overeenkomen zoals bij dammen en schaken, is bij go absurd. Het einde van een partij kom je overeen. De einduitslag kun je tellen. 
Remise in het dagelijks spraakgebruik.
Het woord wordt buiten de wereld van sport en spel ook gebruikt om een situatie aan te geven waarin voor beide partijen de resultaten in evenwicht zijn. Een gelijkspel bij voetbal of hockey bijvoorbeeld. 
Dit moet niet worden verward met een patstelling, een term uit het schaakspel om vastgelopen situatie aan te geven, een van de strijdende partijen geen zet meer kan doen, maar niet schaak staat. Het woord "patstelling" wordt in figuurlijke zin dan ook wel gebruikt voor "impasse".

</doc>
<doc id="25255" url="https://nl.wikipedia.org/wiki?curid=25255" title="Remise">
Remise



</doc>
<doc id="25257" url="https://nl.wikipedia.org/wiki?curid=25257" title="Olie">
Olie

Olie is een veelal stroperige vloeistof, die niet of nauwelijks met water mengt. Oleochemie is de wetenschap die de chemie van natuurlijke oliën en vetten beschrijft.
Afhankelijk van de context, kan onder olie worden verstaan:
Van deze soorten olie kunnen andere producten worden afgeleid, die op hun
beurt ook "olie" genoemd worden, zoals:
Olie heeft zeer uiteenlopende toepassingen, het wordt gebruikt als brandstof, smeermiddel, elektrische isolatie, voedingsmiddel, en traditioneel ook voor zalving tijdens rituelen.

</doc>
<doc id="25259" url="https://nl.wikipedia.org/wiki?curid=25259" title="Pieter Post (architect)">
Pieter Post (architect)

Pieter Post (Haarlem, gedoopt 1 mei 1608 - † Den Haag, 2 mei 1669) was een Nederlandse architect en kunstschilder. Hij werd in 1645 de hofarchitect van stadhouder Frederik Hendrik en Amalia van Solms. Post kan worden beschouwd als een belangrijke vertegenwoordiger van het Hollands classicisme, samen met Jacob van Campen, Philip Vingboons en Arent van 's-Gravesande. Hij kreeg opdrachten van diverse Hollandse stadsbesturen.
Levensloop.
Post was de zoon van een Leidse glazenmaker, en begon zijn loopbaan als kunstschilder, net als zijn jongere broer Frans. Na een aantal jaren in Haarlem werkzaam te zijn geweest als schilder, kwam hij in dienst bij Jacob van Campen en assisteerde hij bij de bouw van het Mauritshuis (Den Haag), in opdracht van Johan Maurits van Nassau-Siegen, en het Huygenshuis en Hofwijck van Constantijn Huygens. Na 1640 kreeg Pieter Post steeds meer zelfstandige opdrachten. Zijn invloed op het werk van Jacob van Campen mag niet worden onderschat en is onderwerp van discussie.
Pieter Post werkte mogelijk als bouwopzichter of tekenaar aan Huis Honselaarsdijk – het meest ambitieuze van alle Oranjepaleizen – en Huis ter Nieuburch in Rijswijk. Sommige schrijvers suggereren dat Pieter Post in Brazilië is geweest, net als zijn broer Frans, maar dit is heel onwaarschijnlijk. Er is ook geen enkele aanwijzing dat Pieter Post vanuit Holland ontwerpen voor Mauritsstad zou hebben geleverd.
In 1651 publiceerde Post een achttal gravures naar aanleiding van de begrafenis van stadhouder Frederik Hendrik. Cornelis Ryckwaert was een medewerker en leerling van Post. De dochter van Pieter Post trouwde met Frederik Ruysch, de Amsterdamse anatoom-bioloog-verzamelaar.
Post behoorde tot de vriendenkring van Constantijn Huygens. Toen hij overleed schreef Huygens in zijn dagboek van 1669: "2 Meij, na een sieckte van slechts twee dagen, sterft mijn Vriend P. Post, bouwkundighe." en "Obit amicus meus Petrus Post, Architectus". Ook schreef hij voor Pieter Post een grafschrift in jambisch metrum: 
Pieter Post werd op 8 mei 1669 begraven in de Kloosterkerk aan het Lange Voorhout in Den Haag.
Nalatenschap.
Bouwwerken.
Ontwerpen van Pieter Post vonden in heel Europa navolging. Het kasteel Sonnenburg, een commanderij van de Johannieter Orde in Słońsk vlak bij de Poolse stad Kostrzyn nad Odrą (aan de Oder-Neissegrens), werd van 1662 tot 1667 door de in Pruisen en Brandenburg werkzame Nederlandse bouwmeester Cornelis Ryckwaert gerealiseerd naar een ontwerp van Pieter Post. Het kasteel is thans een ruïne, maar leeft voort in het door Daniël Wolff, baron van Dopff, in 1698 gekopieerde kasteel Neercanne bij Maastricht. Een bijna exacte kopie van de toren van het Maastrichtse stadhuis, eveneens van Pieter Post, is te zien als bovenbouw van de zogenaamde Eendentoren van het klooster Troitse-Sergieva Lavra in de buurt van Moskou.
Schilderijen.
Er zijn weinig schilderijen van Pieter Post bekend. Zijn vroege werk uit de periode 1629-1633 is beïnvloed door Esaias van de Velde, Cornelis Vroom en Pieter de Molijn, die mogelijk zijn leermeester was. Omstreeks 1635-1639 ontwierp hij het beschilderde plafond van het huis "Groot Salet" aan de Zijlstraat 62-64 in Haarlem. Ook later, toen hij vooral actief was als architect, heeft hij nog af en toe geschilderd, waaronder een schoorsteenstuk waarvoor Caesar van Everdingen de figuren schilderde. Voor de schouwburg van Jacob van Campen schilderde hij twee illusionistische decorstukken, die verloren zijn gegaan. Verder is een groot aantal gesigneerde tekeningen van zijn architectuurontwerpen bewaard gebleven.
Samenwerking met Pieter Saenredam.
Er wordt verondersteld dat Pieter Post rond 1630 heeft samengewerkt met Pieter Saenredam. Hij zou in die periode op enkele schilderijen van Saenredam de figuren hebben geschilderd, waaronder de volgende:

</doc>
<doc id="25260" url="https://nl.wikipedia.org/wiki?curid=25260" title="Haspengouw">
Haspengouw

Haspengouw (Frans: "Hesbaye") is een landstreek die zich uitstrekt over de Belgische provincies Limburg, Luik, Namen, Vlaams-Brabant, Waals-Brabant en eerder de Nederlandse provincie Limburg. Deze regio wordt gekenmerkt door een glooiend landschap met zeer vruchtbare gronden die gebruikt worden voor landbouw en veeteelt. Het is een deel van de Leemstreek (löss) en valt deels samen met het Haspengouws Plateau. Naar landschapstype wordt het onderscheiden in Droog-Haspengouw (ten zuiden van de lijn Eigenbilzen-Tongeren-Sint-Truiden) en Vochtig-Haspengouw, waartoe historisch gezien ook Maastricht behoort, gelegen ten westen van de Maas. De Nederlandse gebieden worden gewoonlijk niet meer tot de Haspengouw gerekend. Het Vlaamse deel van Haspengouw valt onder het Regionaal Landschap Haspengouw en Voeren.
De Maas vormt de oostelijke grens van Haspengouw en ook de zuidelijke grens tussen de steden Namen en Luik, waar de rivier de grens vormt met de Condroz. In het Luikse deel van Haspengouw bevinden zich de steden Borgworm en Hannuit. De noordelijke grens van Haspengouw wordt gevormd door de Demer, die langs Bilzen naar de stad Hasselt stroomt. Ten noorden van de Demer liggen de Kempen. In Limburgs Haspengouw bevinden zich ook de steden Borgloon, Sint-Truiden en Tongeren. In het Brabantse deel liggen de steden Geldenaken, Landen, Tienen en Zoutleeuw. Ten noordwesten van Brabants Haspengouw ligt de streek Hageland. In 2023 werd het Landschapspark Hart van Haspengouw opgericht.
Droog-Haspengouw.
Droog-Haspengouw is het meer omvangrijke zuidelijke deel van de regio. De zuidelijke grens ligt bij de rivier de Maas, waar het overgaat in de Condroz. Droog-Haspengouw is een belangrijk akkerbouwgebied met suikerbieten en tarwe. In dit gebied is de grondwaterstand laag. Van de weinige riviertjes is de Jeker de belangrijkste. De meeste dalen zijn droogdalen. Het gebied loopt van 80-140 meter met, nabij de Maas, zelfs een heuvel van 200 meter hoogte. Dit gebied was vanouds bosarm en is een zeer open landschap. Het droge karakter van dit gebied ontstaat door de samenstelling van de ondergrond, onder de lösslaag. Die bestaat hier uit krijt en is dus doorlaatbaar voor water.
Vochtig-Haspengouw.
Vochtig-Haspengouw is het minder omvangrijke zanderige noordelijke deel en vormt een overgangsgebied naar de Kempen. Er wordt hier vooral fruit en zuivel geproduceerd. Vanwege de talrijke fruitboomgaarden worden in de lente jaarlijks "bloesemfeesten" gehouden. Ook fruitveilingen en stroopproductie zijn typisch voor de streek. Ook enkele van de noordelijkste wijngaarden van België bevinden zich in deze streek.
Dit deel is lager gelegen, van 30 meter in het noordwesten tot 100 meter hoogte in het zuiden. De vochtigheid komt voort uit de aanwezigheid van ondoordringbare lagen in de ondiepe ondergrond. Waar deze dagzomen vindt men bronnen. De belangrijkste rivier in vochtig-Haspengouw is de Demer. Hoewel het gebied vanouds bosrijk was, is het bosareaal steeds verder afgenomen. In 1950 bedroeg dit nog 9 km².
Cultuurhistorie.
Haspengouw kenmerkt zich door een groot aantal kleine dorpen, vaak zogenaamde hoopdorpen. Vierkantshoeven zijn kenmerkend voor dit gebied. Wegens haar vruchtbaarheid was Haspengouw een relatief dichtbevolkt gebied, reeds van belang in de Romeinse tijd, maar ook ten tijde van de Merovingen (Austrasië) en later.
De taalgrens in België, die door dit gebied loopt, zou tot stand gekomen zijn nadat het Romeinse Rijk zijn greep op de provincie Belgica verloor en de Franken het gebied veroverden. Zij zouden de Gallo-Romeinse cultuur geassimileerd hebben, terwijl noordelijk van Haspengouw vrijwel geen mensen woonden en de Romeinse cultuur minder aanwezig was en de Germaanse talen zo in gebruik werden genomen.
Gemeenten in Haspengouw.
Onderstaande gemeenten liggen in Haspengouw (Droog- of Vochtig-Haspengouw). Sommige gemeenten liggen gedeeltelijk ook in een andere streek (aangeduid met een asterisk *).
In de provincie Belgisch-Limburg.
Alken, Bilzen*, Borgloon, Diepenbeek*, Gingelom, Hasselt*, Heers, Herk-de-Stad*, Herstappe, Hoeselt, Kortessem, Nieuwerkerken, Riemst, Sint-Truiden, Tongeren, Wellen
In de provincie Luik.
Amay, Ans, Awans, Berloz, Bitsingen, Borgworm, Braives, Burdinne, Crisnée, Donceel, Engis*, Faimes, Fexhe-le-Haut-Clocher, Flémalle*, Geer, Grâce-Hollogne, Hannuit, Héron, Juprelle, Lijsem, Oerle, Oupeye, Remicourt, Saint-Georges-sur-Meuse, Verlaine, Villers-le-Bouillet, Wanze, Wasseiges
In de provincie Namen.
Andenne*, Éghezée, Fernelmont, Gembloers, La Bruyère, Sombreffe
In de provincie Waals-Brabant.
Chastre, Geldenaken, Hélécine, Incourt, Orp-Jauche, Perwijs, Ramillies, Walhain
In de provincie Vlaams-Brabant.
Hoegaarden, Landen, Linter*, Tienen*, Zoutleeuw*

</doc>
<doc id="25261" url="https://nl.wikipedia.org/wiki?curid=25261" title="Poffertje">
Poffertje



</doc>
<doc id="25262" url="https://nl.wikipedia.org/wiki?curid=25262" title="Propaganda (communicatie)">
Propaganda (communicatie)

Propaganda is een vorm van communicatie, waarbij door de belanghebbende partij wordt getracht aanhangers voor haar gedachtegoed te winnen. Door het bewust verspreiden van eenzijdige en/of verzonnen informatie, wordt geprobeerd de publieke opinie te bespelen.
Het woord "propaganda" vindt zijn oorsprong in het Latijnse "propagare", dat vermeerderen of voortplanten betekent. In deze context en vorm (gerundivum) kan het vertaald worden als 'hetgeen vermeerderd moet worden'.
'Propaganda' is voor het eerst gedocumenteerd in 'Congregatio de "propaganda" fide', de, in 1622 door de paus ingestelde, kerkelijke organisatie ter "verbreiding" van het geloof. Sinds de negentiende eeuw wordt het woord ook buiten een religieuze context gebruikt.
Negatieve klank.
Het begrip propaganda kreeg in de 20e eeuw, met name in de jaren 1930 en 1940, voorafgaand aan, en tijdens de Tweede Wereldoorlog, een negatieve gevoelswaarde, vanwege het vanuit een politiek, totalitair systeem verstrekken van eenzijdige, onvolledige, verhullende of zelfs leugenachtige informatie, om zo de publieke opinie te bespelen.
In het Duitsland van de periode 1933 tot 1945 speelde nazipropaganda een grote rol. Joseph Goebbels, minister van openbare Voorlichting en Propaganda (soms afgekort tot "Propami" ) van het Derde Rijk, hield er het moreel van de Duitse burgerbevolking mee in stand, die te maken kreeg met bombardementen, verslechterende levensomstandigheden en, naarmate de oorlog vorderde, steeds slechter nieuws van het front. Propagandistische campagnes met een omvang zoals in nazi-Duitsland, maar ook van bijvoorbeeld de Sovjet-Unie onder Jozef Stalin, Noord-Korea en het Irak onder Saddam Hoessein, worden ook wel indoctrinatie genoemd. Ze komen vooral voor - en kunnen ongecorrigeerd blijven bestaan - in dictaturen zonder vrijheid van meningsuiting. Kenmerkend is daarbij het sterke belang van de zender, die zijn eigen wensen probeert te realiseren zonder rekening te willen houden met het belang van de ontvanger. 
Reclame.
Propaganda en reclame hebben veel gemeen. Ook reclame gebruikt verhullende en vaak onware argumenten om een boodschap te verbreiden. Het verschil is dat reclame meestal voor commerciële doeleinden wordt gebruikt en het vaak herkenbaar is als reclame, terwijl propaganda niet altijd als propaganda herkenbaar is.
Plaats en tijd.
Een Duits gezegde luidt: "Standort macht Standpunkt", wat zoveel betekent als "een mening wordt gevormd door de plaats waar men zich bevindt". Met andere woorden, wat de een propaganda vindt, is voor de ander de waarheid. In conflictsituaties beschuldigen beide partijen elkaar dikwijls wederzijds, en terecht, van propaganda. In de oorlogen tegen Slobodan Milošević en Saddam Hoessein, werden beide leiders in de westerse media afgeschilderd als "erger dan Adolf Hitler". In Servië en Irak werd dit afgedaan als propaganda, terwijl in het westen de indruk bestond van twee gevaarlijke figuren, die de wereldvrede bedreigden.
Propagandatechnieken.
Victor Klemperer heeft propagandatechnieken van de nazi's ontleed in zijn boek "LTI – Notizbuch eines Philologen". Sindsdien zijn er veel nieuwe propagandavormen bijgekomen:
Voorbeelden van afkeurende aanduidingen:
Bewust gebruik van adjectieven met een negatieve connotatie. Zo hebben "extreem" en "ingrijpend" een vergelijkbare betekenis, maar heeft extreem een veel negatievere connotatie.
Ook woorden als "dubieuze" of "vermeende" kunnen het onderwerp verdacht maken.
Beladen begrippen.
Ieder individu heeft zijn eigen ideeën bij een bepaald begrip, interpreteert het anders dan anderen. Dit gebeurt vooral wanneer beloften niet duidelijk worden gedefinieerd, maar slechts met een paar grote woorden beschreven worden.
Enkele voorbeelden:
Eufemismen.
Een boodschap positiever verpakken dan dat deze in werkelijkheid is. Soms door simpelweg het bijvoeglijk naamwoord 'positief' er voor te zetten, waardoor het wel positief moet zijn. Verder kan bijvoorbeeld 'Ministerie van Defensie' een eufemisme zijn voor een ministerie dat gericht is op 'offensie'.
Framing.
Door bijvoorbeeld te stellen dat men iets wel of niet moet doen, omdat men anders asociaal of onmenselijk zou zijn. Niemand wil zo te boek staan, dus doet men het sociaal wenselijk geachte.
Overdragingen.
Een instituut met autoriteit, of een begrip dat respect afdwingt, wordt gebruikt om het beoogde publiek een positief of negatief oordeel te doen vellen. Deze techniek wordt steevast in reclame toegepast: "laboratorium X heeft dit product getest en goedgekeurd". Minder concreet kunnen ook God, de kerk in het algemeen of de staat als autoriteit gebruikt worden.
Symbolen.
Symbolen worden vaak gebruikt bij overdragingen. Ze roepen, afhankelijk van het symbool, bepaalde sterke emoties op bij veel mensen, waar door de propaganda wordt op ingespeeld.
Voorbeelden:
In Cuba staan bijvoorbeeld anti-Amerikaanse propagandaborden, met daarop afgebeeld een swastika (hakenkruis) .
Ook combinaties zijn mogelijk, zoals het christelijk kruis met het zwaard van een krijger: de kerk keurt oorlog goed en de krijger verdedigt deze.
Kleuren spelen bij propaganda een belangrijke rol; ze beïnvloeden de menselijke gemoedstoestand en roepen emoties op. Sterkere kleuren geven krachtigere emoties, terwijl rustgevende kleuren verzachtend werken.
Getuigenissen.
De goedkeuring van een bekende persoonlijkheid gebruiken om te overtuigen. Voorbeeld:
De gewone burger.
Zich voordoen als iemand van het gewone volk, met dezelfde zorgen en opinies, staand tegenover een onzichtbare culturele elite. Bijvoorbeeld het in verkiezingspropaganda voorstellen van concurrerende politici als wereldvreemde, elitaire wijsneuzen die niet weten wat er op straat leeft. "Als je op mij stemt komt er iemand aan de macht die net als jullie is, iemand met dezelfde verzuchtingen en problemen. Met mij wordt het anders…". Voorbeeld:
Bangmakerij.
De andere partij afschilderen als boeman, waarbij als die de macht in handen krijgt, er oorlog uitbreekt of de wereld vergaat.
Cameratechnieken.
Bijvoorbeeld het sterk inzoomen op het gezicht van een opponent, of het langzaam afspelen daarvan, wat onbewust angst opwekt. Of knippen in een opname met als doel het negatiever te laten lijken.
Afkorten van namen.
De achternaam van een opponent afkorten tot een letter, waardoor het een misdadiger lijkt.
Groepsdruk.
Mensen motiveren om mee te doen omdat 'iedereen het doet'; appelleren aan een diep menselijk verlangen. Dit concept verklaart ook bijvoorbeeld het verschijnsel mode.
Omgekeerde propaganda.
Zo is er eens een centrale-bankwet aangenomen in de VS door stelselmatig in kranten te verkondigen dat de individuele banken dit absoluut niet zagen zitten, wat een leugen was. De bevolking had er toen juist wel vertrouwen in.
Monopolistisch versus dialogisch.
Voorbeelden van monopolistische propaganda zijn politieke en oorlogspropaganda: het verspreiden van ideeën en overtuigingen door machthebbers en totalitaire heersers, via alle mogelijke communicatiemiddelen, met als doel het publiek te winnen voor hun ideeën en overtuigingen. Propaganda wordt dan gebruikt als instrument om mensen te manipuleren en onder druk te zetten (oorlogspropaganda). Deze vorm van propaganda, tijdens de twee wereldoorlogen en daarna, vormt de historische oorsprong van het huidige slechte imago van propaganda als communicatievorm.
Soorten propaganda.
Push- en pullpropaganda.
"Push"propaganda verspreidt zich unilateraal, als eenrichtingsverkeer, vanuit de informatiebron richting de doelgroep. 
De ontvanger heeft geen invloed op de hem toegespeelde informatie. Er is sprake van "pull"propaganda, als de burger er bewust voor kiest om doelgroepgerichte 'propaganda' tot zich te nemen.
Witte/zwarte propaganda.
Bij 'witte' propaganda is duidelijk wie de bron is, en de afzender probeert dat ook niet te verbergen. 'Zwarte' propaganda daarentegen probeert zijn bron te verbergen en kan zelfs proberen de ontvanger ervan te overtuigen van een andere partij te zijn.
Grijze propaganda.
"Grijze" propaganda kan de inhoud of de zender betreffen
Doel en gevolg van inhoudelijke, grijze propaganda.
Inhoudelijke grijze propaganda heeft de volgende mogelijke effecten: 
Omgekeerd.
Andersom kan bepaalde (juiste) informatie worden bestempeld als grijze propaganda, om zo de correcte informatie en vooral de informatieleverancier, in diskrediet te brengen. Soms is dit moeilijk te ontkrachten, omdat bijvoorbeeld de bewijzen voor de als grijze propaganda bestempelde informatie, staatsgeheim zijn.
Nederland.
In 2017 werd in de Nederlandse krijgsmacht de Counter Hybrid Unit in het leven geroepen, om de hybride dreigingen te onderzoeken, waarmee „de vijand bijvoorbeeld politieke processen beïnvloedt [...] en nepnieuws verspreidt.” Daartegen zou een gerichte contra-propagandacampagne vanuit de Nederlandse overheid tot de mogelijkheden behoren. In dit verband werd gewezen op de vermoedelijke pogingen van, met Rusland verbonden, trollengroepen die probeerden de berichtgeving in de media over de MH17 te beïnvloeden. 

</doc>
<doc id="25263" url="https://nl.wikipedia.org/wiki?curid=25263" title="Simone M. Dettmeijer">
Simone M. Dettmeijer



</doc>
<doc id="25265" url="https://nl.wikipedia.org/wiki?curid=25265" title="Woestijn">
Woestijn

Een woestijn is een gebied waar relatief zeer weinig neerslag valt, maximum 200 millimeter per jaar, waardoor er weinig of geen vegetatie is. Het stereotiepe beeld van een woestijn is een uitgestrekte kale vlakte met zandduinen en een gemiddeld zeer hoge temperatuur. Dit beeld gaat echter voor slechts een klein deel van de woestijngebieden op aarde daadwerkelijk op. Er zijn ook woestijnen in de gematigde en de polaire zones.
De grond van woestijnen is niet onvruchtbaar. Na een regenbui kan een groot deel van de woestijn ineens zeer sterk begroeid raken. De woestijngrond is echter niet in staat om het water lang vast te houden en hierdoor sterven de planten snel weer af. In woestijnen bieden oasen – plekken midden in de woestijn waar toegang tot water is – soms omstandigheden waar ook mensen kunnen leven.
Voorbeelden van woestijnen zijn de Sahara, de Gobi, de Kalahari, de Namibwoestijn, de Negev, de Grote Arabische Woestijn, de Atacama, de poolwoestijn Eismitte en het centrale gedeelte van Antarctica.
Etymologie.
Oorspronkelijk is woestijn een synoniem van "woestenij," namelijk: onontgonnen grond, een onbegroeide of verlaten landstreek. In de 10de eeuw komt het Oudnederlands "wuostinna" voor; in het Middelnederlands van de 13de eeuw wordt dit "woestine."
De wortel "wuosti" (woest) heeft binnen de Germaanse talen alleen in het West-Germaans overgeleverde varianten, maar is verwant met het Latijnse "vastus" (verlaten, leeg) en het Oudierse "fas" (leeg).
Neerslag en temperatuur.
Of een gebied een woestijnklimaat heeft hangt af van twee hoofdfactoren: neerslag en temperatuur. In een gebied met erg weinig neerslag zal weinig begroeiing voorkomen, aangezien er onvoldoende water is om planten te voorzien. Een hogere gemiddelde temperatuur zorgt voor meer verdamping, zodat er ook minder water beschikbaar is voor begroeiing. Een gebied met weinig neerslag en een gematigde temperatuur kan daardoor meer planten herbergen dan een gebied met even weinig neerslag, waar een hogere gemiddelde temperatuur heerst.
Het is ook van belang tijdens welk deel van het jaar de meeste neerslag valt. Als de meeste neerslag valt tijdens de zomer (het warme seizoen), zal er meer van verdampen dan wanneer de meeste neerslag valt tijdens de winter (het koude seizoen).
Struiken en bomen hebben meer water nodig dan lagere planten zoals grassen. Een gebied waar nog wel gras groeit, maar waar geen of nauwelijks bomen staan, wordt een steppe genoemd. Als er ook geen kleinere planten meer kunnen groeien, is het gebied een echte woestijn.
Droogte-index.
Geografen en klimatologen gebruiken een ariditeitsindex (ook wel droogte-index) om te berekenen of een gebied een woestijn- of steppeklimaat heeft. Dit is een wiskundige vergelijking waarin het jaargemiddelde van de neerslag en de temperatuur voorkomen.
Voor het rekenen met de ariditeitsindices wordt het vaakst de klimaatclassificatie van Köppen gebruikt. Volgens deze classificatie is een gebied een woestijn als:
Daarbij wordt de neerslag gegeven in het aantal centimeters dat gemiddeld per jaar valt en de temperatuur in graden Celsius. Bijvoorbeeld: een gebied waar de neerslag het hele jaar ongeveer gelijk is en gemiddeld 30 cm bedraagt, heeft een woestijnklimaat als T+7 groter is dan 30. De temperatuur moet gemiddeld over een jaar dus hoger zijn dan 23°C. Als deze neerslag echter vooral in de zomer valt, moet de tweede vergelijking gebruikt worden. In dit geval hoeft de temperatuur dus maar 16°C te zijn om al van een woestijnklimaat te spreken.
Soorten woestijnen.
Gesteenten.
Op basis van lithologische gronden zijn vijf soorten woestijnen te onderscheiden:
Ontstaan.
Woestijnen kunnen worden onderverdeeld gebaseerd op de omstandigheden.
Als zich een nieuwe woestijn vormt, heet dit verwoestijning.
Leven in de woestijn.
De meeste soorten levensvormen in de woestijn zijn genetisch en fysiologisch nauw verwant met soorten uit gematigde klimaten, maar hebben zich aangepast om hun temperatuur en hun vochtbalans op peil te houden.
De aanpassingen van planten en dieren aan het woestijnklimaat vallen in de volgende categorieën:
Woestijnplanten vertonen algemene kenmerken die aangepast zijn aan het warme, droge milieu: kleine bladeren, een klein aantal huidmondjes per oppervlakte-eenheid op de bladeren, concentratie van de huidmondjes aan de onderkant van het blad, en behaarde bladeren met wasachtige oppervlakken. Daarnaast hebben sommige soorten zich verder gespecialiseerd door hun wortelpatroon, door fotosynthese op de stam, oplag van water (vetplanten) en aangepaste fotosynthetische processen.
Menselijk leven in de woestijn.
Een woestijn is een vijandige, potentieel dodelijke omgeving voor onvoorbereide mensen. In hete woestijnen leiden hoge temperaturen tot zweten waardoor men snel veel vocht verliest. In combinatie met het gebrek aan waterbronnen kan dit leiden tot uitdroging en, binnen een paar dagen, de dood.
Er komen ook zandstormen voor die uren tot zelfs dagen kunnen duren. Die zijn niet enkel nadelig voor de luchtwegen en de ogen, maar kunnen ook schade toebrengen aan apparatuur zoals filters, voertuigen en communicatieapparatuur. Dit maakt overleven in de woestijn zeer moeilijk voor de mens.
Desondanks hebben sommige culturen van de woestijn hun leefomgeving gemaakt, onder andere de bedoeïenen en de Toeareg. Moderne technologieën waaronder een geavanceerd irrigatiesysteem, ontzilting en airconditioning hebben de woestijn leefbaarder gemaakt. In de Verenigde Staten en Australië wordt de woestijn intensief gebruikt voor landbouw.
IJswoestijnen.
In ijswoestijnen is kou het belangrijkste gevaar. Kou is direct verantwoordelijk voor onderkoeling en bevriezing. Bij afwezigheid van een warmtebron kan bovendien geen ijs gesmolten worden (om drinkwater te verkrijgen) waardoor kans op uitdroging bestaat. Verhongering is ook een risico: het menselijk lichaam heeft bij lage temperaturen meer voedsel en energie nodig om lichaamswarmte te handhaven en te kunnen bewegen. Net als in hete woestijnen hebben sommige mensen, zoals de Inuit, hun levensstijl aangepast aan de barre omstandigheden van de koude woestijnen.
Leven in de woestijn.
Het meeste traditionele leven in de woestijn is nomadisch. Zo hangt het leven af van het vinden van water in de woestijn en van de mogelijkheid dat het vee kan grazen. In de koude woestijnen hangt het af van het vinden van goede jacht- en visgronden, beschutting tegen sneeuwstormen en winteruitersten en het kunnen bewaren van voldoende voedsel voor de winter. Een permanente vestiging in beide soorten woestijnen moet voortdurend beschikken over drinkbaar water en voedselbronnen.
Trivia.
Men spreekt wel van een "roepende in de woestijn" als iemand zijn mening verkondigt zonder gehoord te worden. Het is een interpretatie van de Bijbelse evangeliën Matteüs 3:3, Markus 1:3, Lukas 3:4, Johannes 1:23. Uit Jesaja 40:3 kan een andere interpretatie volgen.

</doc>
<doc id="25267" url="https://nl.wikipedia.org/wiki?curid=25267" title="Sir William Henry Bragg">
Sir William Henry Bragg



</doc>
<doc id="25268" url="https://nl.wikipedia.org/wiki?curid=25268" title="Sir Lawrence Alma-Tadema">
Sir Lawrence Alma-Tadema



</doc>
<doc id="25269" url="https://nl.wikipedia.org/wiki?curid=25269" title="Adolf Butenandt">
Adolf Butenandt

Adolf Friedrich Johann Butenandt (Lehe, 24 maart 1903 – München, 18 januari 1995) was een Duits scheikundige die de Nobelprijs voor de Scheikunde in 1939 kreeg voor zijn baanbrekend onderzoek op het gebied van het geslachtshormoon. Hij deelde de Nobelprijs met Lavoslav Ružička. Onder dwang van het naziregime, weigerde hij aanvankelijk zijn prijs, om deze na de Tweede Wereldoorlog in 1949 alsnog te accepteren.
Biografie.
Butenandt werd geboren in Bremerhaven-Lehe als zoon van Otto Louis Max Butenandt, een zakenman uit Hamburg, en Wilhelmina Thomfohrde Butenandt. Hij genoot zijn onderwijs in Bremerhaven en studeerde scheikunde, biologie en natuurkunde aan de universiteiten van Marburg en Göttingen. Hij studeerde af in 1927 aan de Universiteit van Göttingen, waar hij had gestudeerd onder Adolf Windaus.
Van 1927 tot 1930 was hij wetenschappelijk assistent aan het Instituut van Scheikunde te Göttingen en van 1931 tot 1933 was hij privaatdocent aan de faculteit biologische scheikunde en waarnemend hoofd van het laboratorium van organische en anorganische scheikunde. Vervolgens was hij buitengewoon hoogleraar en directeur van het Instituut van Organische Chemie van het Instituut van Technologie in Danzig, een positie die hij bezette tot 1936. Hij was de directeur van het Kaiser Wilhelm Instituut in Berlijn en later professor aan de Eberhard-Karls-Universiteit in Tübingen en aan de Ludwig Maximilians-Universiteit in München.
In 1931 huwde hij Erika von Ziegner en samen kregen ze zeven kinderen, twee zonen (Otfrid en Eckart) en vijf dochters (Ina, Heide, Anke, Imme en Maike). Butenandt overleed na een lang ziekbed op 91-jarige leeftijd te München.
Werk.
Tegelijkertijd met de Amerikaanse biochemicus Edward Doisy ontdekte Butenandt in 1929 het hormoon oestron, dat hij in zuivere, kristallijne vorm wist te isoleren. In 1931 isoleerde hij androsteron, een mannelijk hormoon, en in 1934 progesteron en testosteron. Kort later in 1932 werd uit de urine van zwangere vrouwen oestradiol geïsoleerd. De structuur van deze stoffen, in 1934 bevestigd door Ružička, bleek verwant te zijn aan die van cholesterol. Bij zijn onderzoek naar zowel mannelijk als vrouwelijke geslachtshormonen paste hij microanalytische methoden toe die ontwikkeld waren door de Oostenrijkse scheikundige Fritz Pregl. Zijn werk met geslachtshormonen maakte de ontwikkeling mogelijk van de anticonceptiepil en de creatie van cortison, een synthetische medicatie die gebruikt wordt voor de behandeling van artritis.
Later voerde Butenandt onderzoek uit naar virussen, kanker en insecticiden. Zijn werk naar insecten leidde tot zijn ontdekking in 1959, samen met Beckamnn en Hecker, naar het eerste feromoon bombykol. Deze lokstof wordt geproduceerd door vrouwelijke zijdevlinders en dient om mannetjes aan te trekken.
Erkenning.
Butenandt ontving vele onderscheidingen, waaronder het Grootkruis voor Federale Diensten van West-Duitsland en de Adolf von Harnack-medaille van het Max Planck Gesellschaft. Hij werd benoemd tot Commandeur van de Legioen van Eer in 1969, ontving eredoctoraten van vele universiteiten (München, Graz, Leeds, Madrid en Tübingen) en behield erelidmaatschappen in wetenschappelijke genootschappen over de gehele wereld.

</doc>
<doc id="25270" url="https://nl.wikipedia.org/wiki?curid=25270" title="St. Patrick">
St. Patrick



</doc>
<doc id="25272" url="https://nl.wikipedia.org/wiki?curid=25272" title="Sonnet">
Sonnet

Een sonnet (Italiaans "sonetto" of Provençaals "sonet" 'liedje') of klinkdicht is een veertienregelig metrisch gedicht. Het is door de eeuwen heen waarschijnlijk de populairste dichtvorm in de westerse letterkunde.
Structuur.
Oorspronkelijk was het woord sonnet slechts de algemene aanduiding voor 'een kort gedichtje'. Veel gedichten die men in de zestiende eeuw nog sonnetten noemde, vallen nu niet meer in die categorie. Tegenwoordig verstaan we onder een sonnet alleen gedichten die bestaan uit precies veertien versregels en voldoen aan bepaalde specifieke vormeisen wat betreft strofe-indeling, rijm en metrum.
De functie en positie van de volta.
De wending in het gedicht, de volta of chute, valt meestal maar lang niet altijd meteen na het octaaf, zodat octaaf en sextet tegen elkaar afgezet worden. De volta is een inhoudelijke verandering die in een bepaalde relatie tot het voorafgaande, meestal dus het octaaf, staat. De kwatrijnen kunnen een opsommende beschrijving, een expositie, een metaforisch beeld geven. Het sextet geeft dan respectievelijk een tegenstelling, een conclusie of een toepassing van het beeld. Ook mogelijk zijn een pointe, een samenvatting of een bespiegelende slotsom. Teneinde de spanning in het gedicht tot een climax te voeren, is het tweede terzet vaak een verscherping van het eerste.
Soms valt de wending pas na het eerste terzet, of op nog een andere plaats. Voor het sonnet 'Gezwinde grijsaard' van Hooft is voorgesteld de wending op de tweede helft van de achtste regel te lezen.
Typen.
Italiaans of petrarcaans sonnet.
In het oorspronkelijke "Italiaanse sonnet", ook wel "Petrarca-sonnet" genoemd (naar de 14e-eeuwse dichter Francesco Petrarca), zijn de veertien regels verdeeld over vier strofen. De eerste twee strofen bestaan uit vier regels, de kwatrijnen. Samen heten deze strofen het octaaf. De laatste twee strofen hebben elk drie regels, de terzinen genoemd. Een terzine als onderdeel van een sonnet wordt echter een terzet genoemd. Deze twee drieregelige strofen heten samen het sextet. Na het octaaf ligt een inhoudelijke wending, ook wel "chute" of "volta" genaamd. De gedeelten voor en na de chute vormen een eenheid van vorm en inhoud. Het octaaf beschrijft bijvoorbeeld een landschap en het sextet geeft een overpeinzing bij dit landschap, of in het octaaf wordt een droom beschreven en in het sextet de confrontatie met de werkelijkheid. De chute behoeft niet noodzakelijkerwijs precies tussen octaaf en sextet te liggen, maar ligt soms een regel eerder of later, of zelfs midden in de achtste of negende regel.
De versregels zijn over het algemeen metrisch gestructureerd, maar de ritmische vorm verschilt per taalgebied. In het moderne Nederlands is – net als bijvoorbeeld in het Engels – de jambische pentameter het gebruikelijkst. In de Franse klassieke periode, en in navolging daarvan ook bij Nederlandse renaissancedichters als P.C. Hooft, was de alexandrijn gebruikelijker.
Het rijmschema is vaak "abba abba cdc dcd". Maar ook andere rijmschema's worden gebruikt, zoals "abba/abba/cde/cde". In het octaaf wordt het omarmend rijm van de eerste strofe vaak omgedraaid in de tweede: "abba baab". In het sextet komen bijvoorbeeld voor "cdc cdc" of "cde dce" of, zoals in het sonnet van Nijhoff hieronder: "efe fef".
Een typisch thema in het petrarcaanse sonnet is de innerlijke wreedheid van een beoogde geliefde, wier minnaar in het sonnet aan het woord is.
Engels of shakespeariaans sonnet.
In Engeland ontstond in de zestiende eeuw een afwijkende vorm, het "Engelse sonnet" of "Shakespearesonnet" genoemd – naar William Shakespeare, die de langste en beroemdste sonnettencyclus in deze vorm schreef. Het Engelse sonnet bestaat uit drie strofen van elk vier vijfvoetige jamben (kwatrijnen), gevolgd door een strofe van twee regels (distichon). Op welke plaats de volta precies voorkomt, is moeilijker te bepalen. Volgens sommigen is bij het Engelse sonnet geen sprake van een volta of chute, maar wel fungeert het eind-distichon vaak als een conclusie of pointe, volgens anderen, zoals C. Buddingh' valt de volta na de twaalfde regel. Het laatste couplet bevat tevens de climax. Het door Shakespeare gebruikte rijmschema is "abab cdcd efef gg".
Spenseriaans sonnet.
Ook het strengere rijmschema "abab bcbc cdcd ee" komt voor, met name bij Edmund Spenser. Deze vorm wordt dan ook wel het spenseriaanse sonnet genoemd, zoals hij die toepaste in zijn sonnettencyclus Amoretti). Een rijmklank verbindt octaaf en sextet.
Miltoniaans sonnet.
Een miltoniaans sonnet kent eenzelfde octaaf als het petrarcaanse sonnet, maar vertoont niet de kenmerkende volta, het loopt dus gewoon door.
Sonnettenkrans.
Een reeks sonnetten over hetzelfde onderwerp heet een sonnettenreeks of sonnettencyclus. Ook het woord sonnettenkrans wordt gebruikt, maar dat kan tot verwarring leiden. Een sonnettenkrans is eigenlijk de naam voor een reeks van precies vijftien sonnetten met strenge vormeisen. Daarin moet de slotregel van elk sonnet ook weer de beginregel van het eerstvolgende sonnet zijn en is de slotregel van het veertiende gelijk aan de beginregel van het eerste sonnet. Het vijftiende sonnet (het meestersonnet geheten) moet zijn samengesteld uit de beginregels (of eindregels) van de eerste veertien sonnetten in de juiste volgorde.
Geschiedenis.
De oorsprong van het sonnet ligt in het dertiende-eeuwse Zuid-Italië, waar het vermoedelijk aan het hof van keizer Frederik II werd 'uitgevonden', mogelijk door Giacomo da Lentini die behoorde tot de groep dichters van de Siciliaanse school. De beroemdste vroege sonnettenschrijver was echter Francesco Petrarca, wiens "Canzoniere" grotendeels uit sonnetten bestond. Ook Dante publiceerde vele sonnetten.
Hierna werd het sonnet al snel populair in heel (West-)Europa, en ontstond er een veelheid van variaties op de vaste vorm. Schrijvers als de Engelsen Thomas Wyatt, Henry Howard en William Shakespeare, de Fransman Pierre de Ronsard en de Duitser Martin Opitz gaven ieder een eigen draai aan de versvorm.
In de achttiende eeuw raakte het sonnet enige tijd uit de gratie, maar rond de tijd van de Franse Revolutie dook het gedicht in allerlei landen weer op. Dichters als August Wilhelm Schlegel en Johann Wolfgang von Goethe in Duitsland, William Wordsworth in Engeland, Aleksandr Poesjkin in Rusland schreven vele beroemde sonnetten. Sindsdien lijkt het veertienregelige gedicht uit geen enkele Europese literaire traditie verdwenen.
Het sonnet in de Nederlandse letterkunde.
Jan van der Noot en Lucas d'Heere introduceerden het sonnet in de zestiende eeuw in de Nederlandse literatuur, maar het genre kwam hier pas tot bloei toen in de 17e eeuw dichters als Roemer Visscher, Gerbrand Adriaensz. Bredero en vooral Pieter Corneliszoon Hooft sonnetten begonnen te schrijven, alsmede Constantijn Huygens en Jacobus Revius. Zij lieten zich beïnvloeden door zowel Italiaanse als Franse voorbeelden.
Daarna is het sonnet nooit helemaal verdwenen. In de achttiende en een groot deel van de negentiende eeuw werden er weliswaar minder sonnetten geschreven, maar Jacques Perk en de door hem geïnspireerde Tachtigers, in het bijzonder Willem Kloos, introduceerden de vorm opnieuw. In de twintigste eeuw beoefenden vooraanstaande dichters als J.J. Slauerhoff, Martinus Nijhoff, J.C. Bloem, Jan van Nijlen, Gerrit Achterberg en Ed. Hoornik, naast andere dichtvormen, ook het sonnet.
Na de Tweede Wereldoorlog, toen de poëzie beheerst werd door de groep van Vijftigers, raakte het sonnet als "ouderwetse" en "gekunstelde" dichtvorm weer even uit de gratie, behalve bij Hans Andreus, die de uitgangspunten van de Vijftigers wist te integreren in o.a. de "Sonnetten van de kleine waanzin". In de jaren zeventig stonden dichters op als Jan Kuijper, Jean Pierre Rawie, Jan Kal en Gerrit Komrij, die vol overtuiging teruggrepen op het sonnet. Ook bij plezierdichters was het zeer populair: Kees Stip, meer bekend van zijn dierengedichten, schreef 144 sonnetten en Driek van Wissen (net als Komrij enige tijd Dichter des Vaderlands) heeft vaak het snelsonnet beoefend.
Bij gelegenheid van de Poëzieweek 2015 heeft Ilja Leonard Pfeijffer in opdracht van de CPNB en Poetry International een sonnettenkrans met als titel "Giro Giro Tondo, een obsessie" geschreven. De sonnettenkrans gehoorzaamt aan alle strenge regels als hierboven beschreven. De titel Giro Giro Tondo verwijst naar een Italiaans kinderliedje Girotondo.
Tekstvoorbeeld.
Het volgende Nederlandse sonnet is van Martinus Nijhoff:

</doc>
<doc id="25274" url="https://nl.wikipedia.org/wiki?curid=25274" title="Remise (schaakspel)">
Remise (schaakspel)



</doc>
<doc id="25276" url="https://nl.wikipedia.org/wiki?curid=25276" title="Haiku (dichtvorm)">
Haiku (dichtvorm)

Haiku (俳句; meervoud: "haiku" of "haiku's") is een vorm van Japanse dichtkunst, geschreven in drie regels waarvan de eerste regel 5, de tweede regel 7 en de derde regel weer 5 lettergrepen telt.
De haiku drukt, in de klassieke vorm, een ogenblikervaring uit, soms gelinkt aan en geïnspireerd door zen. De haiku is een vingerhoed vol emotie, waarin weinig ruimte is voor ontledingen en benaderende omschrijvingen.
Ontstaan: Hokku.
De dichtvorm is in de 17e eeuw in Japan uit oudere vormen ontstaan door de wedijver tussen verschillende grote dichters, waarvan Matsuo Basho waarschijnlijk de bekendste meester is. De toepassing was toen de "hokku", de aanzetstrofe voor de renga, een kettinggedicht, waaronder de "tan renga" of als eerste deel van de tanka. Pas aan het eind van de 19e eeuw werd door Masaoka Shiki het begingedicht hokku verzelfstandigd tot de "haiku". Strikt genomen zijn daarmee de oudere gedichten van deze vorm hokku, ook al was het niet ongewoon dat het eervolle beginvers geschreven werd zonder de verwachting dat er een renga mee geschreven werd.
Dichtvorm.
De haiku bestaat gewoonlijk uit 3 regels van ongeveer 5-7-5 lettergrepen (in Japan verticaal op 1 lijn). Hoe strikt moet worden vastgehouden aan dit stramien is net als bij andere dichtvormen een voortdurend onderwerp van discussie. Aan de ene kant kan te veel aandacht voor de vorm leiden tot een steriel gedicht, aan de andere kant toont zich in de beperking de meester. In de moderne vorm of westerse haiku wordt daarom door sommigen in mindere of meerdere mate afgeweken van dit stramien. Een ander punt van discussie is of daadwerkelijk westerse lettergrepen gebruikt moeten worden in de westerse haiku, aangezien in het Japans morae gebruikt worden, die veel meer beperkingen opleggen. In het westen wordt daardoor wel voor afwijkende vormen gekozen, tussen de 12 en 17 lettergrepen.
Een van de beroemdste haiku, feitelijk een hokku, is van Matsuo Basho en luidt:
Bij een vertaling van een haiku achten sommigen de inhoud belangrijker dan de vorm, al wordt die in goede uitgaven zo veel mogelijk gehandhaafd. Zo is bovenstaande vertaling bijvoorbeeld naar de inhoud juist, maar naar de vorm niet. Een bewerking die de juiste vorm heeft maar een iets andere strekking is:
Dit probleem is sterk taalafhankelijk. Het Frans gebruikt bijvoorbeeld veel meer woorden, en ook lettergrepen, dan het Engels; het Nederlands ligt er ergens tussenin. Ook hier geldt weer dat een geforceerde vorm niet beantwoordt aan de geest van eenvoud die de haiku kenmerkt, maar dat het verwaarlozen van de vorm de kernachtigheid van de haiku tenietdoet.
De haiku is het resultaat van nauwkeurig waarnemen en liefdevolle zorg. Een haiku is niet zomaar een klein gedicht in drie regels met 5-7-5 lettergrepen elk, even belangrijk is de verwondering en een haast kinderlijke verbazing die er uit spreekt. Haiku lezen wil zeggen de indrukken ondergaan, met de sfeer en de gevoelens van het haiku-moment. Haiku heeft niet veel uitleg noch analyse nodig.
Voorbeelden.
Enkele haiku (hokku) van meester Basho:
Onderwerpen.
De klassieke haiku.
De klassieke haiku kiest in de regel voor vijf onderwerpen, nl. de seizoenen ("nieuwjaar" is namelijk óók een seizoen in Japan):
Deze seizoenwoorden zijn de zgn. kigo.
De moderne haiku.
De moderne haiku behoudt deze vijf instappen, maar kan zich net zo goed richten op het kroegleven, de mode, vrede, liefde, kermis of kraakpanden. De moderne haiku bestrijkt thematisch een bredere waaier, echter op gevaar af, af te glijden naar oppervlakkigheid en banaliteit, tenzij men goed voor ogen houdt dat de haiku in één flits wordt geschreven gericht op inhoud en originele zegging.
Het onderwerp van een haiku beperkt zich dus niet langer tot de natuur, maar is daar vaak wel aan gerelateerd. Er bestaan zelfs boeken met seizoenswoorden, lijsten met gebruiken, voorwerpen, dieren en planten die naar een seizoen verwijzen. Door de voortschrijdende mondialisering hebben die echter nog weinig zin.
"Voorbeeld"
Japonisme.
De onderwerpen voor haiku, senryû en tanka liggen voor het grijpen. Sommige haikuïsten bezondigen zich aan 'Japonisme' en gebruiken (misbruiken) de bekende clichés als: Fujiyama, geisha, samoerai, theehuis en koi, zonder evenwel over de juiste historische achtergrondinformatie te beschikken. 
Gelegenheidshaiku.
Bij feestelijkheden worden soms gelegenheidshaiku's geschreven. Ook bij rouwverwerking kan de haiku of senryû weleens een reflectie aanreiken.
Zoals bij alle gelegenheidsgedichten hebben veel van zulke haiku's maar een vluchtige waarde. Veelal zijn ze te specifiek voor die ene tijd en omstandigheid om een algemeen-geldende betekenis te kunnen geven.

</doc>
<doc id="25280" url="https://nl.wikipedia.org/wiki?curid=25280" title="Remise (openbaar vervoer)">
Remise (openbaar vervoer)

Een remise (uit het Frans "remettre": terugzetten) of stelplaats (vooral in België gebruikt) is een (al dan niet overdekte) ruimte waar trams en bussen gestald worden in de nacht en op andere tijdstippen dat ze niet nodig zijn voor het vervoer van reizigers. Bij busremises wordt meestal gesproken over busgarages (zeker als ze overdekt zijn).
Het woord stelplaats wordt gebruikt voor een plaats waar spoorwegmaterieel gestald wordt.
Busremises of busgarages zijn verspreid over het hele land en zijn meestal eigendom van de betreffende vervoerder. In sommige gevallen is de remise gekocht door een overheid (provincie of gemeente) zodat de remise makkelijk verhuurd kan worden aan de winnende vervoerder voor de concessie.
Sommige remises worden door zowel trams als bussen gebruikt. Een voorbeeld daarvan is de remise in Nieuwegein die zowel door de Utrechtse sneltram als de streekbussen van U-OV gebruikt wordt. In sommige gevallen is een oude tramremise enkel als busremise in gebruik.

</doc>
<doc id="25281" url="https://nl.wikipedia.org/wiki?curid=25281" title="Stelplaats">
Stelplaats



</doc>
<doc id="25285" url="https://nl.wikipedia.org/wiki?curid=25285" title="Grootmeester (schaken)">
Grootmeester (schaken)

Grootmeester (GM) of Internationaal Grootmeester (IGM) is een titel die door de FIDE aan een schaker kan worden toegekend. Het is de hoogst bereikbare titel en geeft aan dat de schaker zeer sterk is of is geweest.
Geschiedenis.
Tot 1950 was 'grootmeester' een informele aanduiding, doorgaans gereserveerd voor de wereldkampioenen en hun rivalen. In 1950 begon de FIDE de titels en de toekenning daarvan te reguleren.
De FIDE benoemde vijftien actieve schakers tot grootmeesters, te weten
Daarnaast werden de volgende schakers op grond van hun prestaties uit het verleden tot grootmeester benoemd:
De FIDE stelde ook de regels vast voor het verwerven van de titel. Daarvoor moesten 'normen' gescoord worden. Aanvankelijk waren dit percentages die in toernooien tegen grootmeesters en meesters waren behaald. Tegenwoordig wordt gewerkt met ratings en toernooiprestatieratings (TPR's).
Er zijn inmiddels honderden grootmeesters.
Behalen grootmeestertitel.
Om grootmeester te worden dient een schaker twee of meer grootmeesterresultaten te behalen in toernooien met in totaal minimaal 27 ronden. In de praktijk betekent dit dat drie grootmeesterresultaten nodig zijn. Een grootmeesterresultaat houdt in dat bij een toernooi, dat aan bepaalde voorwaarden voldoet, een toernooiprestatierating (TPR) van 2600,5 wordt behaald (voor de vrouwelijke titel, WGM, is dat 2400,5). Een TPR is de speelsterkte die een schaker gedurende dat toernooi heeft bereikt.
Bij een aantal continentale- of wereldkampioenschappen is het ook mogelijk een grootmeesterresultaat te behalen door het toernooi te winnen of hoog te eindigen.
Als er voldoende grootmeesterresultaten behaald zijn en de speler op enig moment een virtuele (niet noodzakelijk gepubliceerde) rating van 2500 (2300 voor WGM) heeft gehad, dan kan de titel bij de FIDE worden aangevraagd.
Tijdens een FIDE-congres worden de titels officieel vastgesteld. In de tijd tussen het behalen van de laatste norm en het FIDE-congres mag men de titel nog niet voeren, al wordt dit door toernooiorganisaties om publicitaire redenen vaak wel gedaan.
Iemand die eenmaal de titel grootmeester heeft behaald, behoudt die titel voor het leven.
Belgische grootmeesters.
"Onder Belgische grootmeesters worden ook tot Belg genaturaliseerde spelers gerekend."
Nederlandse grootmeesters.
"Onder Nederlandse grootmeesters worden ook tot Nederlander genaturaliseerde spelers gerekend."

</doc>
<doc id="25286" url="https://nl.wikipedia.org/wiki?curid=25286" title="Gewone tabaksplant">
Gewone tabaksplant

De tabaksplant ("Nicotiana tabacum") is de eenjarige plant waarvan tabak gewonnen wordt. De tabaksteelt is een eenjarige teelt die op grote plantages plaatsvindt. 

</doc>
<doc id="25288" url="https://nl.wikipedia.org/wiki?curid=25288" title="Jean Nicot">
Jean Nicot

Jean Nicot (Nîmes, 1530 – Parijs, 4 mei 1604) was Frans ambassadeur in Portugal. Hij stuurde in 1560 het in Amerika ontdekte "geneeskrachtige wondermiddel tabak" naar de koningin Catharina de' Medici om haar van haar hoofdpijn af te helpen. Naar Jean Nicot is het geslacht "Nicotiana" en later de stof nicotine vernoemd. In 1606 is postuum een Frans woordenboek "Thrésor de la Langue françoyse, tant ancienne que moderne" gepubliceerd door David Douceur.

</doc>
<doc id="25289" url="https://nl.wikipedia.org/wiki?curid=25289" title="Gödels onvolledigheidsstelling">
Gödels onvolledigheidsstelling



</doc>
<doc id="25292" url="https://nl.wikipedia.org/wiki?curid=25292" title="Nigelle">
Nigelle

Nigelle ("Nigella") is een plantengeslacht uit de ranonkelfamilie ("Ranunculaceae").

</doc>
<doc id="25294" url="https://nl.wikipedia.org/wiki?curid=25294" title="Adobe Photoshop">
Adobe Photoshop

Adobe Photoshop is een grafisch programma ontwikkeld door Adobe voor het met de computer bewerken van foto's en ander digitaal beeldmateriaal. Het is een programma om rasterafbeeldingen mee te bewerken. Photoshop is beschikbaar voor macOS en Windows. Er bestond tot en met versie 4 ook een Unix-variant. Hierna konden Linux- en Unix-gebruikers een beroep doen op Wine of CodeWeavers' CrossOver om de Windows-versie van Photoshop onder X Window System te laten draaien, al gaat dat niet altijd even soepel. Adobe Photoshop Elements is hetzelfde soort grafische programma, maar minder uitgebreid en met een iets andere functionaliteit. Het heeft bijvoorbeeld de mogelijkheid om grote hoeveelheden afbeeldingen te beheren.
De eerste versie van Photoshop verscheen in februari 1990. Het programma kwam in 2013 beschikbaar om onder de Adobe Creative Cloud te worden gebruikt. Nieuwe gebruikers van Photoshop moeten tegenwoordig bij Adobe een abonnement op het programma nemen.
Eigenschappen.
Door velen wordt Photoshop beschouwd als de industriestandaard voor zowel drukwerk en desktoppublishing, als voor het web wat betreft digitale beeldbewerking.
De schermindeling met verplaatsbare paletten, floating palets, is door veel andere softwaremakers in hun producten overgenomen. Het is met Photoshop vanaf versie 3 mogelijk met lagen te werken, en met transparante lagen, met objecten zoals tekst en afbeeldingen, die boven elkaar kunnen worden geplaatst waarbij de originele afbeelding intact blijft.
In Photoshop kunnen filters en plug-ins van anderen, maskers, laageffecten en nog meer worden gebruikt. Het programma is vanaf versie 5 uitgebreid met functies voor export naar het web. Zo maakt het aanvullende programma Image Ready het mogelijk afbeeldingen te knippen, onder te verdelen, met ieder een eigen adres of in tabellen te exporteren, compleet met JavaScript- en HTML-code. JPEG-, PNG- en GIF-afbeeldingen kunnen worden geoptimaliseerd en voor export naar het web worden gecomprimeerd.
Verder kan Photoshop omgaan met kleurmodellen als CMYK, CIELAB en diverse andere. Voorts ondersteunt Photoshop het werken met separaties en "spot colors" (steunkleuren).
Versiegeschiedenis.
CS3.
Halverwege 2007 is Adobe Creative Suite CS3 uitgegeven. Photoshop 10 werkt sneller op Intel-Macs omdat het in Universal binary is geschreven. Nieuw is de functie "Smart Filters". Met deze functie kunnen filters simpel aan- en uit worden gezet. Verder zijn de gebruikersinterface, printinstellingen, Camera Raw ondersteuning, selecteren en de kloonfunctie verbeterd.
Er is behalve deze veranderingen voor professionele gebruikers nog de uitgebreidere versie Photoshop CS3 Extended. Het is in deze versie ook mogelijk om op een eenvoudige manier 3D-afbeeldingen in te laden en met Photoshop te bewerken, iets wat daarvoor met Photoshop nog niet mogelijk was.
Het bewerken en veranderen van videobestanden en Flashbestanden behoort tot de mogelijkheden van de uitgebreide versie.
CS4.
De functies om 3D-objecten te bewerkenzijn in CS4 uitgebreid. In de CS4 Extended versie is de grootste extra functie Content-Aware Scaling en ook het kompas waarmee men het canvas in alle richtingen kan draaien is nieuw. De nodige eisen voor de grafische kaart in versie CS4 zijn vrij hoog.
CS5.
Adobe bracht sinds eind 2010 CS5 op de markt. In deze versie was een aantal nieuwe functies toegevoegd, waaronder een functie waarmee het mogelijk is de computer zelf een afbeelding aan te vullen die logisch zou zijn op de plek waar je bijvoorbeeld een stuk verwijdert. Zo is het mogelijk onderdelen uit een foto te verwijderen zonder dat dit er vreemd uitziet.
CS6.
Sinds 2012 heeft Adobe CS6 online ter beschikking gesteld. Het programma werkt volgens Adobe in deze versie nog beter. Starten van het programma gaat sneller. De interface is volledig veranderd en de 'Intelligent Auto-Correction' is verbeterd. Er zijn van de '3D image editing'-functies, die bij CS5 summier aanwezig waren, nu meer beschikbaar. Zij kunnen als volwaardige extra functies worden gezien in Photoshop CS6.
CC.
De eerste online versie, vallend onder de Adobe Creative Cloud, werd in november 2013 vrijgegeven. Daarna volgden:
2020.
Photoshop 2020 (21.0) werd op 4 november 2019 uitgebracht. Vanaf deze versie wordt geen CC meer in het versienummer gebruikt.
2021.
Photoshop 2021 (22.0) kwam op 19 oktober 2020 beschikbaar. Met deze versie verviel de ondersteuning voor Windows 7.
2022.
Op 26 oktober 2021 kwam Photoshop 2022 (23.0) uit.
2023.
Adobe Photoshop 2023 (24.0) werd op 18 oktober 2022 vrijgegeven.
2024.
Op 13 september 2023 werd Adobe Photoshop 2024 (25.0) beschikbaar gesteld.
2025.
Adobe Photoshop 2025 (26.0) werd op 14 oktober 2024 vrijgegeven.

</doc>
<doc id="25296" url="https://nl.wikipedia.org/wiki?curid=25296" title="Natuurkundige eenheden en grootheden">
Natuurkundige eenheden en grootheden



</doc>
<doc id="25297" url="https://nl.wikipedia.org/wiki?curid=25297" title="Elektrische">
Elektrische



</doc>
<doc id="25298" url="https://nl.wikipedia.org/wiki?curid=25298" title="Kalief">
Kalief

Een kalief (Arabisch: خليفة chalifa: opvolger, plaatsvervanger, rentmeester) staat aan het hoofd van een kalifaat. In de geschiedschrijving wordt hiermee meestal gedoeld op het rijk dat ontstond door de islamitische veroveringen vanaf de 7e eeuw, maar er waren ook andere (hiervan afgeleide) kalifaten.
Definities.
De term 'kalief' in de zin van "de mens als Gods vertegenwoordiger op de aarde" in de Koran, heeft in de Arabische wereld pas tijdens de dynastie van de Omajjaden een politieke lading gekregen als een persoonlijke titel van de sultans. De kalief werd sinds die tijd beschouwd als een "erfelijke opvolger", maar dan alleen in wereldlijke aangelegenheden, als leider van de oemma, en "niet" als profeet. De kalief was weliswaar leider van de gelovigen, maar liet de interpretatie van de Koran en de Hadith over aan de oelema of schriftgeleerden. 
De belangrijkste taak van de kalief was om het rijk te besturen en het geloof te vertegenwoordigen en te beschermen. 'Kalief' is ook een begrip uit de Koran, dat ongeveer gelijk is aan het christelijke begrip 'rentmeester'. Het betekent verzorger en onderhouder van de aarde. Volgens de Koran werd Adam door God op aarde als "kalief" aangesteld.
Soennieten en sjiieten.
De twee hoofdstromingen binnen de islam, het soennisme en het sjiisme, verschillen door hun opvatting over wie de eerste kalief was. Volgens de soennieten had Aboe Bakr, nadat de metgezellen van de profeet voor hem kozen, het recht om de eerste kalief te zijn. De sjiieten zien hem en zijn eerste twee opvolgers als usurpators en zijn van mening dat de titel van kalief alleen geërfd kan worden waarbij ze vinden dat de titel binnen de familie van Mohammed moet blijven. Zij zien Mohammeds neef Ali als eerste kalief en gebruiken hierbij als argument dat Mohammed zelf, toen men terugkwam van de bedevaart naar Mekka, de hand van Ali zou hebben opgestoken en gezegd dat men na hem Ali moest volgen. De soennieten zien Ali slechts als de vierde kalief.
De vier rechtgeleide kaliefen van het soennisme.
De eerste vier kaliefen die na de dood van Mohammed regeerden, worden door soennitische moslims de "rechtgeleide kaliefen" of "rasjidoen" genoemd. Bij het systeem van opvolging speelden familiebanden geen rol. Het tijdperk van de rechtgeleide kaliefen duurde van 632 tot 661.
De eerste kalief in het soennisme was Aboe Bakr, de schoonvader van Mohammed. Wat betreft het politieke, religieuze en militaire leiderschap over de oemma werd hij in 632 de opvolger van Mohammed. Hij begon de grote Islamitische veroveringen, waarbij niet lang na de dood van Mohammed het hele Arabisch Schiereiland onderdeel werd van het eerste kalifaat. Verder werden ook delen van Levant en Mesopotamië veroverd.
De tweede kalief was Omar, dit was de keuze van Aboe Bakr. Omar breidde het islamitische rijk verder uit door delen van het Byzantijnse Rijk te veroveren zoals Egypte, Palestina en een groot deel van Syrië. In deze tijd werden eveneens het resterende deel van Mesopotamië en het westen van Perzië door de moslims veroverd.
Uthman (of "Othman") werd, na Omars plotselinge dood, als derde kalief gekozen. Onder zijn leiding gingen de islamitische veroveringen verder, en werden ook het voorheen Byzantijnse Libië en het nog resterende oostelijk deel van het Perzische Rijk onderdeel van het Arabische Rijk. Omtrent de opvolging van Uthman bestond echter veel onenigheid, en volgend op een opstand in 656 werd hij door de opstandelingen vermoord, volgens de overlevering terwijl hij de koran aan het lezen was. Die koran wordt bewaard in Tasjkent. Die opstandelingen waren de kharidjieten die later nog meerdere keren in opstand kwamen.
Mohammeds neef en schoonzoon Ali was de vierde, en laatste rechtgeleide, kalief. Na de moord op zijn voorganger Uthman ontstond rondom de verkiezing van Ali het grootste schisma in de islam: dat tussen soennieten en sjiieten. Voor de sjiieten stond Ali op een heel belangrijke plaats, alleen Mohammed zelf was belangrijker dan hij. Tijdens Mohammeds leven trok Ali veel met hem op en er zijn diverse verhalen overgeleverd die gaan over Mohammed en Ali. Ali vocht mee in alle vroege oorlogen van de islam. Ook Ali werd door een kharidjiet vermoord, in 661 in de stad Koefa. Nadat Ali was vermoord greep uiteindelijk de gouverneur van Damascus en vroegere generaal van Uthman Moe'awija I, de stichter van de Omajjaden-dynastie, de macht en kwam er een einde aan de tijd van de rechtgeleide kaliefen.
Aliden, Omajjaden en Abbasiden.
Ali werd opgevolgd door zijn oudste zoon Hassan, die kort daarna vergiftigd werd. Ali's tweede zoon Hoessein trok het kalifaat naar zich toe, maar werd in 680 vermoord.
Tegelijkertijd regeerden de Omajjaden vanuit Damascus. Aangezien de meeste moslims de Omajjaden steunden, werd de leider der Omajjaden als kalief beschouwd. De Omajjaden werden door de Abbasiden in 750 verslagen, waarna de Abbasiden de kalief leverden vanuit Koefa en later Bagdad.
De kalief in Bagdad verloor door diverse oorzaken aan macht en daarmee aan invloed. In 946 veroverden de Boejiden, een sjiitische stam uit Iran, zelfs Bagdad, waarna de kalief vrijwel geen invloed meer had. Uiteindelijk werden de Abbasiden in 1258 door het Mongoolse Rijk verslagen.
Hoewel vrijwel alle familieleden van de kalief in een grote 'ceremonie' werden vermoord door de Mongolen, konden enkelen vluchten naar het vrije Egypte. Hier waren sinds de Slag bij Ain Jalut de mammelukken aan het bewind. Zij verwelkomden de Abbasiden en installeerden een van hen als kalief. Deze zogenaamde "Caïro-kaliefen" hadden geen macht en vervulden slechts ceremoniële taken bij de troonsbestijging van een nieuwe sultan.
Ottomanen.
De "Caïro-kaliefen" werden in 1517 bij de verovering van Caïro door sultan Selim I van het Ottomaanse Rijk afgezet. Sindsdien werd de titel van kalief gedragen door de Ottomaanse sultan. De laatste kalief was Abdülmecit II, de opvolger van de laatste Ottomaanse sultan. Abdülmecit II regeerde van 19 november 1922 tot 3 maart 1924. De Turkse Grote Nationale Vergadering, die de monarchie had afgeschaft, wilde aanvankelijk het kalifaat laten voortbestaan, maar schafte het anderhalf jaar later al af.
Hoessein ibn Ali, de sjarif van Mekka, riep zich hierna als nazaat van Mohammed uit tot kalief, maar dit werd niet geaccepteerd door zijn rivaal en gezworen tegenstander van het kalifaat Abdoel Aziz al Saoed, die Hoessein vrijwel direct aanviel en versloeg. Abdoel Aziz al Saoed weigerde de titel van kalief.
In 1926 kwamen afgevaardigden van de verschillende moslimlanden bijeen om te praten over een eventuele nieuwe kalief, maar de besprekingen eindigden zonder resultaat.
Het kalifaat der Fatimiden.
In het begin van de tiende eeuw wist Ubaydullah al-Mahdi, de leider van de ismaïlitische stroming binnen het sjiisme, de macht te veroveren in het huidige Tunesië. Hij beweerde af te stammen van de kalief Ali en zijn vrouw Fatima Zahra, dochter van Mohammed, vandaar dat zijn dynastie bekendstaat als de Fatimiden. Volgens de sjiieten berust de leiding van de islam erfelijk bij nakomelingen van Ali. Hoewel de erfelijke sjiitische leiders gewoonlijk als imam worden aangeduid, nam Ubaydullah in 909 de titel kalief aan. De Fatimiden veroverden in korte tijd het grootste deel van Noord-Afrika en een deel van het Midden-Oosten, maar hun macht werd uiteindelijk beperkt tot Egypte. In 1171 werd de laatste Fatimiden kalief afgezet door de soennitische Ajjoebiden onder leiding van Saladin, die daarmee het gezag van de soennitische Abbasiden kalief van Bagdad herstelde.
Het kalifaat Córdoba.
Abd al-Rahman I, de enige overlevende van de dynastie der Omajjaden, die in 750 in Damascus waren afgezet door de Abbasiden, wist te ontkomen naar het Iberische Schiereiland, dat toen door moslims werd overheerst. Hij stichtte er een onafhankelijke staat met hemzelf als emir en Córdoba als hoofdstad. Zijn nakomeling Abd al Rahman III riep zich in 929 uit tot kalief. De Omajjadische kaliefen van Córdoba bleven aan de macht tot 1031. Na het ineenstorten van het kalifaat Córdoba ontstonden er kleine islamitische vorstendommen, de taifa's.
Het kalifaat der Almohaden.
De titel kalief werd ook gedragen van door de heersers van de Berberse Almohaden-dynastie, die een eigen, puriteinse vorm van islam leidden en van 1145 tot 1269 over een groot deel van Noord-Afrika en het zuiden van het Iberische schiereiland heersten.
Hun opvolgers van de Hafsiden in Tunesië droegen ook de titel van kalief.

</doc>
<doc id="25299" url="https://nl.wikipedia.org/wiki?curid=25299" title="Kalifaat">
Kalifaat

Een kalifaat (Arabisch: خلافة "khilāfa", Turks: "Hilafet") is een staat die geregeerd wordt door een kalief, dat wil zeggen een opvolger van de islamitische profeet Mohammed. Met de benaming "kalifaat" (derhalve te vertalen als "opvolgerschap") eist een staat zodoende rechtstreeks de politieke erfenis van Mohammed op, en staat daarmee in rang boven een sultanaat en een emiraat. Vrijwel altijd beweert de heersende dynastie van een kalifaat dan ook af te stammen van Mohammed, in het bijzonder van zijn dochter Fatima Zahra. Ook symboliseert een kalifaat de eenheid van de Oemma, al is dit sinds de val van Damascus in 750 al niet meer feitelijk het geval geweest.
Monarchie of republiek?
Een kalifaat is meestal een dynastieke monarchie, maar historisch en theoretisch is een "republikeins kalifaat" dan wel "kieskalifaat" ook mogelijk.
Het Rashidun-kalifaat (632-661) wordt ook wel het "Republikeinse Kalifaat" genoemd omdat de Rechtgeleide Kaliefen werden gekozen in plaats van dat ze elkaar erfelijk opvolgden, zoals gebruikelijk werd vanaf de Omajjaden. Deze verkiezing beperkte zich steeds tot een kleine groep sahaba (metgezellen van Mohammed) die uit hun eigen midden een nieuwe kalief kozen. Hoewel het veel verschilt van een moderne representatieve democratie met algemeen kiesrecht enzovoort, wordt wel beweerd dat de kaliefkeuze de 'volkswil' was en het dus een soort "islamitische democratie" was en/of, mede vanwege het bestaan van een "Constitutie" (het Verdrag van Medina) het een islamitische republiek betrof.
In 1922 schafte de Tweede Nationale Turkse Vergadering van de nieuw gestichte Republiek Turkije het sultanaat af, maar verkoos wel Abdülmecit II tot kalief, hetgeen een louter ceremoniële titel werd (los van Mustafa Kemals presidentschap). Zijn regeerperiode was een kalifaat in een republiek, hoewel hij behoorde tot de Ottomaanse dynastie en de titel in principe erfelijk was tot het kalifaat in 1924 geheel werd afgeschaft.
Indeling.
In de geschiedschrijving wordt onderscheid gemaakt tussen de zogeheten "hoofdkalifaten", die rechtmatige opvolgers zouden zijn, en de "tegenkalifaten", die onrechtmatig tegen een hoofdkalifaat in opstand zouden zijn gekomen. Deze indeling is arbitrair omdat zij in grote mate afhankelijk is van de – mogelijk subjectief gedreven – geschiedschrijver, maar over het algemeen is deze als volgt:
Hoofdkalifaten 
Tegenkalifaten
"*Sommige rijken hadden verschillende hoofdsteden maar hier heeft men het over de belangrijkste hoofdstad van het rijk."
Einde en herstelpogingen.
De Turkse Nationale Vergadering schafte op 3 maart 1924 het kalifaat af, op instigatie van de seculiere Mustafa Kemal Atatürk in het kader van diens hervormingen, die op modernisering en scheiding van kerk en staat in de nieuwe Turkse republiek waren gericht. De laatste kalief was Abdülmecit II. Dit heeft veel moslims teleurgesteld, en met de opkomst van religieus fundamentalisme vanaf de tweede helft van de 20ste eeuw zijn er door islamisten verscheidene pogingen gedaan om weer een kalifaat op te richten dan wel het oude kalifaat in ere te herstellen, zoals Al Qaida en Kalifaatstaat.
2014.
In de zomer van 2014 werd op drie verschillende plekken in de wereld een kalifaat uitgeroepen. Het is onduidelijk wat de legitimiteit en de onderlinge verhouding is tussen de drie.
Islamitische Staat (Ar-Raqqah, Irak en Syrië).
De Iraaks-Syrische soennitische rebellengroep Islamitische Staat (in Irak en de Levant) (IS) die ontstond tijdens de Syrische Burgeroorlog (2011–heden) en in juni 2014 een offensief in Noord-Irak begon, proclameerde op 29 juni 2014 een kalifaat onder de naam "Islamitische Staat" met hun leider Abu Bakr al-Baghdadi als kalief. De Islamitische Staat, met Ar-Raqqah als hoofdstad, claimt een territorium van het Iraakse gouvernement Diyala tot en met het Syrische gouvernement Aleppo. Dit gebeurde tijdens een offensief van het Iraakse regeringsleger om de groepering uit Tikrit te verdrijven.
Boko Haram (Gwoza, Nigeria).
In navolging van IS riep Abubakar Shekau van de Nigeriaanse terroristische rebellengroepering Boko Haram op 24 augustus 2014 het kalifaat uit in de stad Gwoza in de noordoostelijke staat Borno. Het was niet duidelijk of Boko Haram daarmee een tegenkalifaat had uitgeroepen (voor zover bekend heeft Shekau zich niet als kalief opgeworpen; bovendien zou Shekau volgens het Nigeriaanse leger al in 2013 zijn gedood en zijn dubbelganger Mohammed Bashir in september 2014, hetgeen echter wordt betwijfeld) of zich had aangesloten bij het kalifaat van de Islamitische Staat dat het eerder al zei te steunen.
Ansar al-Sharia (Derna, Libië).
Op 23 augustus 2014 werd Ansar al-Sharia-leider Abu Sufian bin Qumu uitgeroepen tot kalief in het Oost-Libische stadje Derna, dat al maandenlang een islamistenbolwerk was. In oktober 2014 sloten verschillende islamistenfacties in Derna zich aaneen en zwoeren trouw aan Abu Bakr al-Baghdadi, waarmee de stad onderdeel werd van het IS-kalifaat.

</doc>
<doc id="25300" url="https://nl.wikipedia.org/wiki?curid=25300" title="Rechtgeleide kaliefen">
Rechtgeleide kaliefen



</doc>
<doc id="25301" url="https://nl.wikipedia.org/wiki?curid=25301" title="Chalifa">
Chalifa



</doc>
<doc id="25306" url="https://nl.wikipedia.org/wiki?curid=25306" title="Train à grande vitesse">
Train à grande vitesse



</doc>
<doc id="25308" url="https://nl.wikipedia.org/wiki?curid=25308" title="InterCity Express">
InterCity Express



</doc>
<doc id="25310" url="https://nl.wikipedia.org/wiki?curid=25310" title="Arabieren">
Arabieren

Arabieren zijn oorspronkelijk de nomadische Semitische inwoners van het Arabisch Schiereiland (Arabië), die het Arabisch als taal hebben. Door de verspreiding van de islam is de Arabisch-sprekende populatie en hun cultuur verspreid over 22 landen, waarvan 12 in Zuidwest-Azië en 10 in Noord-Afrika, en bedraagt circa 450 miljoen mensen. Deze 'Arabische Wereld' kent vele nationaliteiten, vormen en gezichten, en er zijn vele verschillende dialecten binnen de Arabische taal. Iemand kan zich als Arabier identificeren op grond van zijn etnische afkomst, zijn moedertaal of het land waarin hij woont.
Arabieren woonden oorspronkelijk op het Arabisch schiereiland dat bestaat uit het hedendaagse Saoedi-Arabië, de Verenigde Arabische Emiraten, Koeweit, Jemen en Oman en verder ook een deel van de landen Jordanië en Irak. Later heeft de Arabische taal en cultuur zich door islamitische veroveringen verspreid over andere delen van het Midden-Oosten en Noord-Afrika voor het Arabische rijk. De meeste volkeren van dit gebied waren slechts zijdelings verwant aan de Arabieren, maar werden in latere tijden gearabiseerd.
Arabisering.
Arabisering is het culturele proces waarbij in de loop der tijden een oorspronkelijk niet-Arabisch volk de taal en cultuur van de Arabieren overneemt en personen uit beide volken met elkaar huwen. Sinds de uitbreiding naar Afrika is het grootste deel van Noord-Afrika gearabiseerd en beschouwen de meeste bewoners aldaar zich als Arabier. Er wordt Arabisch gesproken naast de inheemse talen, zoals de Koesjitische talen.
De huidige Noord-Afrikanen hebben meestal zowel etnisch Berberse als Arabische voorouders. In mindere mate zijn daar nog oorspronkelijke Berbers. De verschillen tussen deze groepen zijn voornamelijk cultureel van aard (dialect, rituelen, geschiedenis). In Soedan gaat het om gearabiseerde Nubiërs nazaten van de Koesjieten.
De bewoners ten noorden van het Arabisch schiereiland zijn gearabiseerde Semieten zoals Arameeërs (Syriërs) en Assyriërs of niet-Semieten zoals Armeniërs en Koerden en nog andere kleinere volken.
Geografische ligging.
De Arabieren wonen met name in de Arabische wereld. Deze bestaat uit 19 landen die liggen in Noord-Afrika en het Midden-Oosten en landen waar meer dan de helft van de bevolking het Arabisch als moedertaal heeft.
De volgende landen en gebieden worden hiertoe gerekend:
Somalië, Djibouti en de Comoren worden vaak ook tot de Arabische wereld gerekend. Hoewel in deze landen het volk niet etnisch Arabisch is, worden ze vaak toch tot de Arabische wereld gerekend wegens overeenkomsten in o.a. geschiedenis, cultuur, religie en taalgebruik.
Ruim 70% van de Arabische wereld heeft een woestijnklimaat. Bekende Sahara's zijn onder andere de grote Sahara, de Syrische woestijn en de Arabische woestijn. Hier wonen over het algemeen weinig mensen, meestal rondtrekkende nomaden en bedoeïenen. De meeste mensen wonen aan de oevers van rivieren en andere vruchtbare gebieden. Men moet hierbij denken aan de Eufraat en de Tigris in Irak en de Nijl in Egypte en Soedan. In de Arabische landen liggen ook hoge bergketens, zoals het Atlasgebergte in Marokko waar zich ook de hoogste berg van de Arabische wereld bevindt: de Toubkal die 4.165 m hoog is. Het laagste punt is de Dode Zee op de grens van Jordanië, Israël en de Westelijke Jordaanoever; die ligt 423 m onder zeeniveau.
De oppervlakte van de Arabische wereld is zo'n 14 miljoen km², een gebied dat groter is dan Europa en de VS, maar kleiner dan Rusland. Het grootste Arabische land qua oppervlakte is Algerije, gevolgd door Saoedi-Arabië en Soedan. Het kleinste Arabische land vormen de Comoren.
Demografie.
De bevolking van de Arabische wereld groeit vrij snel. In sommige landen loopt het aantal inwoners dat jonger is dan 30 jaar op tot meer dan driekwart van de bevolking. Het Arabische land met de meeste inwoners is Egypte, met een bevolking van ruim 95 miljoen inwoners. Daarna komt Soedan, vervolgens Algerije. Het Arabische land met de minste inwoners is de Comoren eilanden. De meeste mensen wonen in grote steden die omringd zijn door vruchtbaar landschap, zoals Caïro en Bagdad.
Religie.
De islam is veruit de grootste religie in de Arabische wereld: ruim 85 procent van de Arabieren hangt deze religie aan. Het merendeel van de Arabische moslims is soennitisch. Sjiitische Arabieren vindt men vooral in Irak, Syrië, Bahrain, Jemen, Oman en Libanon. Voorts treft men in de Levant en Irak Ahl-e Haqq-volgelingen, Alevieten, Druzen, Yezidis en Shabakken aan (grotendeels afsplitsingen van de sjiitische islam).
Na de islam is de grootste religie het christendom. Er wonen zo'n 30 miljoen christenen. Deze zijn met name te vinden in Egypte en de Levant. In Egypte vormen de Koptische christenen ongeveer 10 procent van de bevolking. In Syrië is 10% van de bevolking christelijk (waaronder echter ook Assyrische, Aramese en Armeense christenen, geen etnische Arabieren) en in Libanon vormen de christenen, met name de Maronitische, ongeveer 40 procent van de bevolking. Verder zijn er nog kleine joodse gemeenschappen in verschillende Arabische landen. Het aantal christenen en joden in de Arabische wereld is sinds het begin van de 20e eeuw sterk afgenomen, zowel in percentage als in absolute aantallen.
Taal.
De belangrijkste en meest gesproken taal in de Arabische wereld is het Arabisch. Dit is de op vijf na meest gesproken taal ter wereld, en is ook een van de talen van de Verenigde Naties. Het Arabisch is een Semitische taal en verwant aan het Aramees en het Hebreeuws. Het moderne Standaard Arabisch is de officiële taal in alle Arabische landen. Deze wordt gesproken bij officiële gelegenheden (bijvoorbeeld in de politiek of op het nieuws) en wordt gebruikt in de schrijftaal. In het dagelijks leven wordt er veel in dialecten gesproken, die in meer of mindere mate afwijken van het moderne Standaard Arabisch.
Deze dialecten kunnen worden ingedeeld in zes categorieën:
Daarnaast spreken veel Arabieren Engels als tweede taal. In de Arabische landen die vroeger bezet waren door Frankrijk, spreekt men vaak ook goed Frans. Vooral in Marokko, Algerije en Tunesië wordt veel Frans gesproken en bevatten de dialecten veel Franse leenwoorden.
Emigratie.
Buiten de Arabische wereld wonen 30 tot 50 miljoen Arabieren, vooral in Zuid-Amerika, Europa en Noord-Amerika. Het land met het grootste aantal Arabische migranten is Brazilië: hier wonen ruim 12 miljoen Arabieren, voornamelijk afkomstig uit Libanon en Syrië. In Argentinië, de VS en Europese landen als Italië, Duitsland, en Groot-Brittannië wonen ook aanzienlijke aantallen Arabische migranten.
Geschiedenis.
Voor de islam.
"Zie ook Jahiliyya"
De periode van voor de islam wordt door de Arabieren de "djahiliyah" genoemd, wat letterlijk 'onwetendheid' betekent. Volgens zowel de Bijbel als de Koran had de profeet Abraham twee zonen: Isaak en Ismaël. Volgens de islamitische traditie zijn de Arabieren de nakomelingen van Ismaël en zijn ze daarmee, net als de Joden die van Isaak afstammen, een Semitisch volk. De Arabieren komen oorspronkelijk uit Jemen en bewoonden voor de christelijke jaartelling alleen het Arabisch schiereiland.
De Arabische bevolking was ingedeeld in een aantal stammen. In de Koran worden hiervan enkele genoemd: 'Ad, Thamud en Madyan. De stammen konden grofweg in twee categorieën worden ingedeeld: stammen die naar het noorden, oosten en westen van het Arabische schiereiland waren geëmigreerd (Adnan-Arabieren) en stammen die in het huidige Jemen woonden (Qahtan-Arabieren). De Arabieren hadden voor de islam een polytheïstische religie en aanbaden honderden goden in de vorm van afgodsbeeldjes.
In Jemen ontstond ruim duizend jaar voor de christelijke jaartelling een koninkrijk: het koninkrijk van Seba, dat later door de Romeinen "Arabia Felix" werd genoemd. Er zijn nog sporen van dit koninkrijk te vinden in de vorm van tempels en ruïnes bij het plaatsje Ma'rib. Later emigreerde een groep Arabieren naar het huidige Jordanië en stichtte hier het rijk van de Nabateeërs. Ook hiervan zijn nog sporen te vinden in de vorm van enorme rotsgraven, waarvan de bekendste de rotsgraven bij Petra zijn. Later werd het rijk van de Nabateeërs veroverd door de Romeinen. Andere stammen, de Banu Ghassan en de Banu Lakhm, emigreerden naar respectievelijk Syrië en Irak. Deze stammen bekeerden zich tot het christendom.
De Middeleeuwen.
"Zie ook: Islamitisch Kalifaat"
De Profeet Mohammed en de Rechtgeleide Kaliefen.
Het Arabische schiereiland lag aan het begin van de Middeleeuwen tussen twee wereldrijken: het Byzantijnse rijk en het Perzische rijk. Mekka was een van de belangrijkste steden op het Arabische schiereiland: het was een belangrijke handelsstad en de heilige Kaäba stond er, die volgens de traditie door Abraham was gebouwd. In 570 werd hier de profeet Mohammed geboren; hij was van de Banu Hashim stam. Op zijn veertigste kreeg Mohammed van de aartsengel Djibriel (Gabriël) de boodschap dat hij de laatste profeet van Allah (Arabisch voor God) was en het monotheïstische geloof van Abraham, de islam, moest voltooien. Dit ging eerst moeilijk aangezien de Arabieren die in Mekka woonden geen afstand wilden doen van hun polytheïstische religie. Maar, nadat Mohammed met een aantal trouwe bondgenoten naar Medina was geëmigreerd, wist hij vandaaruit uiteindelijk Mekka te veroveren en de Arabieren te bekeren tot de islam.
Na zijn dood in 632 werd Mohammed opgevolgd door de rechtgeleide kaliefen, ook wel de Rashidun genoemd. (Een kalief is een wereldlijk opvolger van de profeet Mohammed en staat aan het hoofd van het kalifaat, het islamitische rijk). De eerste van de Rashidun, Aboe Bakr, was de beste vriend van de Profeet. Deze had het aanvankelijk moeilijk, omdat Arabieren na de dood van een leider, in dit geval de Profeet, gewoonlijk terugvielen op hun oude levensstijl. Aboe Bakr moest ervoor zorgen dat de Arabische stammen bleven vasthouden aan de islam. De hieruit ontstane conflicten staan bekend als de Ridda-oorlogen.
Aboe Bakr werd opgevolgd door de schoonvader van de Profeet, Omar ibn al-Chattab, die het kalifaat enorm wist uit te breiden. Hij veroverde grote gebieden op de Byzantijnen en veroorzaakte de val van het Perzische rijk. Egypte, Iran en het oosten van het huidige Turkije kwamen binnen het kalifaat te liggen. Na de moord op Omar kwam Othman ibn Affan, de schoonzoon van de Profeet, aan de macht. Hij breidde het kalifaat verder uit.
Onder Ali ibn Abu Talib, het neefje van de Profeet die Othman opvolgde, kwam de stabiliteit in het kalifaat onder druk te staan. Al gauw kwam een groep mensen onder leiding van Muawiyah, de gouverneur van Damascus, in opstand tegen Ali's bewind. Uiteindelijk won Muawiyah en werd Ali afgezet. Dit leidde tot een splitsing onder de moslims: een deel erkende Muawiyah als nieuwe kalief, zij worden de soennieten genoemd. Een ander deel vond dat Ali's zoon, Hassan, het recht had de nieuwe kalief te worden: zij worden de groep van Ali (Arabisch: "sji'at Ali"), of sjiieten, genoemd.
De Omajjaden.
Na de dood van Ali werd Muawiyah door de meeste moslims erkend als kalief van het kalifaat. Hij was de eerste van de Omajjaden, vernoemd naar de grootvader van Muawiyah, Oemayya. Muawiyah was oorspronkelijk de gouverneur van Damascus en de opeenvolgende Omajjaden bleven deze stad, die centraler lag in het Arabische rijk dan het afgelegen Mekka en Medina en bij belangrijke handelsroutes, als hoofdresidentie gebruiken en breidden het kalifaat enorm uit. Grote delen van West-Azië werden veroverd en ook bereikte het rijk van de Omajjaden de Atlantische kust. In 711 stak de Moorse legerleider Tariq ibn Ziyad de Middellandse zee over en veroverde hij het Iberische schiereiland, dat onder de Moren bekend zou komen te staan als Al-Andalus. Maar intern was het Omajjadische kalifaat niet echt stabiel: al in 680 brak er een opstand uit onder leiding van Ali's zoon Hoessein maar die kon nog neergeslagen worden. In 750 werden de Omajjaden definitief verslagen en vluchtten ze naar het huidige Spanje.
De Abbasiden.
Na de val van de Omajjaden kwamen in 750 de Abbasiden aan de macht. Zij regeerden vanuit Bagdad. Onder de Abbasiden vond er een enorme bloei van cultuur en wetenschap plaats. Waar in Europa een sluimertijd van de wetenschap heerste, werd in het Midden-Oosten de kennis over met name astronomie en wiskunde enorm uitgebreid. Ook de filosofie kreeg de wind mee. Veel wetenschap werd bedreven in het Huis der Wijsheid, een academisch centrum in Bagdad. Bekende wetenschappers uit deze tijd zijn Ibn Rushd, Ibn Sina - die beroemd werd om zijn Canon van de Geneeskunde -, Ibn Khaldun, Al-Farabi, Al-Ghazali en Al-Chwarizmi, die wordt gezien als de grondlegger van de algebra. Ook de literatuur ontwikkelde zich onder de Abbasiden: zo werden veel verhalen verzameld in de verhalenbundel van Duizend-en-één-nacht en maakte Ibn Battuta zijn reisverslagen. In de Arabische wereld ontstonden de eerste universiteiten: in Fez de universiteit van Karaouine en in Caïro de Al-Azhar universiteit, die nog steeds geldt als een van de belangrijkste universiteiten in de Arabische wereld.
Ondanks de grootse ontwikkelingen op het gebied van wetenschap brokkelde het rijk der Abbasiden in de loop der tijd af en ontstonden er meerdere islamitische staatjes naast elkaar die elkaar bestreden. Vooral in de Maghreb ontstonden al snel staten die onafhankelijk waren van de kalief in Bagdad. In 909 werd er zelfs een nieuw kalifaat uitgeroepen: het sjiitische kalifaat van de Fatimiden. Het rijk van de Abbasiden en van de Fatimiden bestonden naast elkaar maar erkenden elkaars autoriteit niet.
Verval.
Tegen de helft van de Middeleeuwen begonnen de Arabieren hun macht kwijt te raken. Dit was in verschillende gebieden in de Arabische wereld merkbaar. Het waren vaak niet meer de Arabieren die de macht hadden in de Arabische wereld maar andere volkeren: in de Maghreb waren machtige Berberdynastieën ontstaan zoals de Almohaden in Marokko en de Hafsiden in Tunesië, en de Levant werd veroverd door de Turkse Seltsjoeken. Desondanks bleven respectievelijk in zowel Bagdad als in Caïro de sjiitische Fatimiden en de soennitische Abbasiden aan de macht. Rond de 11e eeuw trokken veel Arabische stammen in de richting van de Maghreb, waarvan de bekendste Banu Hilal is. Ze onderwierpen de oorspronkelijke bevolking en verwoestten veel inheemse steden en dorpen en daarmee deels ook de Berberse cultuur. De Arabieren vervingen in de meeste gebieden de heersende Berberdynastie door een Arabisch heersershuis. Zo werd de Maghreb deels gearabiseerd. Tot op heden is er echter nog een sterke Berbercultuur die zich met wisselend succes verzet tegen de arabisering.
In 1099 veroverden Europese kruisvaarders Jeruzalem. De Koerdische leider Saladin, die de macht in Caïro had overgenomen van de Fatimiden, wist de kruisvaarders te verslaan.
In 1258 kwam de genadeklap: de Mongolen veroverden Bagdad en maakten daarmee een einde aan het kalifaat van de Abbasiden. Grote delen van Bagdad werden verwoest. In 1492 werd ook aan de islamitische macht in Spanje een einde gemaakt met de Reconquista.
In 1299 kwam het Turkse Ottomaanse rijk op. De Ottomaanse sultan riep zich uit tot de nieuwe kalief en veroverde grote delen van Oost-Europa, het Midden-Oosten en Noord-Afrika. Zo kwamen de Arabieren opnieuw terecht in een kalifaat, ditmaal geen Arabisch maar een Turks. Alleen Marokko, Soedan, Somalië, en een deel van het Arabische schiereiland werden niet door het Ottomaanse rijk veroverd.
Moderne tijd.
"Voor meer informatie, zie Recente geschiedenis van het Midden-Oosten"
Kolonisatie.
Rond de 16e en 17e eeuw was het Ottomaanse rijk enorm uitgebreid, maar na een periode van groei en stagnatie brak een periode van verval aan. In de 19e eeuw werd in Noord-Afrika steeds meer Ottomaans gebied veroverd door Europese koloniale mogendheden: Italië nam Libië in, Frankrijk nam Algerije, Tunesië, Mauritanië en een deel van Marokko in bezit, en Spanje het noorden van Marokko en de Westelijke Sahara. Zo werd de Maghreb opgedeeld in verschillende staten. Egypte en Soedan kwamen aan het einde van de 19e eeuw onder Brits protectoraat. Toch zou het Ottomaanse rijk pas echt definitief vallen na de Eerste Wereldoorlog in het begin van de 20e eeuw.
In de Levant en op het Arabische schiereiland kwam een vurig nationalisme op gang. De Arabieren wilden zich ontdoen van de Ottomaanse overheersing. De Britten steunden een Arabische opstand tegen de Turken in ruil voor de onafhankelijkheid van de Arabieren. Nadat de Arabieren echter waren ontdaan van de Turkse overheersing, kwamen de Europeanen en verdeelden de Levant in vijf nieuwe staten: Syrië en Libanon onder Frans mandaat; Irak, Jordanië en Palestina onder Brits mandaat. Ook Zuid-Jemen, Oman en de Golfstaten kwamen onder Brits bewind. De Arabische landen waren om twee redenen belangrijk voor de Europeanen, namelijk vanwege de aanwezigheid van olie en de uiterst strategische ligging vanwege het Suezkanaal en de straat van Gibraltar.
Aan het begin van de jaren 20 van de twintigste eeuw was de hele Arabische wereld, op een deel van het Arabische schiereiland na, gekoloniseerd. De Somalische Derwisjstaat wist onafhankelijk te blijven gedurende de Wedloop om Afrika en de Eerste Wereldoorlog. Gedurende die periode bleef het de enige islamitische macht in Afrika. Na de Eerste Wereldoorlog werden de hoofdstad en talloze andere steden door de Britten gebombardeerd, wat de val van de Derwisjstaat veroorzaakte. Het Britse protectoraat Brits-Somaliland werd gecreëerd.
In de loop van de jaren 30 en 40 werden de landen in de Levant onafhankelijk, op Palestina na (zie hieronder bij "Oorlogen met Israël"). De Egyptenaren kwamen aan het begin van de jaren 20 in opstand en wisten zo onafhankelijkheid te verkrijgen. Soedan bleef een Brits protectoraat en werd in 1956 onafhankelijk. De Britse protectoraten in de Golfstaten werden in het begin van de jaren 70 onafhankelijk.
Niet overal verliep de onafhankelijkheid gemakkelijk. In Marokko, Tunesië en Zuid-Jemen werden bloedige onafhankelijkheidsoorlogen uitgevochten, het ergst in Algerije en Libië. In Algerije werd in de jaren 50 acht jaar lang een heftige dekolonisatieoorlog gevoerd met ruim een miljoen Algerijnse doden tot gevolg. Deze Algerijnse Oorlog betekende een keerpunt in het dekolonisatieproces wereldwijd. In 1962 kreeg Algerije zijn onafhankelijkheid. De Libiërs kregen het zwaar te verduren onder de Italiaanse fascisten. De opstandleider Omar Mokthar werd in 1936 opgehangen door de Italianen. Nadat Italië de Tweede Wereldoorlog had verloren, werd Libië in 1951 onafhankelijk.
Oorlogen met Israël.
Een van de grootste conflicten in de Arabische wereld, in het Midden-Oosten, is het Arabisch-Israëlisch conflict. Na de val van het Ottomaanse rijk was Palestina een Brits mandaat geworden. De joden voelden zich na de Holocaust in Europa niet meer veilig en wilden een thuisland voor het Joodse volk in Palestina. Dit idee werd gesteund door de Britten. Toen in 1948 de Britten zich uit Palestina terugtrokken, riepen de joden de staat Israël uit, wat een oorlog ontketende met de Arabische buurlanden. Israël won de oorlog, wat tot gevolg had dat (volgens de officiële schatting van de VN) ruim 700.000 Palestijnen hun oorspronkelijke woongebieden moesten verlaten. De Arabieren zwoeren dat ze de nederlaag van 1948, die de Nakba (Arabisch voor 'ramp') werd genoemd, zouden wreken. Als gevolg ontstonden pogroms, die mede als gevolg hadden dat ruim 700.000 joden hun oorspronkelijke woongebieden in de Arabische wereld verlieten. Er ontstond een Arabisch nationalisme, met als gevolg dat in Syrië en Irak de Ba'ath-partij aan de macht kwam, en in Egypte president Nasser nadat hij in 1952 een staatsgreep had gepleegd en de pro-Britse koning Faroek had verdreven. Zowel Nasser als de Ba'ath-partij waren het erover eens dat de Arabieren één staat moesten vormen vanaf de Atlantische Oceaan tot de Perzische Golf. Na de Suezcrisis in 1956 nam overal in de Arabische wereld de steun hiervoor toe, met als gevolg dat in Irak, Noord-Jemen en Libië staatsgrepen werden gepleegd en Egypte en Syrië in 1958 samengingen als Verenigde Arabische Republiek.
In 1967 kwam er een einde aan het nationalisme van Nasser, toen Israël de omringende Arabische landen na een verrassingsaanval versloeg in de Zesdaagse Oorlog en veel gebieden van de Arabische landen bezette, waaronder de stad Jeruzalem. Na zijn dood in 1970 werd Nasser opgevolgd door Anwar Sadat. In 1973 deden de Arabieren een poging om de bezette gebieden te bevrijden door een aanval op Israël, hetgeen de Oktoberoorlog ontketende. In 1979 sloot Egypte als eerste Arabische land vrede met Israël, tot grote woede van de Arabieren.
De Palestijnen, die uiteindelijk het kind van de rekening werden, probeerden hun door Israël bezette land in Palestina te bevrijden en richtten daartoe verschillende verzetsgroeperingen op, zoals Fatah en de PLO. De Arabische landen steunden deze organisaties wel, maar daden bleven veelal uit.
1975 tot nu.
Vanaf 1975 wordt de Arabische wereld geteisterd door interne conflicten. Nadat Spanje vertrok uit de Westelijke Sahara ontstond er een oorlog tussen Marokko, die meent het recht te hebben de Sahara in te lijven, en de Saharaanse onafhankelijkheidsbeweging Polisario. Algerije steunt de Polisario waardoor Marokko en Algerije aartsrivalen zijn geworden. In Libanon brak in 1975 een bloedige burgeroorlog uit tussen moslims die grondwetswijzigingen wilden en christenen. De PLO, Syrië en Israël raakten allemaal betrokken bij deze oorlog. In 1977 viel Somalië Ethiopië binnen; dit werd bekend als de Ogaden-oorlog. In 1990 kwam er met het Vredesakkoord van Taif een einde aan de burgeroorlog. In 1991 viel Irak Koeweit binnen, wat de Golfoorlog ontketende. In 1994 brak er in het pas verenigde Jemen een burgeroorlog uit.
Bovendien neemt de spanning tussen de min of meer seculiere regeringen in de Arabische landen en islamistische partijen toe. Denk hierbij aan de Moslimbroeders in met name Egypte, Hamas in de Palestijnse gebieden, Hezbollah in Libanon, de Nahda in Tunesië enzovoorts. Met name de Iraanse Revolutie heeft de denkwijze in veel Arabische landen veranderd.
Na de terroristische aanslagen op 11 september 2001 is de VS een oorlog tegen het terrorisme begonnen. Een onderdeel van deze oorlog was de inval van Irak in 2003. Dit leidde tot de val van dictator Saddam Hoessein, maar ook tot een enorm instabiele situatie in Irak. Ook is de situatie in Israël en de Palestijnse gebieden nog steeds gespannen, omdat de vredesbesprekingen zijn vastgelopen. In 1993 was er een begin gemaakt met de vredesbesprekingen met de Oslo-akkoorden.
In begin 2011 brak er een golf van volksopstanden uit tegen de dictatoriale regimes in de Arabische wereld: de zogenaamde Arabische Lente. Als gevolg daarvan vielen de dictators van Tunesië, Egypte, Libië en Jemen en werden ze vervangen door nieuwe regeringen met een meer democratisch karakter.
Sinds 2011 woedt in Syrië een burgeroorlog die sektarische tendensen heeft.
Economie en politiek.
Export.
De belangrijkste twee exportproducten van de Arabische Wereld zijn:
Regeringsvormen.
In de Arabische wereld zijn zowel monarchieën als republieken aanwezig. De meeste Arabische landen zijn officieel republieken hoewel in de praktijk meestal een autoritair regime de lakens uitdeelt. Op een rij:
Daarnaast had Libië, tot de val van dictator Muammar Ghadaffi, als officiële staatsvorm een "Jamahiria" (regering door de massa's') hoewel de praktijk een dictatuur was. De Palestijnen hebben een autonome regering in de Gazastrook en op de door Israël bezette Westelijke Jordaanoever.
Volgens de Democratie Index van de Economist Intelligence Unit staan de meeste Arabische landen onder een dictatoriaal/autoritair regime en scoren alle Arabische landen slecht op het vlak van democratie. Het meest democratische land in de Arabische wereld is Libanon, gevolgd door de Palestijnse Autoriteit en Irak. Verder kennen alle Arabische landen autoritaire regimes, met als minst democratische landen Syrië, Libië en Saoedi-Arabië. De zogenaamde 'Arabische Lente' heeft verschillende dictaturen beëindigd maar de nieuwe, veelal islamistische, regimes zijn vaak intolerant tegenover niet-islamitische minderheden. Tot nu toe worden interne politieke conflicten in de Arabische landen meestal niet met onderling overleg van de diverse partijen, maar met geweld beslecht.
De mate van secularisme verschilt per Arabisch land: zo mocht tot voor kort in Tunesië geen hoofddoek worden gedragen in openbare gebouwen en zijn in Syrië en Libanon seculiere regeringen aan de macht. In de meeste Arabische landen zijn zaken zoals erfrecht in overeenstemming met de islamitische wetgeving, de sharia. In veel Arabische landen bestaan islamistische organisaties die het secularisme afkeuren en ernaar streven met de politieke islam te regeren. De bekendste hiervan zijn de Moslimbroeders (die een korte tijd in Egypte de macht hadden), FIS, PJD, Hamas, Hezbollah en de Unie van Islamitische Rechtbanken.
Ontwikkeling.
De mate van ontwikkeling verschilt sterk in de Arabische wereld. Volgens de Verenigde Naties, die elk jaar een Human Development Index publiceert, hebben de VAE, Katar en Bahrein een zeer hoog ontwikkelingsniveau; Marokko, Syrië en Egypte een gemiddeld ontwikkelingsniveau; en is de ontwikkeling in Jemen en Soedan het laagst. De overige Arabische landen hebben een hoog ontwikkelingsniveau. Een aantal grote ontwikkelingsproblemen in de Arabische wereld:

</doc>
<doc id="25311" url="https://nl.wikipedia.org/wiki?curid=25311" title="Arabier">
Arabier



</doc>
<doc id="25312" url="https://nl.wikipedia.org/wiki?curid=25312" title="Zakjapanner">
Zakjapanner



</doc>
<doc id="25316" url="https://nl.wikipedia.org/wiki?curid=25316" title="Eurostar">
Eurostar

De Eurostar is een hogesnelheidstreindienst die Parijs, Londen, Brussel en Amsterdam met elkaar verbindt. Eurostar begon in 1994 met een dienst tussen Londen enerzijds en Parijs en Brussel anderzijds.
Sinds 1 oktober 2023 zijn de diensten van Eurostar en Thalys samengevoegd onder de naam Eurostar, wel wordt ter verduidelijking soms de naam "Eurostar Blue" gebruikt voor de diensten van en naar Londen, en de naam "Eurostar Red" voor de diensten die door Thalys gereden werden en niet in het Verenigd Koninkrijk komen.
Eurostar Blue maakt gebruik van de Kanaaltunnel die onder het Kanaal door loopt. De treindienst maakt grotendeels gebruik van hogesnelheidslijnen. Sinds 14 november 2007 is het Britse hogesnelheidsgedeelte van het traject ook voltooid en kan Eurostar alle vier steden op hoge snelheid met elkaar verbinden.
Geschiedenis.
Na de voltooiing van de Kanaaltunnel in 1994 begonnen de treindiensten van de Eurostar op 14 november van datzelfde jaar. Volgens de oorspronkelijke plannen zou dit op 15 juli 1994 geweest zijn, maar door de talrijke problemen ontdekt tijdens de testritten werd de start uitgesteld tot het einde van het jaar. Op 14 november startte met een beperkte treindienst, "Discovery service". Pas op 28 mei 1995 werd een volledige treindienst ingevoerd. Station London Waterloo deed de eerste dertien jaar dienst als Londense eindhalte, totdat in 2007 St Pancras International werd voltooid. Voor Waterloo is in 1994 wel een nieuwe terminal gebouwd met 5 sporen, maar die werd na 2007 niet meer gebruikt. Vanaf december 2018 is dit gedeelte van het station weer in gebruik maar dan voor het binnenlandse spoorwegnet.
Terwijl Frankrijk bij de ingebruikname van de Kanaaltunnel al een complete hogesnelheidslijn had gebouwd van Parijs naar Calais, was het Verenigd Koninkrijk nog niet aan de bouw begonnen van een hogesnelheidslijn tussen Londen en de tunnel. De afwikkeling van kwesties als de doorsnijding van het landschappelijk fraaie graafschap Kent, en in welk station in Londen de hogesnelheidslijn zou moeten eindigen, hadden veel tijd gekost en er werd geoordeeld dat de bestaande verbinding nog niet aan haar maximale capaciteit zat. Waterloo (de tijdelijke eindhalte van de Eurostar) ligt weliswaar in het centrum op loopafstand van de zuidoever van de Theems en daarmee ligt het gunstig voor toeristen (onder andere voor de Big Ben en het London Eye), het parlement (Palace of Westminster) en de ministeries en voor Zuid-Engeland (zuidelijk van Londen). St. Pancras ligt gunstiger ten opzichte van andere Londense kopstations (zoals King's Cross en Euston) en daarmee voor de grootste steden in het land. Daarnaast heeft het station betere metro-aansluitingen. 
Doordat met de verbouwing van St Pancras de halte King's Cross Thameslink naar St Pancras is verplaatst is dit, op de noordelijke zijde van de Theems gelegen, kopstation toch vanuit Zuid-Engeland rechtstreeks bereikbaar. In tegenstelling tot Waterloo is het station dus vanuit beide delen van het land per trein bereikbaar. 
Het eerste deel van de Britse hogesnelheidslijn tussen de Kanaaltunnel en Fawkham Junction is negen jaar na de indienststelling van de Kanaaltunnel, in september 2003, in dienst genomen.
Van september 2003 tot 14 november 2007 duurde de reis van Parijs naar Londen 2 uur en 35 minuten en van Brussel naar Londen 2 uur en 20 minuten.
Bij de start van de treindiensten in België was de Belgische hogesnelheidslijn nog niet in dienst. De Eurostar-treinen reden tussen Lille-Europe en Brussel via de spoorlijn 94 tot Halle en verder met spoorlijn 96 tot Brussel-Zuid. Bij de eerste openstelling van de hogesnelheidslijn tot de aftakking van Antoing op 2 juni 1996, gebruikten sommige treinen de hogesnelheidslijn tot de aftakking Antoing en reden dan verder langs Bergen naar Brussel (spoorlijnen 78, 97 en 96, de route gebruikt door de Thalys in die tijd). Voor de reistijd maakte het niet veel uit welke route genomen werd, daar tegenover het kleine stukje hogesnelheidslijn de route via Doornik veel korter was. Na de volledige opening van de hogesnelheidslijn op 14 december 1997 reden alle Eurostar-treinen via de hogesnelheidslijn met een reistijdwinst van ongeveer een halfuur.
Op 14 november 2007 werd het laatste deel van het hogesnelheidstraject tussen Fawkham Junction en Londen in gebruik genomen en werd het nieuwe eindpunt St Pancras International. Door deze ingebruikname van ruim 25 kilometer hogesnelheidslijn in het Verenigd Koninkrijk werd de reistijd op het traject Parijs – Londen teruggebracht tot 2 uur en 15 minuten, van Brussel naar Londen reist men sindsdien in 1 uur en 51 minuten.
Vanaf 18 november 1996 was, als gevolg van schade aan de Kanaaltunnel door een brandende vrachtwagen, de Eurostar-treindienst onderbroken. Pas op 4 december 1996 werd de treindienst hervat met een beperkte dienstregeling omdat maar een spoor beschikbaar was in de kanaaltunnel door herstelwerkzaamheden in de andere spoortunnel.
Naast de eindbestemmingen van Brussel en Parijs wordt ook Disneyland Paris bereikt met rechtstreekse treinen. In het winterseizoen rijden er Eurostar-treinen naar Bourg-Saint-Maurice en in de zomer naar Avignon. In deze stations wordt tijdelijk een perron afgesloten en zijn faciliteiten voor de verplichte check-in. In de zomer van 2013 is een experiment uitgevoerd waarbij de check-in niet op de verre stations werd uitgevoerd maar in station Lille-Europe. Hiervoor had de Eurostar naar Londen een langdurige stop, zodat alle reizigers met hun bagage de trein konden verlaten en de grensformaliteiten en bagagecontrole in het station werden uitgevoerd, waarna de reiziger in dezelfde trein konden instappen. In de andere richting reden de treinen door zonder te stoppen.
Aanvankelijk was het de bedoeling dat er doorgaande diensten zouden komen naar steden in midden Engeland zoals Birmingham en Manchester. Een deel van de Eurostar-stellen had om deze reden een kortere lengte. De afkorting van deze afwijkende stellen was dan ook NOL (North of London). Door de opkomst van de lowcost-luchtvaartmaatschappijen werd de concurrentie op prijzen en reistijden te groot en is later afgezien van deze verbindingen. Ook terwijl dit technisch wel mogelijk zou zijn geweest na de ingebruikname van London St. Pancras.
Ter gelegenheid van 20 jaar Eurostartreindienst werden op 28 januari 2014 te Brussel de nieuwe uniformen en ook de nieuwe treinstellen van het type e320 / class 374 gepresenteerd.
Amsterdam.
Op 27 september 2013 tekenden de NS en Eurostar een contract voor een rechtstreekse verbinding Londen – Amsterdam. Deze Eurostardienst is op 4 april 2018 opgestart. De eerste rechtstreekse rit met (genodigde) passagiers van Londen naar Amsterdam vond plaats op 20 februari 2018. Vanaf oktober 2020 zijn er grenscontroles in de stations van Amsterdam en Rotterdam waardoor er, zonder controles onderweg, rechtstreeks van Amsterdam naar Londen kan worden gereisd. Hierdoor is een lange stop te Brussel niet meer nodig.
De reistijd van Amsterdam naar Londen is daarmee verminderd van 5 uur en 8 minuten naar 4 uur en 9 minuten.
Wegens verbouwingswerkzaamheden in station Amsterdam Centraal is daar tussen juni 2024 en 9 februari 2025 geen paspoortcontrole mogelijk. De bestaande controleruimte verdwijnt dan, terwijl de vervangende faciliteit pas een half jaar later beschikbaar komt. Reizigers vanaf Amsterdam en Rotterdam moeten dan in Brussel overstappen. In die periode vertrekt de trein richting Londen vanaf Brussel, terwijl vanaf Londen de treinen wel zullen doorrijden naar Amsterdam, omdat voor die treinen de paspoortcontrole in Groot-Brittannië plaatsvindt.
Rotterdam.
In station Rotterdam Centraal is het zijperron langs spoor 1 verbreed door het spoor 1 op te heffen en het perron te verbreden tot het doorgaand spoor 2 (voorheen zonder perron). Hierbij zijn er ook enkele grote (verplaatsbare) schermen aangebracht die gebruikt worden om de reizigers naar Engeland te scheiden van de reizigers naar Brussel.
Brussel.
In Brussel-Zuid is een afsluitbare toegang gemaakt van de Eurostarterminal naar de perronsporen 3 en 4. De sporen 1 en 2 van de Eurostarterminal zijn kopsporen waar het niet mogelijk is om van en naar verdere bestemmingen in België, Nederland en Duitsland te reizen. Er is op het eilandperron een scheiding aangebracht tussen de perronsporen 3 en 4. Het eilandperron is ook afsluitbaar van het andere deel van het station zodat de eilandperronsporen tijdelijk exclusief gebruikt kunnen worden voor Eurostarreizigers.
Fusie met Thalys.
In september 2019 hebben SNCF, NMBS en Patina Rail een mogelijke fusie aangekondigd tussen Thalys en Eurostar. Het fusieproject kreeg de naam "Green Speed". In oktober 2021 werd bekend dat Thalys medio 2024 Eurostar gaat heten, net als de trein naar Londen. De ondernemingen achter de treinen pakken hun eerdere fusieplannen namelijk weer op.
In februari 2022 werd "Thalys International" overgenomen door "THI Factory" en in april 2022 werd "THI Factory", samen met "Eurostar International Limited" overgenomen door de nieuwe holding Eurostar Group.
Op 24 januari 2023 werd bekendgemaakt dat de naam Thalys nog dat jaar ging verdwijnen en dat alle treinen onder de naam Eurostar gingen rijden.
Op 29 september 2023 werden de eigen website en app van Thalys stopgezet, en vervangen door de nieuwe, gemeenschappelijke versies onder de naam Eurostar. Sinds 1 oktober rijden alle treinen onder de naam Eurostar. De diensten en voorwaarden bleven grotendeels dezelfde, en er bleef dus een onderscheid tussen de ex-Thalys-verbindingen, met rode treinen, soms "Eurostar Red" genoemd en de lijnen van en naar Londen, met blauwe treinen, soms "Eurostar Blue" genoemd. Er is sindsdien wel een nieuw gemeenschappelijk loyalty programma: "Club Eurostar".
Materieel.
TMST.
De treinen zijn gebouwd door Alstom en zijn gebaseerd op de TGV's. Het materieel werd oorspronkelijk Trans-Manche Super Train (TMST) genoemd. Ze konden rijden op 750 volt gelijkspanning (verwijderd na indienstneming High Speed 1) via de derde rail in Zuid-Engeland en verschillende andere bovenleidingspanningen. Met een wisselspanning van 25 kV kan de trein 300 km/uur rijden. De trein heeft ook een kleiner profiel om binnen het smallere Britse omgrenzingsprofiel te passen. Een trein bestaat meestal uit 18 rijtuigen. Deze treinen krijgen voor 100 miljoen euro een moderner interieur alsook wifi- en infotainmentmogelijkheden (real-time reis-informatie, video on demand, muziek en nieuwsfeeds).
Op 31 mei 2024 reed voor het eerst sinds de fusie dit type trein op een treindienst van het vroegere Thalys, van Brussel naar Parijs.
Siemens Velaro e320.
In oktober 2010 maakte Eurostar bekend dat het Siemens selecteerde als geprefereerde aanbieder van 10 extra treinstellen ter waarde van 600 miljoen euro. Deze worden gebruikt om de bestaande dienstregeling uit te breiden met bestemmingen in Nederland, Duitsland en Zwitserland. De 400 meter lange treinstellen met een topsnelheid van 320 km/h bieden plaats aan 900 passagiers. Anders dan de TMST hoeven deze treinen niet binnen het smalle Britse omgrenzingsprofiel te passen, doordat Eurostar sinds de opening van de High Speed 1 in het Verenigd Koninkrijk niet meer over reguliere lijnen rijdt.
PBA.
De "PBA"-stellen (Parijs-Brussel-Amsterdam), oorspronkelijk gebruikt voor Thalys-diensten, zijn eigendom van de SNCF (genummerd 4532-4540), en zijn geschikt voor het Franse, Belgische, en Nederlandse spoornet.
PBKA.
De "PBKA"-stellen (Parijs-Brussel-Keulen-Amsterdam), oorspronkelijk gebruikt voor Thalys-diensten, zijn eigendom van NMBS (genummerd 4301-4307), DB (4321-4322), NS (4331-4332) en SNCF (4341-4346). De motorwagens hiervan zijn van een ander type en zijn in tegenstelling tot de PBA ook geschikt voor het rijden over het Duitse spoornet.
Reisklassen.
Eurostar heeft 3 verschillende reisklassen:
Voor 1 september 2010 had Eurostar iets andere namen: Business Premier en Standard waren hetzelfde, maar Standard Premier was Leisure Select. In deze laatste klasse werd echter een volledige maaltijd aangeboden (dezelfde als in Business Premier, inclusief champagne), daar waar in Standard Premier nu slechts een lichte maaltijd wordt geserveerd.
Check-in.
Voor de Eurostar Blue geldt ook een check-intijd waarbij men zijn ticket zelf door een tourniquet moet laten lezen waarna men toegang tot de lounge krijgt.
Verder vindt er net als op een luchthaven niet alleen een veiligheidscontrole maar ook een paspoortcontrole plaats omdat men naar een niet-Schengenland reist. Ook dient men te wachten in de lounge en kan men pas instappen als op het beeldscherm "boarding now" wordt aangegeven, net als bij een vliegtuig.
Voor Eurostar Red geldt geen check-in-tijd. Men moet twee minuten voor vertrek op het perron aanwezig zijn. Alleen in Parijs gaat men door een bagagecontrole, hierdoor is het nodig eerder aanwezig te zijn. Deze bagagecontrole gaat normaal een half uur voor vertrek open.
Integratie met andere vervoerders.
Wat betreft air-rail zijn er volgende samenwerkingen:
KLM.
KLM werkt samen met Eurostar zodat haar reizigers samen met de vlucht een aansluitende hogesnelheidstrein tussen België en Schiphol kunnen boeken, door stations Brussel-Zuid (code ZYR) of Antwerpen-Centraal (code ZWE) als vertrek / aankomst te kiezen. In de jaren voor 2020 maakte 20 tot 25% van de betrokken transferreizigers gebruik van zo'n treinticket via KLM, 36.000 reizigers per jaar.
Vanaf 18 juli tot eind oktober 2022 was er als proef een nieuwe samenwerking waarmee KLM zitplaatsen koopt op de Eurostartrein, en waardoor een van de vijf dagelijkse vluchten Schiphol-Zaventem van voor de coronapandemie niet zou moeten terugkomen. De reiziger krijgt dan één ticket voor zowel de vlucht als de aansluitende trein (op te halen op het vertrekstation), en krijgt ook communicatie en service van KLM. Door het ene ticket is er garantie bij gemiste aansluitingen om de volgende vlucht/trein te nemen.
De ruimbagage op de treinreis wordt echter niet door de vliegtuigmaatschappij afgehandeld, in tegenstelling tot de Duitse samenwerking tussen DB en Lufthansa.
Voordeel van de samenwerking is dat het de reizigers makkelijker maakt een vlucht te vervangen door een treinreis. Voor KLM is dit interessant omdat het dan een schaars vliegtuigslot op Schiphol kan gebruiken voor een winstgevender langeafstandsvlucht, en toch Belgische klanten kan aantrekken.
SkyTeam.
In september 2024 sloot Eurostar een memorandum van overeenstemming af met SkyTeam om als eerste niet-luchtvaartpartner lid te worden. Deze samenwerking moet meer multimodale reizen (air-rail) mogelijk maken rond Schiphol (KLM), Aéroport Charles-de-Gaulle (Air France) en het VK (Virgin Atlantic).
Organisatie.
Sinds 1999 is er een overkoepelend orgaan, Eurostar International. Dit is een joint venture waarin drie exploitanten deelnemen:
Eurostar UK neemt de exploitatie van het Engelse deel van de Eurostar op zich na de ontbinding van de Engelse nationale spoorwegen (British Rail). Het management van Eurostar UK wordt uitgevoerd door een ander bedrijf, ICRR. Na de verkoop van aandelen werd de verhouding per 4 maart 2015:
Op Belgisch grondgebied is Eurostar zelf de treinvervoerder. In Nederland is NS International de vervoerder van de Eurostar. In Duitsland is de treinvervoerder Keolis Deutschland, en dus niet haar concurrent DB, die overigens wel eigenaar is van een aantal PBKA-stellen.
Fusie met Thalys.
In september 2019 kondigden SNCF, NMBS en Patina Rail (consortium van Caisse de dépôt et placement du Québec en Hermes) een fusie aan tussen Eurostar en Thalys. Het fusieproject heeft de naam "Green Speed" gekregen. De fusieplannen werden tijdens 2020-2021 tijdelijk opgeschort door financiële problemen bij Eurostar als gevolg van de coronacrisis. Vanaf maart 2020 liep het aantal passagiers en daardoor de inkomsten sterk terug. Door de nationale overheden werden in verband met de pandemie veel reisbeperkingen/verboden opgelegd. Het aantal treinen werd tot een minimum teruggebracht. Het aantal reizigers (voorheen 11 miljoen in 2019) kromp met 95%. Door de hoge vaste lasten en het vrijwel wegvallen van inkomsten raakte de Eurostar op de rand van de financiële afgrond. Er moest extra geld worden geleend.

</doc>
<doc id="25317" url="https://nl.wikipedia.org/wiki?curid=25317" title="Kalksteengroeve">
Kalksteengroeve

Een kalksteengroeve is een plaats waar in dagbouw of ondergronds kalksteen wordt gewonnen.
De kalksteengroeven in Limburg worden ook wel mergelgroeven genoemd. De ondergrondse mergelexploitaties in Zuid-Limburg worden in de volksmond mergel"grotten" genoemd.
Kalksteenwinning.
De winning gebeurt:
Ondergrondse winning.
De oudste gedeelten van sommige groeves gaan terug op de Romeinse tijd. Dat zijn vaak ook de hoogste, omdat het eenvoudiger was, de winning naar beneden uit te breiden.
De oude term voor het loswerken van deze mergelblokken is blokbreken en werd gedaan door blokbrekers. Vroeger gebeurde dat met de sibbermethode.
Om mergelblokken ondergronds te winnen moet er aan een aantal voorwaarden voldaan zijn:
Dagbouw.
De winning van industriële kalksteen geschiedt in open groeven. Hierbij wordt eerst de circa 15 meter deklagen verwijderd en wordt vervolgens het kalksteenpakket van boven naar beneden afgegraven.
Natuurontwikkeling en onderzoek.
Oude gangenstelsels worden vaak als rustplaats en overwinteringsplaats gebruikt door vleermuizen.
Kalksteengroeven zijn belangrijke vindplaatsen van fossielen en daarmee belangrijk voor paleontologen.
Daarnaast zijn groeven het domein van berglopers.
Verlaten gangenstelsels zijn een toeristische attractie en krijgen diverse alternatieve bestemmingen.
Kalksteengroeven in Nederland.
Ondergrondse groeven.
Alleen in de Sibbergroeve worden nog mergelblokken voor gebruik als bouwsteen gewonnen. De meest oostelijke ondergrondse kalksteengroeve in Nederland is de Benzenradergroeve.
Dagbouwgroeven.
Losse mergel voor industriële toepassing wordt in Nederland gewonnen in bovengrondse mergelgroeven (dagbouw).
Tot 2018 won de Eerste Nederlandse Cement Industrie (ENCI) nog mergel uit de ENCI-groeve te Maastricht als grondstof voor de cementproductie. In groeve 't Rooth te Margraten en de groeve Curfs te Valkenburg wint de firma Ankersmit kalk als grondstof voor de kunstmestbereiding en als hulpstof in gebruik voor de ontzwaveling van rookgassen.
De steengroeve in Winterswijk is een dagbouwmijn waar voornamelijk kalksteen gewonnen wordt. De groeve is sinds 1932 in gebruik en wordt tegenwoordig geëxploiteerd door de firma Ankerpoort
In de afgelopen eeuwen zijn in de omgeving van Zuid-Limburg door de ondergrondse mergelwinning meer dan 250 grote en kleine gangenstelsels ontstaan. In de volksmond worden deze groeven de "grotten van Limburg" genoemd. (Zie hiervoor: Grotten van Limburg). Anno 2019 wordt er nog kalksteen gewonnen in de ondergrondse Sibbergroeve en de bovengrondse Kunradersteengroeve.
Staatstoezicht op de Mijnen (SodM) is belast met het toezicht op de mergelwinning in Nederland met name met betrekking tot de aspecten veiligheid, gezondheid, milieu, bodembeweging ten gevolge van delfstofwinning en de doelmatige winning van delfstoffen.
Kalksteengroeven in België.
Ondergrondse groeven.
In België waren er ondergrondse groeven in Zuid-Limburg in Heers (Groeve Henisdaal) en in Riemst en in de aangrenzende Luikse gemeenten in Lanaye (Visé) en Bassenge. En ook in Waals-Brabant in Orp-Jauche (Folx-les-Caves en Orp-le-Petit) en in Wansin (Hanuit) zijn er nog ondergrondse groeven overgebleven.
In Zichen-Zussen-Bolder en Kanne (thans gemeente Riemst) bevindt zich een zeer uitgebreid netwerk van ondergrondse kalksteengroeven. Na eeuwenlange mergelwinning was hier een gangenstelsel met een totale lengte van ca 300 km ontstaan, sommige gangen met een hoogte van 10 m. In de 20e eeuw werden de gangen vooral gebruikt voor de champignonteelt. Op 23 december 1958 vond hier de Roosburgramp plaats, waarbij een deel van het gangenstelsel instortte en 18 mensen de dood vonden. Naar aanleiding hiervan werden door de Dienst van het Mijnwezen verstevigingen aangebracht in sommige gangenstelsels onder bewoonde gebieden.
Dagbouw.
In april 2013 werd bekend dat het bedrijf Sibelco, dat al twee mergelgroeven in Nederlands-Limburg exploiteert, plannen heeft om in de buurt van de Roosburg in Zichen-Zussen-Bolder mergel te ontginnen in dagbouw, waar jaarlijks 200.000 ton mergel gedolven zal worden.
In verleden was er ontginning in dagbouw in de Mergelgroeve van Gelinden (Sint-Truiden).

</doc>
<doc id="25318" url="https://nl.wikipedia.org/wiki?curid=25318" title="Kanaaltunnel">
Kanaaltunnel

De Kanaaltunnel (Engels: "Channel Tunnel" of "Chunnel", Frans: "Tunnel sous la Manche") is een spoorwegtunnel onder Het Kanaal tussen Frankrijk en het Verenigd Koninkrijk. De bouw van deze tunnel werd voltooid op 6 mei 1994. De tunnel loopt van het dorp Coquelles bij Calais in Noord-Frankrijk naar Folkestone in Kent. De tunnel is ongeveer 50,5 kilometer lang: 3,3 km in Frankrijk, 9,3 km in het Verenigd Koninkrijk, en 37,9 km onder water.
Constructie.
De tunnel bestaat uit drie buizen, twee buizen met ieder een spoor, middellijn 7,6 meter, en daartussen een vlucht- en servicebuis met een middellijn van 4,8 meter. Treinen rijden in zowel het Verenigd Koninkrijk als Frankrijk links, ook in de tunnel is dat het geval. Op een derde en twee derde van de tunnellengte zijn er wissels en verbindingssporen tussen de twee hoofdbuizen. Dit laat toe bij ongevallen in een van de zes secties toch de andere vijf secties in bedrijf te houden. Er zijn om de 375 meter vluchtroutes tussen de servicebuis en de spoorbuizen en om de 200 meter ontluchtingsverbindingen.
De bouw van de tunnel begon in 1986 en duurde zeven jaar. Er waren 15.000 mensen nodig om het werk te klaren. De tunnel is op 6 mei 1994 officieel geopend door de toenmalige president van Frankrijk François Mitterrand en de Britse koningin Elizabeth II. De tunnel wordt beheerd en geëxploiteerd door het bedrijf Eurotunnel, dat een concessie voor 99 jaar heeft gekregen.
Gebruik.
De tunnel wordt gebruikt door:
Deutsche Bahn heeft sinds 2013 toestemming om Intercity-Express-treinen door de Kanaaltunnel naar Londen te laten rijden maar realiseerde dit niet.
Er zijn uitgebreide laadperrons aan beide uiteinden om de voertuigen snel in en uit te laden. Dat geschiedt van opzij, dus de trein staat naast het perron. Er zijn keerlussen voor de treinen, zodat de treinen snel gereed zijn voor de terugreis.
De reistijd met de Eurostar door de 50,45 km lange tunnel bedraagt bij een snelheid van 160 km/u ongeveer 19 minuten, de pendeltreinen doen er 35 minuten over. Een oversteek met de pendeltreinen duurt 'van snelweg tot snelweg' echter een uur tot anderhalf uur, in verband met de hele logistiek van de tolheffing, het in- en uitlaadproces en douaneformaliteiten.
Het oorspronkelijke plan was om de Eurostar-treinen ook andere bestemmingen in het Verenigd Koninkrijk dan alleen Londen te laten aandoen, en er zouden ook nachttreinen gaan rijden tussen Londen en diverse bestemmingen op het vasteland van Europa. Door technische en financiële problemen zijn beide plannen nog niet uitgevoerd, het is onduidelijk of deze plannen ooit gerealiseerd zullen worden.
Bedrijfsvoering.
Al vanaf de opening van de tunnel heeft de exploitant Eurotunnel te kampen met financiële tekorten. Dit heeft een aantal oorzaken:
Vanaf 2011 groeit elk jaar het aantal personen en de hoeveelheid goederen die door de tunnel worden vervoerd. Hierdoor zijn de problemen met de bedrijfsvoering van de tunnel grotendeels verleden tijd.
Geschiedenis.
In 1802 deed Albert Mathieu-Favier, een Franse mijningenieur, een voorstel om onder het Kanaal door te tunnelen, met verlichting van olielampen, door paarden getrokken koetsen en een kunstmatig eiland midden in het Kanaal voor het wisselen van paarden. In 1855 lanceerde de Franse ingenieur Favre het plan om een 30 km lange tunnel van Calais naar Dover aan te leggen. Deze zou minstens 25 meter onder de bodem moeten liggen. Er werd 5 jaar gerekend voor de bouw, die van beide kanten gelijktijdig diende plaats te vinden en de kosten zouden ongeveer 100 miljoen francs bedragen. De afstand zou in 25 minuten afgelegd kunnen worden door een trein.
Twee bedrijven (Association française du tunnel sous-marin entre la France et l'Angleterre aan de Franse kant en The Channel Tunnel Company aan de Britse kant) verkregen in 1874 een 99-jarige concessie voor een spoortunnel. Het Britse bedrijf, dat onvoldoende kapitaal had, werd vervangen door The Submarine Continental Railway Company. Er was meer dan 3 km aan galerijen gegraven maar de bouw werd gestopt in 1883, waarbij de Admiraliteit en het Britse Ministerie van Handel strategische gevaren claimden. Historicus Laurent Bonnaud merkt op: “het Engelse leger leidde een formidabele campagne om de risico's van een Franse invasie in verband met het verlies van insulariteit aan de kaak te stellen. Dit zou de komende zeventig jaar de officiële doctrine blijven.
Tegen 1955 waren defensieargumenten minder relevant geworden vanwege de dominantie van luchtmacht, en zowel de Britse als de Franse regering steunden technische en geologische onderzoeken. In 1958 werden de 1881-werkzaamheden ontruimd ter voorbereiding van een geologisch onderzoek van £ 100.000 door de Channel Tunnel Study Group. 30% van de financiering kwam van de Channel Tunnel Co Ltd, waarvan de grootste aandeelhouder de British Transport Commission was, als opvolger van de South Eastern Railway. Een gedetailleerd geologisch onderzoek werd uitgevoerd in 1964 en 1965. Op 20 januari 1975 annuleerde de toen regerende Labour Party in Groot-Brittannië, tot ongenoegen van hun Franse partners, het project vanwege onzekerheid over het lidmaatschap van EEG, verdubbeling van de kostenramingen en de toenmalige algemene economische crisis.

</doc>
<doc id="25319" url="https://nl.wikipedia.org/wiki?curid=25319" title="Getlink">
Getlink

Getlink (tot 20 november 2017 Eurotunnel Plc of Groupe Eurotunnel SE) is het Frans-Britse bedrijf dat de Kanaaltunnel in concessie exploiteert gedurende de eerste 99 jaar na opening.
Activiteiten.
Getlink is een beursgenoteerd bedrijf dat is ontstaan in 1986 voor aanvankelijk een exploitatieperiode van 55 jaar (1987-2042). De duur van de concessie is tot 65 jaar verlengd in 1993 en tot 99 jaar in 1999.
Het bedrijf heeft drie hoofdactiviteiten:
In 2020 telde het bedrijf 3515 medewerkers, waarvan ongeveer twee derde werkzaam in Frankrijk en de overige een derde in Engeland.
In februari 2021 waren de drie grootste aandeelhouders Atlantia met 15,5% van de aandelen en 26,7% van het stemrecht, TCI met 12,5% en 18,1% stemrecht en Eiffage met 5,1% en 7,6% respectievelijk.
Resultaten.
In de periode 2009 tot en met 2014 is de omzet van Eurotunnel verdubbeld dankzij een betere benutting van de capaciteit door passagiers- en goederentreinen. De schuldenlast blijft groot waardoor een groot deel van het bedrijfsresultaat wordt besteed aan rentelasten. De nettoresultaten laten een grillig patroon zien ook als gevolg van veranderingen in de wisselkoers van het pond en de euro.
In 2019 werden 2,6 miljoen personen- en 1,6 miljoen vrachtwagens door de tunnel vervoerd. De belangrijkste concurrent voor het transport van voertuigen over Het Kanaal zijn de veerdiensten, maar Getlink vervoert wel zo'n 40% van alle vrachtwagens en 60% van de personenwagens. Het aantal Eurostar passagiers overtrof de 11 miljoen in dit jaar.
Geschiedenis.
Eurotunnel is opgericht in 1986 voor aanvankelijk een exploitatieperiode van 55 jaar (1987-2042), maar in 1999 is de deze concessie verlengd naar 99 jaar.
Eurotunnel beheerde ook een kleine veerdienst met drie schepen in het Kanaal. Toezichthouders vonden begin 2015 dat Eurotunnel een te hoog marktaandeel had op het transport tussen beide landen en eisten een verkoop van "MyFerryLink". Eurotunnel benaderde eerst SCOP SeaFrance, een Franse coöperatie van zeelui, maar deze kon onvoldoende steun verkrijgen en uiteindelijk werd het Deense DFDS Seaways de koper. In 2014 vervoerde MyFerryLink zo’n 400.000 vrachtwagens en bijna evenveel personenwagens en behaalde een omzet van 93 miljoen euro. Er werkten zo’n 600 mensen waarvan 500 in Frankrijk. De overnamesom is niet bekendgemaakt.
In november 2015 verkocht Eurotunnel de Britse vrachtvervoerder over het spoor, GB Railfreight, aan EQT Infrastructure II. Met de verkoop verdween een activiteit die een bijdrage leverde van zo’n £125 miljoen aan de jaaromzet van Eurotunnel.
Het bedrijf had vanaf het begin te kampen met een hoge schuldenlast. In 2006 was dit opgelopen tot zo'n 9 miljard euro vooral een gevolg van de hoger dan verwachte kosten voor de aanleg van de onderzeese spoorverbinding tussen Frankrijk en Engeland en tegenvallende passagiersaantallen. Eurotunnel vroeg op 13 juli 2006 een gerechtelijke schikking aan. In januari 2007 keurde de rechtbank in Parijs het plan goed van Eurotunnel voor een schuldherstructurering. Na uitvoering van de plannen resteerde een schuld van iets meer dan 4 miljard euro.
Op 20 november 2017 is de naam gewijzigd van Eurotunnel Plc of Groupe Eurotunnel SE in Getlink.
In maart 2018 kocht autowegenexploitant Atlantia SpA een belang van 15,49% in Getlink. De aankoop vergde van Atlantia de som van €1,06 miljard. Atlantia werd daarmee de grootste aandeelhouder van Getlink.

</doc>
<doc id="25320" url="https://nl.wikipedia.org/wiki?curid=25320" title="Tarot (esoterie)">
Tarot (esoterie)

Tarot is een set van 78 kaarten met symbolische afbeeldingen, afwijkend van de normale 52 speelkaarten. De set wordt veel gebruikt voor persoonlijkheidsanalyse, voor meditatie en voor toekomstvoorspelling. Een belangrijk aspect van de Tarot, dat door de enthousiaste toepassing als voorspelmethode wat in vergetelheid is geraakt, is dat het door esoterische auteurs vanaf de 19e eeuw beschouwd werd als een via symbolen overgeleverde occulte filosofie.
Geschiedenis.
Er bestaan veel en uiteenlopende theorieën over het ontstaan van de tarot. Afgaande op geschiedkundig onderzoek is het tarotspel waarschijnlijk rond de 15e eeuw ontstaan in Noord-Italië, door aan het reeds bestaande kaartspel 4 extra figuurkaarten en 22 troefkaarten toe te voegen.
Voor zover bekend zijn tarotkaarten eeuwenlang slechts gebruikt om mee te spelen, zoals bij Franse tarot. Pas nadat in 1781 Antoine Court de Gebelin in zijn boek "Le Monde Primitif" beweerde dat tarotkaarten "geheimen van de Egyptenaren" zouden bevatten, begon men Tarotkaarten te gebruiken voor het voorspellen van de toekomst. Sindsdien zijn er allerlei alternatieve theorieën over de oorsprong van de tarot ontstaan, waarvan echter de meeste zijn geformuleerd zonder de historische feiten in acht te nemen. (Zo is de theorie dat de joker zich uit de kaart met de afbeelding van een Dwaas heeft ontwikkeld onjuist. De joker is waarschijnlijk ontstaan uit het spel Euchre.)
De kaarten.
Samenstelling.
Het traditionele tarotspel bestaat uit 78 kaarten: 22 kaarten met een sterk archetypische afbeelding, die door kaartlezers Grote Arcana genoemd worden en de grote thema's uit het leven vertegenwoordigen, en 56 kaarten die tegenwoordig ook wel de Kleine Arcana wordt genoemd; en die gewone personen en alledaagse gebeurtenissen vertegenwoordigen. Deze Kleine Arcana bestaat uit de vier kaartkleuren zoals we die kennen uit Spaanse en Italiaanse kaartspellen: Zwaarden, Staven, Kelken (of Bekers) en Munten (of Pentagrammen) en die overeenkomen met respectievelijk Schoppen, Klaveren, Harten en Ruiten van het bij ons gebruikelijke kaartspel. Elke kleur heeft vier "hofkaarten": Koning, Koningin, Ridder en Page. Elke kaartkleur heeft dus in totaal veertien kaarten: getallen 1 t/m 10 plus de 4 hofkaarten. De kaartkleuren corresponderen met de vier : Staven staan voor vuur, de Kelken (of Bekers) voor water, de Zwaarden voor lucht en de Munten (of Pentagrammen) voor aarde.
Verschillende versies.
Het kaartspel waar alle moderne tarotspellen hun structuur aan ontlenen is de zogenaamde Tarot van Marseille. Van de Tarot van Marseille bestaan verschillende versies waarvan de oudste ons bekende, die van Jean Noblet, omstreeks 1650 in Parijs werd gemaakt. De op een na oudste werd door Jean Dodal geproduceerd in Lyon tussen 1701 en 1715. De Bibliothèque Nationale te Parijs bewaart van beide spellen een origineel exemplaar. De bekendste versie van de Tarot van Marseille is degene die omstreeks 1930 werd getekend door Paul Marteau en door uitgeverij Grimaud werd gecommercialiseerd.
De populairste uitvoering is de Rider-Waite Tarot, die begin 20e eeuw is ontworpen door de kunstenares Pamela Colman Smith in samenwerking met de mysticus en occult schrijver Arthur Edward Waite, lid van de Golden Dawn. Veel cursussen en boeken nemen deze set als basis. Ook de Thoth tarot van Aleister Crowley en Frieda Harris is erg populair en bijzonder mooi en kunstzinnig uitgevoerd.
Er bestaan verschillende recente "restauraties" die gebaseerd zijn op oude kaarten in musea en privécollecties. Jean-Claude Flornoy heeft een getrouwe versie gemaakt van de Tarot van Noblet en die van Dodal. Alejandro Jodorowsky en Philippe Tourrasse (alias Camoin) hebben een restauratie met eigen toevoegingen gemaakt van de Tarot van Nicolas Conver.
Kaartlezen.
Divinatie (esoterisch).
Schrijvers over het occulte uit de 19e eeuw, waaronder leden van de Golden Dawn, maakten een onderscheid tussen 'divination' en 'fortune telling', divinatie en waarzeggerij. Het laatste was een activiteit waar ze op neerkeken, en werd vooral door rondreizende zigeuners in praktijk gebracht. Papus oordeelde dat de vrouwen die zich met de kaarten bezighielden niet het vereiste begrip opbrachten voor de diepzinnige spirituele betekenis van de Tarot.
Dat 20e hoofdstuk van "Le Tarot des Bohémiens" beslaat maar een klein deel (nog geen tiende) van het boek, waarin hij aan 'les dames' in zes lesjes uitlegt hoe je tarotkaarten legt en leest om de toekomst te voorspellen. Ondanks die houding heeft het 'waarzeggerij-aspect' van de tarot meer populariteit verworven dan de occulte filosofie die mensen als Antoine Court de Gébelin, Eliphas Levi, Papus en latere esoterische tarotauteurs wilden openbaren.
Ook de Amerikaanse occultist en kabbalakenner Paul Foster Case (1884 – 1954) vond dat iedereen die op die manier met de tarot omging zichzelf spiritueel kreupel maakte ('Crippled himself spiritually').
Een aantal esoterische scholen waaronder the Hermetic Order of the Golden Dawn, beschouwen de Tarot eerder als een soort tekstboek en geheugensteun om hun leer over te brengen. Het gaat dan om een soort kennis die alleen voor ingewijden beschikbaar is (vandaar 'arcana', de geheime kennis of leer) en waarbij met de tarot technieken als meditatie en visualisatie van symbolen worden gebruikt om toegang te krijgen tot een 'astraal niveau'. Aleister Crowley, die zijn eigen tarotdeck de 'Thoth tarot' ontwierp, adviseerde de tarotadepten eveneens om door middel van meditatie intuïtieve kennis van de symboliek van de tarotkaarten te verwerven. Van de dichter William Butler Yeats is bekend dat hij een tarotkaart uitkoos en op zijn voorhoofd drukte om zich op de kaart te concentreren en er zo 'toegang' tot te krijgen.
Waarzeggerij.
Er zijn verschillende manieren om tarotkaarten te gebruiken voor waarzeggerij. Volgens sommigen is de tarot een studie waarbij iemands toekomst wordt bekeken aan de hand van een vraag. Dit behoort tot de occulte studies. Anderen zeggen dat tarot een manier is om inzicht te krijgen in bepaalde problemen en vraagstukken.
De bekendste kaartleggingen zijn 'heden-verleden-toekomst' en het Keltisch Kruis, waarbij 10 kaarten worden gelegd die meer verklaren over de oorzaak en achtergronden van het vraagstuk/de situatie, de invloed van derden en (eventuele) ontwikkelingen in de toekomst.
Voor waarzeggerij worden trouwens vaak speciaal daarvoor ontworpen kaarten gebruikt, zoals die van Etteilla, die van Mlle Lenormand; ook zigeuners gebruiken soortgelijke sets die eenvoudiger zijn dan de tarotkaarten en door de kleurige afbeeldingen van situaties en personen meer afgestemd zijn op toekomstvoorspelling.
Heel wat christenen beschouwen het voorspellen van de toekomst met tarotkaarten als een vorm van occultisme. Wanneer iemand probeert zijn eigen lot te weten te komen of te voorspellen is dit volgens hen immers in strijd met het geloof in de goddelijke (alwetende) voorzienigheid. Praktijken als waarzeggerij schilderen zij ook af als een gevaar, omdat het iemand in contact zou kunnen brengen met kwade machten.
Tarotleggingen.
Een tarotlezer maakt gewoonlijk gebruik van verschillende leggingen, en laat dit vaak afhangen van het soort vraag dat gesteld wordt door de consultant. Zo is de "Jaarhoroscoop" een speciale legging voor voorspellingen en advies over het komende jaar, en is de "Twaalf huizen" geschikt als algemene levenslegging of om iemands vragen over gezondheid mee te beantwoorden. Voorbeelden van tarotleggingen:

</doc>
<doc id="25321" url="https://nl.wikipedia.org/wiki?curid=25321" title="Franse tarot">
Franse tarot

Franse tarot is een kaartspel dat wordt gespeeld met een spel van 78 kaarten. Met name in Frankrijk en Italië is dit spel populair. Hoewel het mogelijk is om met de klassieke tarotkaarten - die ook voor waarzeggerij worden gebruikt - te spelen, is het gebruikelijker om met een beter aangepast set te spelen: de "Tarot Nouveau" of "Bourgeois Tarot". De afbeeldingen op dit soort spellen verschillen grondig van de esoterische tarots zoals de Tarot van Marseille.
Het tarotspel kent tussen de vrouw en de boer nog een kaart, de ruiter. Verder zijn er 21 extra kaarten toegevoegd, de troefkaarten genummerd 1 tot 21. Ten slotte is er nog de "Excuse", een ongenummerde kaart met de afbeelding van een dwaas.
Geschiedenis.
Het tarotspel is in de 14e eeuw ontstaan in Noord-Italië, door aan het reeds bestaande kaartspel vier extra hofkaarten en 22 troefkaarten ('triomfi' of 'atouts') toe te voegen. Pas nadat in 1781 Antoine Court de Gébelin in zijn boek "Le Monde Primitif" beweerde dat tarotkaarten "geheimen van de Egyptenaren" zouden bevatten, begon men tarotkaarten te gebruiken voor het voorspellen van de toekomst.
Spelregels.
Franse tarot wordt doorgaans met vier kaarters gespeeld, hoewel het ook met drie of vijf spelers kan. Het is een slagenspel zoals Klaverjas of bridge. De troef 1, 21 en de Excuse spelen een bijzondere rol en worden "oudlers" of "bouts" genoemd. Van de oudlers zijn 21 en Excuse veilige kaarten omdat zij altijd baas zijn in een slag. De troef 1, de "petit" is niet veilig omdat hij in een slag naar de tegenpartij verloren kan gaan. Net als bij klaverjas worden slagen gespeeld en na afloop van het spel punten geteld. Afhankelijk van hoeveel oudlers men aan het eind heeft, geldt er een andere grens voor wat bij klaverjas 'nat' heet.
Het spel begint met een biedronde, waarin men 'petit' (of ook wel 'Prise' genoemd), 'Pouce' 'Garde' en 'Chelem' kan bieden. Garde kan ook nog 'sans le chien' en 'contre le chien' zijn. De "chien" is het stapeltje van zes kaarten dat overblijft na het delen. Degene die speelt mag de chien oppakken en uitwisselen met zijn eigen kaart. De punten van de kaarten in de chien tellen voor degene die speelt. Bij "sans le chien" pakt de speler de chien niet op, bij "contre chien" tellen de punten in de chien voor de tegenpartij.
Puntentelling.
Het aantal punten dat een speler moet halen, wordt bepaald door het aantal oudlers dat hij op het einde van het spel heeft behaald.
Heeft hij er 0, dan moet hij in totaal 56 punten behalen.
Heeft hij er 1, dan moet hij in totaal 51 punten behalen.
Heeft hij er 2, dan moet hij in totaal 41 punten behalen.
Heeft hij er 3, dan moet hij in totaal 36 punten behalen.
De nummerkaarten en troeven 2 t/m 20 tellen voor een half punt, de boer is 1,5 punten waard, de ruiter telt voor 2,5 punten. De vrouw levert 3,5 punten op en de koning ten slotte 4,5 punten. De oudlers tellen, net als de koning, voor 4,5 punten. Overigens is het gebruikelijk kaarten met twee tegelijk te tellen zodat men niet met halve punten hoeft te rekenen.

</doc>
<doc id="25323" url="https://nl.wikipedia.org/wiki?curid=25323" title="D'n Observant">
D'n Observant

D'n Observant of stortheuvel 2 is een kunstmatige heuvel op het plateau van de Sint-Pietersberg in de Nederlandse gemeente Maastricht met als hoogste punt +170,8 m NAP. De naam is afgeleid van het franciscaanse observantenklooster (Slavante), dat zich vroeger op de Sint-Pietersberg bevond, en verwijst tevens naar de mogelijkheid om vanaf de top de omgeving te observeren.
Stortheuvel 1 ligt op ongeveer een kilometer naar het noordwesten onder het ENCI-bos.
Onder d'n Observant ligt een grotendeels ingestorte kalksteengroeve, het Zuidelijk Gangenstelsel; door het gewicht van de opgeworpen grond hebben de steunpilaren het begeven. Ooit liep hier een ondergrondse smokkelroute van Nederland naar België.
Geschiedenis.
In de periode 1939 tot 1967 werd de heuvel opgeworpen. Bij de aanvang van de exploitatie van de ENCI-groeve door de cementproducent ENCI was het noodzakelijk eerst de metersdikke onbruikbare deklagen te verwijderen om de kalklagen te bereiken die voor de cementproductie geschikt waren. De grond van deze deklagen was gemiddeld 15 meter dik en vormt de huidige kunstmatige heuvel. Op de heuvel plantte men bomen en struiken om te voorkomen dat de grond van de heuvel werd uitgespoeld en zou gaan afschuiven.
In 1976 werd D'n Observant opengesteld voor het publiek en kreeg het een recreatieve bestemming. De heuvel kreeg toen ook de naam D'n Observant.
In 2010 werden D'n Observant en de Oehoevallei (in de ENCI-groeve) overgedragen aan de Vereniging Natuurmonumenten. Eveneens in 2010 werd op de top een stervormig patroon van schanskorven aangelegd, een verwijzing naar de vijfpuntige ster in het wapen van Maastricht. Vanaf de sterpunten heeft men een panoramisch uitzicht.
Natuur.
Op de hellingen van D'n Observant zijn verschillende soorten bomen en struiken aangeplant, waaronder de eik, es, beuk, haagbeuk, iep, wilde kers, meidoorn, sleedoorn, hazelaar en braamstruik.

</doc>
<doc id="25324" url="https://nl.wikipedia.org/wiki?curid=25324" title="Butenandt">
Butenandt



</doc>
<doc id="25326" url="https://nl.wikipedia.org/wiki?curid=25326" title="Peroxide">
Peroxide

Een peroxide is een chemische verbinding waarin een enkelvoudige binding tussen twee zuurstofatomen voorkomt. Als gevolg daarvan hebben de zuurstofatomen uitzonderlijk oxidatietoestand −I in plaats van de meer gebruikelijke −II. Peroxiden kunnen verschillende vormen aannemen.
Organische chemie.
Een organisch peroxide is een verbinding waarin tussen delen van het skelet het peroxidefragment –O–O– zit. Benzoylperoxide is een bekend voorbeeld van een organisch peroxide. Deze verbindingen zijn relatief instabiel en kunnen eenvoudig splitsen tussen de twee zuurstofatomen. Ze vormen daarbij twee vrije radicalen. De splitsing kan versneld worden door verhoogde temperatuur of bestraling met licht.
Veel organische peroxiden worden om die reden gebruikt als initiator van radicalaire polymerisatiereacties, onder meer van ethyleen, propyleen, styreen of acrylaten.
De reactiviteit van organische peroxiden wordt gewoonlijk uitgedrukt door een halveringstijd t1/2 bij verschillende temperaturen. Voor di-"tert"-butylperoxide in chloorbenzeen bijvoorbeeld is de halveringstijd bij 121°C 10 uur en bij 141°C 1 uur.
Vele organische peroxiden moeten onder temperatuurcontrole, soms in diepvriescellen, bewaard worden, omdat ze reeds in de verpakking een zelfversnellende ontleding kunnen ondergaan. Voor zeer instabiele peroxiden kan dit aanleiding geven tot een explosie. De laagste temperatuur waarbij een peroxide in zijn verpakking zelfversnellend ontleedt noemt men de SADT (Self-Accelerating Decomposition Temperature). De SADT van di-isopropylperoxydicarbonaat bijvoorbeeld is 5°C, en deze stof moet bij −15°C opgeslagen worden. De SADT van di-"tert"-butylperoxide is 80°C; deze stof is veel stabieler en kan bij maximaal 40°C opgeslagen worden.
Daarnaast zijn peroxiden in de organische chemie berucht vanwege hun ontstaan in di-ethylether, vooral als de verbinding een tijdje bewaard wordt. Het kookpunt van het peroxide is hoger dan van ether, dus tijdens verdampen, indampen of destillatie wordt de concentratie etherperoxide steeds hoger. Het risico op een spontane reactie (explosie) wordt snel groter.
Anorganische chemie.
Een anorganisch peroxide is een chemische stof waarin zuurstof als het (O–O)2−-ion voorkomt, in plaats van het meestal voorkomende O2−-ion.
Het peroxide-ion bevat twee elektronen meer dan de zuurstofmolecule. De structuur van een peroxide verkrijgt men door in de moleculaire orbitaal-theorie de twee π*-antibindingsorbitalen volledig te maken. Men kan hieruit afleiden dat de bindingskracht van dit ion kleiner is dan bij de zuurstofmolecule. Bovendien is de bindingslengte groter: 130 pm bij Li2O2 tot 147 pm bij BaO2. Het ion is diamagnetisch.
Types.
Meestal bevat de verbinding daarnaast een alkali- of een aardalkalimetaal: men heeft ionische peroxide-ionen verkregen voor de alkalimetalen, calcium, strontium en barium.
Men heeft ook peroxiden verkregen voor een aantal andere elektropositieve metalen zoals magnesium, de lanthaniden en het uranyl-ion. Deze vertonen dan een intermediair karakter, tussen een ionisch en een covalent karakter.
Peroxiden van metalen zoals zink, cadmium en kwik zijn in hoofdzaak covalent.
Ook van ammoniak is een peroxide bekend: ammoniumperoxide (NH4)2O2.
Een peroxidebinding kan ook voorkomen is complexe oxo-anionen, bijvoorbeeld in S2O82−. Dit ion bestaat uit twee tetraëdrische SO4-eenheden, verbonden door een O–O-binding. Het ion wordt meestal persulfaat genoemd, soms ook peroxodisulfaat.
Eigenschappen.
Het peroxide-ion bevat een enkele binding tussen de twee zuurstofatomen: (O–O)2− en heeft dezelfde elektronische structuur als het fluormolecuul F2. Het is een zeer krachtig oxideermiddel en hierdoor tamelijk onstabiel. Ionische peroxiden reageren met water of verdunde zuren tot waterstofperoxide. Alle organische verbindingen worden, zelfs bij gewone temperatuur, omgezet tot carbonaten. Natriumperoxide is een krachtige oxidator van metalen, zoals ijzer.
De oxiden, peroxiden en superoxiden zijn nauw aan elkaar verwant. Ze vormen een keten van zuurstofionen met steeds hoger (minder negatief) oxidatiegetal. De oxiderende eigenschappen worden echter steeds sterker.
Gebruik.
Waterstofperoxide is een ontsmettingsmiddel en een bleekmiddel.
Bariumperoxide wordt gebruikt in de pyrotechniek en in lichtspoorammunitie.
Natriumperoxide wordt gebruikt als een absorptiemiddel voor koolstofdioxide en als regenerator van zuurstof (bv. in sommige duikboten):

</doc>
<doc id="25327" url="https://nl.wikipedia.org/wiki?curid=25327" title="Superoxide">
Superoxide

Een superoxide is een chemische verbinding die het superoxide-ion formula_1 bevat.
Naast het superoxide-ion bevat de verbinding in de regel een alkali- of aardalkalimetaal-ion. 
Enkele voorbeelden:
Superoxiden zijn reactieve en sterke reductoren, reactiever dan peroxiden.
Structuur.
Radicaal.
Het formula_2 superoxide-ion is een radicaal, dat een ongepaard elektron bevat en daarom paramagnetische eigenschappen heeft. Formeel heeft elk zuurstofatoom in het superoxide-ion een oxidatietoestand van −1/2.
Lewisstructuur.
De Lewisstructuur (zie figuur), suggereert dat beide zuurstofatomen een verschillende oxidatietoestand hebben: eentje heeft oxidatiegetal 0, het andere heeft oxidatiegetal -1. Deze beschrijving gaat echter uit van een heel statisch model van elektronen in een molecuul.
Orbitalen.
Een meer dynamische beschrijving van het deeltje gaat uit van de mogelijkheden van de elektronen in een molecuul dizuurstof. In de figuur hiernaast is de elektronenverdeling weergegeven voor het neutrale molecuul. We zien links en rechts de orbitalen van de losse zuurstofatomen, in het midden de orbitalen van het deeltje dizuurstof. Om de elektronen van de neutrale stof allemaal een plaats te geven wordt opgevuld tot en met twee enkel bezette orbitalen. De orbitaalstructuur verandert door het toevoegen van een extra elektron niet: het extra elektron in het superoxide-anion vindt een plek in de laagste vrije orbitaal: een van de twee enkel bezette orbitalen.
Het gevolg is dat het diradicaal dizuurstof wordt omgezet in het superoxide radicaal-anion. Omdat het extra elektron in een moleculaire orbitaal geplaatst wordt is het niet aan een van de twee zuurstof-atomen gekoppeld. Hiermee komt de structuur dan weer erg in de buurt van twee zuurstofatomen, beide met een oxidatiegetal van −1/2.
Biologie.
Als gevolg van de biologische oxidatieve reacties, kan ook superoxide-ion als bijproduct in cellen ontstaan. Dit is een zeer reactief deeltje. Het deeltje wordt dan ook zo snel mogelijk, voor het schade kan aanrichten, door het enzym superoxidedismutase opgeruimd. Superoxide wordt in verband gebracht met allerlei ziekten en het verouderingsproces. Het enzym superoxidedismutase dat superoxide laat reageren tot zuurstof en waterstofperoxide, is voor zover bekend het snelste enzym.

</doc>
<doc id="25328" url="https://nl.wikipedia.org/wiki?curid=25328" title="Propositielogica">
Propositielogica

De propositielogica is een tak van logica die zich bezighoudt met het redeneren met proposities. Proposities zijn uitspraken of beweringen die ofwel waar, ofwel onwaar zijn. Voorbeelden hiervan zijn
en
In de propositielogica kunnen uitspraken alleen waar of onwaar zijn, dit in tegenstelling tot meerwaardige logica's waarbij uitspraken ook andere waarden kunnen hebben.
In vergelijking met andere types van logica is de propositielogica eenvoudig van opbouw (structuur, grammatica) maar beperkt in uitdrukkingsmogelijkheid.
Informele inleiding.
De propositielogica gaat over het redeneren met "proposities". Een propositie is een uitspraak die waar of onwaar kan zijn. Proposities kunnen enkelvoudig zijn ("Morgen schijnt de zon" of "We gaan morgen picknicken") maar ook zijn samengesteld uit twee of meer andere proposities met behulp van (logische) voegwoorden, in deze context "connectieven" (soms ook "voegtekens") genoemd ("Morgen schijnt de zon "en" we gaan morgen picknicken", ""Als" morgen de zon schijnt, "dan" gaan we morgen picknicken.").
In de propositielogica worden de volgende connectieven gebruikt om proposities samen te stellen:
Verder is er één propositieconstante, genaamd "falsum" en aangeduid met formula_16, die staat voor een "altijd onware" propositie.
In de propositielogica hangt de waarheid van samengestelde proposities alleen af van het gebruikte connectief en van de waarheid van de samenstellende delen. Zo is formula_4 waar als formula_2 en formula_6 beide waar zijn, terwijl formula_7 waar is als formula_2 waar is, formula_6 waar is of zowel formula_2 als formula_6 waar zijn.
Stel bijvoorbeeld dat formula_2 voor de enkelvoudige propositie "Morgen schijnt de zon" staat en formula_6 voor "We gaan morgen picknicken". Dan geldt:
De bewering formula_7 is waar als ten minste een van de twee beweringen waar is. De bewering is dus ook waar als beide beweringen waar zijn, iets wat in natuurlijke taal vaak niet zo bedoeld wordt. Dus er geldt:
Hoewel waarheid een basisbegrip van de propositielogica is, richt ze zich ook vooral op "geldigheid" en "onvervulbaarheid". Een propositie is "geldig" (een tautologie) als ze altijd waar is, onafhankelijk van welke waarheidswaarden aan de enkelvoudige proposities wordt toegekend. Zo is de propositie formula_35 altijd waar. Een propositie is "onvervulbaar" als ze altijd onwaar is.
Ook onderzoekt de logica de geldigheid van redeneerstappen. Als formula_2 een ware propositie is en formula_10 is dat ook, dan is formula_6 eveneens een ware propositie. Dit geldt voor alle waarheidswaarden van formula_2 en formula_6. Uit de premissen formula_2 en formula_10 kan dus de conclusie formula_6 worden afgeleid. Deze redeneerregel wordt modus ponens genoemd.
Syntaxis en semantiek.
Als men over propositielogica spreekt, heeft men het meestal over de klassieke propositielogica. Hieronder wordt de syntaxis en semantiek van deze logica gegeven.
Formules.
Laat een aftelbaar oneindige verzameling van enkelvoudige proposities, ook propositievariabelen genoemd, gegeven zijn. Dan definiëren we de verzameling van formules als de kleinste verzameling waarvoor geldt:
Bovendien definiëren we de volgende afkortingen:
Bewerkingsvolgorde: We spreken af dat negatie (formula_58) het sterkste bindt, daarna conjunctie (formula_59), daarna disjunctie (formula_60), en daarna implicatie (formula_61) en bi-implicatie (formula_62). Bovendien spreken we af dat de implicatie van rechts naar links associatief is. Dat betekent dat we formula_63 mogen schrijven in plaats van formula_64.
Valuaties.
Om de semantiek (d.w.z. de betekenis) van een formule te definiëren, hebben we het begrip "valuatie" nodig. Een valuatie "v" is een functie die aan (een deel van) de propositievariabelen een waarheidswaarde, waar (1) of onwaar (0), toekent. Op basis van de waarheidswaarden van de propositievariabelen die in een formule voorkomen, kunnen we dan de waarheidswaarde van de volledige formule bepalen. Daarvoor breiden we het begrip valuatie uit zodat ook aan formules waarheidswaarden worden toegekend, en wel als volgt:
Geldigheid en vervulbaarheid.
Een formule formula_2 is "vervulbaar" als er ten minste één valuatie formula_69 bestaat zodat formula_70. Een formule is "onvervulbaar" als ze niet vervulbaar is; met andere woorden, als er geen valuatie formula_69 bestaat zodat formula_70 is.
Een formule formula_2 is "geldig" (is een tautologie) als voor alle valuaties formula_69 geldt dat formula_70. Een geldige formule wordt ook wel een "logische wet" genoemd. Het feit dat een formule formula_2 geldig is, wordt genoteerd als formula_77. Voorbeelden van geldige formules zijn:
Een gevolgtrekking heeft een aantal hypotheses en een conclusie. Een gevolgtrekking is geldig als in alle valuaties waarin de hypotheses waar zijn de conclusie ook waar is. De notatie formula_84 geeft aan dat de gevolgtrekking met hypotheses formula_85 en conclusie formula_6 geldig is. In de klassieke propositielogica geldt formula_84 dan en slechts dan als formula_88 geldig is.
Twee formules formula_2 en formula_6 zijn "logisch equivalent" als formula_2 en formula_6 waar zijn in precies dezelfde valuaties. Dat betekent dat voor alle valuaties formula_69 moet gelden dat als formula_94 is, dan ook formula_95, en dat als formula_95 is, dan ook formula_94. In de klassieke propositielogica zijn formula_2 en formula_6 dan en slechts dan logisch equivalent, als formula_100 een geldige formule is.
Identiteitswet.
Zijn formula_101 en formula_102 proposities met formula_103 en formula_104, dan is:
Deze equivalenties vormen de "identiteitswet" van de propositielogica.
Waarheidstabellen.
Waarheidstabellen vormen een methode om te onderzoeken of een formule geldig of vervulbaar is. Bovendien kunnen waarheidstabellen worden gebruikt om te weten te komen of een gevolgtrekking geldig is, alsook om te achterhalen of twee formules logisch equivalent zijn. In een waarheidstabel worden alle mogelijke waarheidswaarden van propositievariabelen opgesomd. Elke rij in de tabel correspondeert met een valuatie, terwijl elke kolom correspondeert met een formule. In de tabel wordt dan opgenomen of de formule onder de gegeven valuatie waar is of niet. Een voorbeeld van een waarheidstabel met enkele eenvoudige formules:
Een formule is geldig als er in de waarheidstabel alleen maar 1'en in de kolom eronder staan. De formule is vervulbaar als er minstens één 1 in de kolom staat. Zo blijkt uit de bovenstaande waarheidstabel dat formula_1, formula_4, formula_7, formula_10 en formula_13 allemaal vervulbaar maar niet geldig zijn.
Bij het onderzoeken van een complexe logische stelling zoals A → (B ∧ ¬C) zal het aantal mogelijke combinaties van de verschillende variabelen (hier A, B en C) exponentieel toenemen met het aantal variabelen in de stelling. De waarheidstabel van een stelling met "n" variabelen telt immers 2n rijen. Voor een formule met 3 of zelfs 4 variabelen is dat met de hand nog wel te doen (de tabel telt 8 of 16 rijen), maar bij veel praktische toepassingen ontstaan formules met honderden of zelfs duizenden propositievariabelen. In zulke gevallen is het zelfs met de computer praktisch niet meer mogelijk de volledige waarheidstabel uit te rekenen en moeten andere methoden worden gevonden om te beslissen of een formule geldig of vervulbaar is.
Bewijssystemen.
In tegenstelling tot waarheidstabellen, waar de betekenis van de logische connectieven een belangrijke rol speelt, wordt in een bewijssysteem slechts gewerkt met syntactische constructies. Formules worden aan de hand van regels omgeschreven in andere formules totdat een bepaalde voorwaarde is vervuld en men concludeert dat de formule geldig (of in sommige gevallen onvervulbaar) is. Belangrijke eigenschappen die een bepaald bewijssysteem moet hebben zijn "correctheid" (als een formule met het bewijssysteem bewezen kan worden is ze ook geldig) en "volledigheid" (als een formule geldig is kan ze ook bewezen worden).
Voor de propositielogica bestaan verschillende correcte en volledige bewijssystemen.
Bewijssysteem in de stijl van Hilbert.
Een bewijssysteem in de stijl van Hilbert bestaat uit een aantal axioma's en een aantal inferentieregels. Een bewijs in zo'n systeem is een eindig rijtje formules dat eindigt in de formule die bewezen moet worden, zodat voor elk element van het rijtje geldt dat het ofwel een axioma is, ofwel door een inferentieregel volgt uit formules die eerder in het rijtje voorkomen (en daardoor al bewezen zijn). Anders dan de meeste andere bewijssystemen die met inferentieregels werken, zoals natuurlijke deductie, introduceren inferentieregels in een Hilbert-systeem geen aannames. Omdat daardoor de structuur van bewijssystemen in de stijl van Hilbert heel eenvoudig is, worden zulke bewijssystemen vaak gebruikt in de bewijstheorie, waar formele bewijzen niet alleen een manier zijn om de waarheid van uitspraken te bepalen, maar zelf ook het onderwerp van studie zijn. (Dat de structuur van een bewijssysteem eenvoudig is, betekent overigens niet dat het ook eenvoudig is een bewijs erin op te stellen.)
Het bekendste Hilbert-bewijssysteem voor de propositielogica bevat de volgende inferentieregels:
Bovendien bevat het de volgende axioma's:
De bovenstaande axioma's zijn voldoende voor formules die alleen de logische connectieven formula_61 en formula_58 bevatten. Voor formules die conjuncties (formula_59) en disjuncties (formula_60) bevatten, kunnen we de volgende axioma's toevoegen:
Het axioma P1 is eigenlijk niet nodig, omdat het op de volgende manier uit de axioma's P2 en P3 kan worden afgeleid:
Toch wordt P1 meestal wel in de axioma's van dit bewijssysteem opgenomen.
Semantische tableaus.
Een semantisch tableau onderzoekt een stelling door de implicaties van een stelling te ontleden. Als een stelling waar is, wat betekent dat dan voor de waarheidswaarde van de variabelen in de stelling? Als A∧B waar is, dan moeten zowel A als B waar zijn. Als A→B waar is, dan is A onwaar en maakt de waarde van B niet uit of dan moeten A en B allebei waar zijn. Op deze manier kan een boom getekend worden die een complexe formule opsplitst in steeds kleinere delen, totdat duidelijk is welke waarden de variabelen aan moeten nemen om de stelling waar te maken. Semantische tableaus worden vaak gebruikt in combinatie met het bewijs uit het ongerijmde om te bewijzen dat een stelling volgt uit een aantal hypothesen.
Natuurlijke deductie.
Natuurlijke deductie is een door Gerhard Gentzen ontwikkeld bewijssysteem dat gebaseerd is op een natuurlijke manier van redeneren. Kenmerkend aan natuurlijke deductie is dat bewijzen een boomstructuur hebben en dat aannames ingevoerd en weer teruggetrokken kunnen worden. Daardoor ontstaat een natuurlijke notie van deelbewijs. Elk logisch connectief heeft een regel die vastlegt hoe gewenste conclusies die dit connectief als hoofdconnectief hebben, bewezen kunnen worden (de zogenaamde introductieregels), en een regel die vastlegt hoe aannames die dit connectief als hoofdconnectief hebben, kunnen worden gebruikt (de zogenaamde eliminatieregels).
Resolutie.
Met de bewijsmethode resolutie kan van formules in conjunctieve normaalvorm de onvervulbaarheid worden aangetoond. Resolutie is gebaseerd op de geldige gevolgtrekking 
Er wordt geprobeerd door steeds deze gevolgtrekking toe te passen op de conjuncten van de formule de lege disjunctie af te leiden. Als dat is gelukt, is de formule niet vervulbaar. Resolutie wordt vaak toegepast in automatische stellingbewijzers.
Complexiteitstheorie.
Het probleem om van een gegeven propositielogische formule na te gaan of het vervulbaar is, wordt het vervulbaarheidsprobleem genoemd (meestal afgekort tot "SAT", van het Engelse "satisfiability"). SAT is beslisbaar. We kunnen namelijk voor elke formule automatisch de waarheidstabel opstellen en kijken of de formule in één rij daarvan waar is. Het aantal rijen in de waarheidstabel neemt echter exponentieel toe in verhouding met het aantal propositievariabelen dat in de formule voorkomt. Al voor een relatief klein aantal propositievariabelen is het in de praktijk niet meer mogelijk om de gehele waarheidstabel op te stellen. Aangezien SAT NP-volledig is, bestaat er op dit moment geen algoritme dat van "alle" formules efficiënt kan achterhalen of ze vervulbaar zijn of niet. Er bestaan echter algoritmes die in de praktijk voortreffelijke resultaten boeken.

</doc>
<doc id="25329" url="https://nl.wikipedia.org/wiki?curid=25329" title="Predicatenlogica">
Predicatenlogica

Predicatenlogica is wiskundig-formele logica waarin expliciet predicaten voorkomen, waarmee eigenschappen van en relaties tussen verzamelingen objecten worden beschreven. Vaak wordt vooral de eerste-orde-predicatenlogica bedoeld.
Eerste-orde-predicatenlogica.
De eerste-orde-predicatenlogica is een uitbreiding van de propositielogica.
De taal is uitgebreid met constanten, variabelen, predicaten en soms ook functiesymbolen. Een propositie is een speciaal geval van een predicaat, namelijk een predicaat met plaatsigheid nul. De taal van de predicatenlogica bevat verder twee kwantoren: de universele kwantor formula_1 en de existentiële kwantor formula_2.
In de propositielogica kan een propositie als "Wikipedia is een encyclopedie" worden uitgedrukt met een letter, bijvoorbeeld P. In de predicatenlogica kan dit worden uitgedrukt met een predicaat dat "een encyclopedie zijn" vertegenwoordigt, bijvoorbeeld met de letter E aangegeven, en een constante voor "Wikipedia", bijvoorbeeld w. De bewering "Wikipedia is een encyclopedie" kan dan worden uitgedrukt met de formule: E(w). Een "atomaire propositie" is in de predicatenlogica een formule waarin geen voegtekens (connectieven) voorkomen.
Als de letter formula_3 het predicaat "nuttig zijn" uitdrukt, kan de zin "Als Wikipedia een encyclopedie is, is Wikipedia nuttig" als volgt met een predicaatlogische formule representeren: 
Ook een uitdrukking als "Alle encyclopedieën zijn nuttig" kan in predicatenlogica worden uitgedrukt, bijvoorbeeld als: 
De formele taal waarin de logica werkt, legt het aantal constanten, relaties en functies en de ariteit van de relaties en functies vast. Deze gegevens vormen het similariteitstype.
Hogere-orde-predicatenlogica.
Men onderscheidt predicatenlogica's van verschillende ordes:
Als we een constante formula_8 en een opvolgerfunctie formula_9 definiëren, kunnen we het inductieprincipe in tweede-orde-logica als volgt opschrijven:
In de eerste-orde-predicatenlogica kan het inductieprincipe niet als een enkele formule worden opgeschreven.

</doc>
<doc id="25330" url="https://nl.wikipedia.org/wiki?curid=25330" title="Typenlogica">
Typenlogica



</doc>
<doc id="25331" url="https://nl.wikipedia.org/wiki?curid=25331" title="Modale logica">
Modale logica

Modale logica's kunnen worden gezien als een uitbreiding van andere logica's, zoals de propositielogica of de predicatenlogica. Er worden extra operatoren gebruikt, die modaliteiten uitdrukken. Oorspronkelijk waren dit de modaliteiten "het is mogelijk dat" en "het is noodzakelijk dat", maar later zijn talloze andere modaliteiten voorgesteld, om tijd, geloof, onzekerheid, enzovoorts te kunnen weergeven. Een werk dat aan de basis ligt van de modale logica's, is "A Survey of Symbolic Logic" van de Amerikaanse filosoof Clarence Irving Lewis (1918).
Voor de semantiek van modale logica's worden vaak Kripkemodellen gebruikt.
Modale propositielogica.
Modale propositielogica is een veel gebruikte modale logica. Het is een propositielogica die bijvoorbeeld is uitgebreid met eenplaatsige operatoren voor respectievelijk "het is mogelijk dat" en "het is noodzakelijk dat". "Het is mogelijk dat p" (waarbij "p" een propositie is) kan bijvoorbeeld worden weergegeven met "Mp" of "M(p)", maar het is gebruikelijk om hier een symbool voor te gebruiken, het ruitje (Engels: "diamond"): formula_1. Analoog hieraan zou "het is noodzakelijk dat" kunnen worden weergegeven als bijvoorbeeld "Np" of "N(p)", maar dit wordt gewoonlijk gedaan met het vierkantje (Engels: "box"): formula_2
Syntaxis.
Laat een verzameling propositievariabelen gegeven zijn. Welgevormde formules (wff's) worden dan gevormd door de volgende regels:
De eerste drie regels zijn bekend uit de (gewone) propositielogica; de vierde regel is nieuw voor modale propositielogica.
De twee modale operatoren kunnen met de volgende twee equivalenties in termen van elkaar worden gedefinieerd:
In woorden uitgedrukt respectievelijk zeggen deze equivalenties:
Voor de duidelijkheid zullen we beide operatoren gebruiken.
Hieruit volgt ook dat:
De "modale diepte" van een modale formule is het hoogste aantal vierkantjes dat in de formule te vinden is op geneste wijze. Zo is de modale diepte van de formule formula_22 gelijk aan twee en in formula_23 is dat eveneens twee. Aangezien formula_24 gelijk is aan formula_25, is de modale diepte van formula_26 gelijk aan twee want men kan de formule herschrijven naar formula_27.
Semantiek.
Voor de semantiek van de modale propositielogica worden vaak Kripkemodellen gebruikt. Deze modellen kunnen bijvoorbeeld met tabellen worden weergegeven, maar vaak worden zij grafisch gerepresenteerd met behulp van knopen die voor mogelijke werelden of toestanden staan, en transities tussen deze knopen (de toegankelijkheidsrelatie). Als er een transitie is (weergegeven met een pijl) van knoop "A" naar knoop "B", zeggen we dat wereld "B" vanuit wereld "A" bereikbaar of toegankelijk is. De semantiek van de gewone propositielogische operaties blijft hetzelfde; de semantiek van de modale operatoren wordt als volgt gedefinieerd:
Modale predicatenlogica.
Net zoals men modale propositielogica verkrijgt door aan propositielogica de unaire modale operatoren formula_24 en formula_31 toe te voegen, kan men ook van een predicatenlogica modale predicatenlogica maken. Een voorbeeld van een formule uit deze logica is:
dat bijvoorbeeld zou kunnen uitdrukken dat het noodzakelijk is, dat alle kanaries vogels zijn.
Tijdslogica.
De tijdslogica van Arthur Prior kan beschouwd worden als modale logica, waarbij de modale operatoren een interpretatie krijgen die met tijd te maken heeft. Waar normaal gesproken "in de toekomst zal p het geval zijn" uitgedrukt wordt met Fp, had dit net zo goed met bijvoorbeeld formula_33 weergegeven kunnen worden, waarbij formula_31 dus een heel andere interpretatie krijgt dan de hierboven geschetste, in plaats van noodzakelijkheid zou het toekomende tijd uitdrukken. Het is echter gebruikelijk om hier letters voor te gebruiken, die dus feitelijk staan voor modale operatoren.
Deontische logica.
Deontische logica gebruikt het symbool formula_35, dat staat voor 'het is verplicht (obligatory) dat'. Vanuit dit symbool worden de volgende bepaald: formula_36 (het is toegestaan/permissible) en formula_37 (het is verboden/forbidden): formula_38 (p is toegestaan betekent dat het niet verplicht is om p niet te doen) en formula_39 (p is verboden betekent dat het is verplicht om p niet te doen).
De deontische variant van het modale axioma: formula_40 is niet van toepassing voor deontische logica. Mensen zullen namelijk niet altijd doen wat verplicht is. Om dit te ondervangen is er een zwakker axioma in de deontische logica: formula_41 (handelingen die verplicht zijn, zijn toegestaan).

</doc>
<doc id="25332" url="https://nl.wikipedia.org/wiki?curid=25332" title="Tijdslogica">
Tijdslogica

Tijdslogica's of temporele logica's kunnen worden gezien als uitbreiding van de propositielogica, de predicatenlogica, de modale logica of de hybride logica. Hierbij is er extra formele apparatuur om uit te drukken of iets in het verleden, het heden, de toekomst het geval is, mogelijk het geval is, of het in een mogelijke toekomst het geval is, enzovoorts. Met andere woorden kan temporele informatie met het formele systeem verwerkt worden.
Een van de onderscheiden die bij temporele logica's worden gemaakt, is die tussen logica's die tijd als een lineair gegeven zien, en die, die het toestaan dat er vertakkingen in de tijd bestaan. Dit laatste kan gezien worden als mogelijke toekomstige scenario's, of, bijvoorbeeld in een sciencefiction setting of de kwantummechanica, toekomstige parallelle werelden binnen een multiversum. Een ander onderscheid is dat tussen systemen die tijd discreet beschouwen, zoals als verzameling tijdstippen, en die waarbij tijd continu is.
Voorbeelden van tijdslogica's zijn die van Arthur Prior en die van Hans Reichenbach.
Tijdslogica van Prior.
De temporele logica van Arthur Prior is een modale logica, die propositielogica verrijkt met de modale operatoren P, F, H en G. Pp drukt uit, dat p ooit het geval is geweest, Fp drukt uit, dat p in de toekomst het geval zal zijn, Hp dat het altijd in het verleden het geval is geweest dat p, en Gp dat het altijd in de toekomst het geval zal zijn dat p. Hier is 'p' een propositie, bijvoorbeeld als p staat voor "Tweety is geel", drukt Hp uit, dat Tweety altijd in het verleden geel is geweest, en Hpformula_1 p formula_1 Fp dat er nooit een moment zal zijn of is geweest waarop Tweety niet geel is.
Op grond van de eigenschappen van de bovengenoemde modale operatoren, kon Prior diverse stellingen formuleren. Het ligt bijvoorbeeld voor de hand, dat als iets in de toekomst het geval zal zijn, dat het dan in het verleden ook zo was dat het in de toekomst het geval zal zijn. Formeel: Fpformula_3PFp.
De modale operatoren van Prior kunnen ook worden toegepast op andere logica's, zoals de predicatenlogica.
De minimale tijdslogica die aan een bepaald aantal kenmerken voldoet, wordt Kt genoemd
Tijdslogica van Reichenbach.
Binnen de tijdslogica van Reichenbach worden drie referentiepunten gebruikt om temporele informatie uit te drukken: "E" voor "het tijdstip waarop iets plaatsvindt", "S" voor "het tijdstip waarop een uitspraak wordt gedaan" en "R" voor "het tijdstip van een referentiepunt". Met een combinatie van deze referentiepunten, waarbij A B uitdrukt dat A voor B komt, en A,B dat A en B gelijktijdig het geval zijn, kunnen de diverse tempora uit de natuurlijke taal worden gerepresenteerd.

</doc>
<doc id="25333" url="https://nl.wikipedia.org/wiki?curid=25333" title="Logicus">
Logicus



</doc>
<doc id="25334" url="https://nl.wikipedia.org/wiki?curid=25334" title="Logici">
Logici



</doc>
<doc id="25335" url="https://nl.wikipedia.org/wiki?curid=25335" title="Reykjavik">
Reykjavik

Reykjavik (IJslands: "Reykjavík") is de hoofdstad van IJsland. Het is de meest westelijke hoofdstad van Europa en met een ligging net ten zuiden van de poolcirkel ook 's werelds noordelijkste hoofdstad. Met 123.246 inwoners is het de grootste stad van IJsland.
Geografie.
Reykjavik ligt in Zuidwest-IJsland in de gemeente Reykjavíkurborg aan de fjord Kollafjörður, een uitloper van de grote baai Faxaflói. In de fjord liggen zes kleine eilanden: Viðey, Engey, Þerney, Akurey, Lundey, genoemd naar de papegaaiduiker, en Grotta. Het schiereiland Geldinganes is met een heel smalle landtong aan het vasteland verbonden. De stad zelf ligt voornamelijk op het schiereiland Seltjarnarnes. De voorsteden liggen daar vooral ten zuiden en oosten van.
Reykjavik is over een groot gebied uitgespreid. Hoogbouw komt voor, maar laagbouw en weids opgezette woonwijken domineren en er zijn plekken die nog onbebouwd zijn en geschikt voor recreatieve doeleinden. De grootste rivier die door de stad loopt is de Elliðaár, waarin veel zalm zit, maar die voor boten onbevaarbaar is. Reykjavik ligt ten zuiden van de berg Esja, die de stad tegen de koude wind uit het noorden beschermt.
'Groot-Reykjavik' bestaat uit Reykjavik zelf met de 6 voorsteden Mosfellsbær, Seltjarnarnes, Kópavogur, Garðabær, Bessastaðahreppur, of Sveitafélagið Álftanes, en Hafnarfjörður. Reykjavík zelf bestond per 16 juni 2003 uit tien wijken: Vesturbær, Miðborg, Hliðar, Laugardalur, Háaleiti, Grafavogur, Breiðholt, Árbær, Úlfarsfell en Kjalanes, elk met zijn eigen wijkraad.
Net als elders in IJsland zijn er plaatsen in Reykjavik waar het in de grond warm is door geothermische activiteit, zoals in de winkelstraat Laugavegur, "weg van de warme bronnen". Deze is door verwarming van de weg midden in de winter sneeuw- en ijsvrij.
Geschiedenis.
Ingólfur Arnarson was de eerste kolonist die zich permanent op IJsland vestigde. Toen hij de zuidkust van IJsland naderde, gooide hij naar destijds vigerend heidens gebruik, twee heilige, aan de Noorse god Thor, gewijde houten balken, de "Öndvegissúlur", overboord en zwoer dat hij zijn boerderij zou bouwen op de plaats waar ze aan land zouden spoelen. Zijn slaven vonden ze een paar jaar later terug aan de zuidwestkust van de baai Faxaflói. Hij vestigde zich er omstreeks 877. Hij noemde de plek Reykjavík, "Rookbaai", omdat hij stoom zag oprijzen uit de hete bronnen in de omgeving. "Reykur" betekent rook, " að reykja" roken en "vík" is kleine baai of inham. De boerderij van Íngólfur stond waarschijnlijk ongeveer op de plek tussen het tegenwoordige stadhuis en de oude haven. Aan de Aðalstræti bevindt zich nu een put waarvan wordt gedacht dat Ingólfur op die plaats zijn water haalde. Een standbeeld van hem is te zien bij Lækjartorg.
In 2001 is bij werkzaamheden in Reykjavík een oud langhuis uit 871 gevonden. Het huis heeft zijn eigen museum gekregen, het Reykjavík 871±2 (verwijzend naar de datering van een vondst met een foutmarge van twee jaar).
De kolonisatie van IJsland wordt uitvoerig beschreven in het oude IJslandse Landnámabók, "Boek der Landname". Het stichten van de eerste nederzetting wordt ook genoemd in het Íslendingabók, "Boek van de IJslanders". Verder wordt Reykjavik in de middeleeuwse IJslandse literatuur eigenlijk niet genoemd, behalve her en der als landbouwgrond of als woonoord, bijvoorbeeld in hoofdstuk 10 in de "Holmsveria saga" ofwel de saga van Hord. Wel worden in het Þjóðmenningarhúsið originele IJslandse manuscripten, zoals het Flateyjarbók, de Edda, het Íslendingabók en saga's bewaard. Ook het Landnámabók wordt hier bewaard.
Reykjavik bestond aanvankelijk als een dorp uit een handvol boerderijen, maar rond het midden van de 18e eeuw begon deze kleine gemeenschap zich uit te breiden rond de wolververij en -weverij en touwfabriek van sheriff Skúli Magnússon. Van hem staat nu een standbeeld op de hoek van de Aðalstræti en Kirkjustræti. Toen Reykjavík in 1786 stadsrechten kreeg, waren er ongeveer 170 inwoners. Hierna groeide het stadje langzaam maar zeker en binnen een paar decennia verhuisden de regeringszetels en de onderwijsinstanties erheen, of werden er ingesteld, zoals het Alding, het parlement van þingvellir, het hooggerechtshof, de bisschopszetel, de Latijnse school en de theologische school. In 1844 werd de enige drukpers in het land verplaatst van het eilandje Viðey naar Reykjavik. De Universiteit van IJsland werd in 1911 in Reykjavik opgericht.
Reykjavik heeft een moderne, 20e-eeuwse kerk, de Hallgrímskirkja, die boven de stad uitsteekt. Deze kerk behoort tot de Evangelisch-Lutherse Kerk, de Nationale Kerk van IJsland of Volkskerk, waartoe 93 % van de bevolking behoort. Dit kerkgebouw is naar Hallgrímur Pétursson (1614-1675) genoemd, de grootste hymnenschrijver van het land, wiens werk nog vaak ten gehore wordt gebracht. De architect van de kerk, Guðjón Samúelsson, heeft zich laten inspireren door de grote basaltpartijen die op IJsland zijn te vinden. De bouw heeft 49 jaar geduurd. In 1986 was de kerk gereed. De grote klok in de toren draagt de tekst "Eysbouts Atensis me fecit" en is gegoten door de Klokkengieterij Eijsbouts in Asten.
Sinds 1968 is Reykjavik de zetel van het bisdom Reykjavik, een immediaat bisdom van de Rooms-Katholieke Kerk, waartoe 3 % van de bevolking behoort. Van 1996 tot 2007 stond dit onder leiding van de Limburgse bisschop Joannes Gijsen. De kathedrale kerk, de ook door Guðjón Samúelsson ontworpen Landakotskirkja, werd gebouwd in de jaren 1920 als vervanging van een in 1897 gebouwd kerkgebouw en bevat onder meer een uit de 14e eeuw daterend Mariabeeld en houtsnijwerk van de IJslandse kunstenaar Ríkharður Jónsson. Ook van deze toren is de grote klok gegoten door Eijsbouts in Asten.
In 1986 vonden in Reykjavik de besprekingen plaats tussen president Ronald Reagan van de Verenigde Staten en zijn collega Michail Gorbatsjov van de toenmalige Sovjet-Unie. Hoewel er toen geen overeenkomst of verdrag werd gesloten, betekenden deze besprekingen het einde van de Koude Oorlog.
Bevolking.
In 1900 waren er ruim 6.300 inwoners. De groei van de stad heeft voor het merendeel in de 20e eeuw plaatsgevonden, met name sinds de Tweede Wereldoorlog. Op 1 december 2005 waren er in Reykjavik zelf 114.800 inwoners op een oppervlakte van 275 km². In 'Groot-Reykjavik' woonden toen 183.845 op 994 km². Dat waren destijds dus 38,8% respectievelijk 62,7% van de totale bevolking van IJsland (293.291). In januari 2006 is het inwonertal van IJsland de grens van 300.000 gepasseerd.
Economie.
De inwoners zijn voornamelijk werkzaam in de visserij en fabrieksindustrie, naast de gebruikelijke handel en dienstverlening die hoofdsteden eigen is. Verder is er een grote variëteit aan lichte industrie. Reykjavik is het landelijk centrum voor handel en transport, overheidsinstellingen, onderwijs en sociale en gezondheidsdiensten, en is ook een van de belangrijkste vissershavens van het land.
Bestuur.
De gemeenteraad is het hoogste bestuursorgaan van de stad Reykjavik. De raad bestaat uit 15 raadsleden die worden verkozen voor een periode van 4 jaar. De burgemeester wordt gekozen door de gemeenteraad.
Vervoer.
Reykjavik heeft twee luchthavens:
Reykjavik heeft twee havens:
Ook heeft Reykjavik twee centrale busstations:
Vanuit Reykjavik vertrekken twee veerbootdiensten:
Spoorwegen in IJsland bestaan niet en een spoorwegstation heeft Reykjavik dus niet. Het plan om een railverbinding met de luchthaven Keflavík te openen was opgeschort als gevolg van de kredietcrisis die IJsland in 2008 trof, maar staat sinds 2014 opnieuw op de agenda. Van 1913 tot 1928 was er een smalspoorlijn voor het vervoer van materialen bij de aanleg van de haven. Hiervan zijn beide stoomlocomotiefjes, gebouwd in 1892 door de Duitse fabriek Arnold Jung, bewaard gebleven. De "Minør" staat als monument bij de oude haven, de "Pionér" bevindt zich in het openluchtmuseum Árbæjarsafn.

</doc>
<doc id="25336" url="https://nl.wikipedia.org/wiki?curid=25336" title="Fuzzy Logica">
Fuzzy Logica



</doc>
<doc id="25338" url="https://nl.wikipedia.org/wiki?curid=25338" title="Fuzzy logic">
Fuzzy logic

Fuzzy logic (soms vage logica of wollige logica genoemd) is een stroming binnen de logica waarin met waarschijnlijkheden wordt gerekend in plaats van alleen met de mogelijkheden 'waar' en 'onwaar'. 
In het informele spraakgebruik wordt met de term 'vage logica' soms de drogreden 'non sequitur' of een variant daarop bedoeld. In de context van dit lemma wordt het woord "vaag" bedoeld in de betekenis van "geleidelijk", de voornoemde drogreden wordt uitdrukkelijk niet bedoeld. 
Achtergrond.
Fuzzy logic kan gezien worden als een uitbreiding van de booleaanse logica. Het principe uit de booleaanse logica dat iets of waar of onwaar is, wordt losgelaten; het is dus een vorm van meerwaardige logica. In plaats daarvan worden waarheidswaarden gebruikt tussen 0 (onwaar) en 1 (waar) in. Het discrete karakter van de traditionele logica wordt hiermee ook losgelaten, iets kan bijvoorbeeld voor 1/3 waar zijn. Of 'een beetje' waar. Het Engelse woord "fuzzy" betekent "wazig", "wollig".
De grondlegger van de fuzzy logic is Lotfi A. Zadeh. Hij ontwikkelde deze logica om met onzekerheden die in natuurlijke taal voorkomen te kunnen omgaan met formele middelen.
Het idee valt uit te leggen aan de hand van een voorbeeld. Het woord 'lang' komt in de natuurlijke taal voor en zegt iets over de lengte van iets. Er bestaan echter geen harde, objectieve grenzen over wanneer iets nu precies 'lang' is. Als voorbeeld kan de bewering "Jan is lang" dienen. Volgens de booleaanse logica zou deze zin waar of onwaar moeten zijn. Wanneer Jan één meter zestig is, kan wel worden gesteld dat de zin onwaar is. Wanneer Jan twee meter is, zal niemand bestrijden dat de bewering waar is. Ingewikkelder wordt het als Jan één meter tachtig is. De ene persoon zal dit lang noemen, terwijl de ander het niet zo lang vindt. Met fuzzy logic kan dan aangegeven worden dat Jan enigszins lang is, door te stellen dat de bewering voor 0,6 waar is.
Fuzzy logic vindt een praktische toepassing in de meet- en regeltechniek, waar het soms ook 'Fuzzy control' genoemd wordt. Met regels als ""zet de verwarming aan als het koud is" kan hiermee op eenvoudige manier een temperatuurregeling beschreven en ook geïmplementeerd worden. Bij goede definitie van "aanzetten" en "koud"" kan hiermee een constantere temperatuur bereikt worden dan met een simpele 'aan-uit' regeling, omdat de verwarming dan maar een beetje aangaat als het een beetje koud is.

</doc>
<doc id="25339" url="https://nl.wikipedia.org/wiki?curid=25339" title="Logisch">
Logisch



</doc>
<doc id="25340" url="https://nl.wikipedia.org/wiki?curid=25340" title="Formele Logica">
Formele Logica



</doc>
<doc id="25341" url="https://nl.wikipedia.org/wiki?curid=25341" title="Boolese logica">
Boolese logica



</doc>
<doc id="25342" url="https://nl.wikipedia.org/wiki?curid=25342" title="Boolse logica">
Boolse logica



</doc>
<doc id="25344" url="https://nl.wikipedia.org/wiki?curid=25344" title="Louis Paulsen">
Louis Paulsen

Louis Paulsen (Blomberg (Lippe), 15 januari 1833 – Nassengrund, 18 augustus 1891) was een Duits-Amerikaanse schaker.
Hij werd geboren in Duitsland en was een van de grote meesters van de 19e eeuw. Hij emigreerde naar de Verenigde Staten en legde zich daar vooral toe op de theorie van het schaakspel. Hij heeft ruim twintig openingsvarianten geïntroduceerd.
Paulsen begon als amateur – hij was zijn andere broer Ernest in 1854 gevolgd tot in Dubuque, Iowa, een stadje in de Amerikaanse Midwest. Hij werkte er als boekhouder op het landbouwbedrijf van zijn broer. Toen hij bekendheid kreeg als sterk speler en vooral goed blindsimultaangever (tegen zwakke tegenstand weliswaar), werd hij uitgenodigd voor het eerste Amerikaanse NK. Tot veler verrassing werd hij tweede achter Paul Morphy. 
Zijn kennis van openingen was onbestaande, en het was pas toen hij kennis maakte met Morphy dat hij ontdekte dat er zoiets bestond als openingsboeken. Hij bestelde de twee standaardwerken van die tijd (Staunton’s Handbook en Bilguiers Handbuch) en werkte hard aan zijn openingen, tot in die mate dat hij een expert werd. Zijn nalatenschap op dit vlak is dan ook aanzienlijk. 
Aan het bord was hij een zeer taai verdediger, een correct speler, maar vooral een traag speler – hij wilde geen fouten maken en was – mede door zijn gebrek aan openingskennis in het begin van zijn carrière – een sterk verdediger geworden. Aaron Nimzowitsch klasseerde hem op dezelfde hoogte als Steinitz, Lasker, Burn, Bernstein en Duras. Zijn sterkste periode lag tussen 1857 en 1864, en met een onderbreking nog een nazomer van schaaksterkte tussen 1877 en 1880. Maar Paulsen – nog altijd in het Guinness Book of Records voor de traagst uitgevoerde zet – werd het slachtoffer van zijn eigen streven naar foutloosheid: de schaakklok werd ingevoerd en het duurde even voor hij zich had aangepast: vaak verloor hij goed opgezette partijen in tijdnood. 
Niettemin was hij zeer succesvol: hij won vijf van de 19 tornooien waaraan hij deelnam en eindigde in vier andere tornooien op de tweede plaats: bijna 50% dat hij een top twee plaats haalde. In matchen was hij pas helemaal in zijn element: hij verloor geen enkele match, hoewel moet gezegd worden dat zowel een match tegen Morphy als tegen Steinitz niet doorging. Morphy, omdat hij geen zin meer in schaken had, en Steinitz omdat hij zijn WK-titel niet op het spel wilde zetten in 1886. Maar objectief moet wel gezegd worden dat zowel Morphy als Steinitz een grotere kans hadden om een match te winnen van Paulsen. Van zijn zeven matchen tegen andere grote spelers won hij er vijf en eindigden er twee gelijk.
Paulsen was een verdediger in een tijd van aanvallers: hij speelde tegen Morphy, Anderssen en de jonge Steinitz. Zijn werk in de opening (de Paulsen-variant in het Siciliaans is zijn bekendste nalatenschap) alsook zijn beste partijen werden grotendeels over het hoofd gezien door de grote chroniqueurs van het schaken. Wolfgang Unzicker herinnert hem wel als “één der grootste meesters van de 19de eeuw, van grote betekenis in de opening en als verdediger”.
Bekend is de Paulsenvariant in het Weens gambiet, een variant van de Weense opening: 1.e4 e5 2.Pc3 Pf6 3.f4 d5 4.fe Pe4 5.Df3. Ook introduceerde hij de Paulsen-variant van het Siciliaans, 1.e4 c5 2.Pf3 e6 3.d4 cxd4 4.Pxd4 a6.

</doc>
<doc id="25345" url="https://nl.wikipedia.org/wiki?curid=25345" title="Radicaal">
Radicaal

Het woord radicaal is afkomstig van het Latijnse woord voor wortel en heeft verscheidene afgeleide betekenissen:
Radicaal kan verder verwijzen naar:

</doc>
<doc id="25346" url="https://nl.wikipedia.org/wiki?curid=25346" title="Zonnebloem">
Zonnebloem

De zonnebloem ("Helianthus annuus") is een tot 3 meter hoge, eenjarige plant uit de composietenfamilie ("Asteraceae"). De zonnebloem kan gezaaid worden van april tot half juni.
Kenmerken.
De zonnebloem is een cultuurplant, die gemakkelijk in de tuin gekweekt kan worden uit een pit. De zonnebloem kan gekweekt worden op elke goed gedraineerde grondsoort.
Bloeiwijze.
De zonnebloem bloeit van juli tot oktober. Een plant kan dan meerdere bloemhoofden voortbrengen. Het bloemhoofd kan een diameter krijgen tot . Onvolgroeide planten waarvan de bloemknop nog niet geopend is, vertonen heliotropisme: overdag draait de bloemknop op zonnige dagen mee met de zon. keert de bloemknop terug naar de oostelijke stand. Deze dagelijkse beweging wordt bewerkstelligd door ongelijke groei door celstrekking van de bloeistengel – een zonnebloem heeft geen bladkussentjes. Tegen de tijd dat de bloeiwijze zich opent, verstijft de bloeistengel in de oostelijke stand; het heliotropisme is dan voorbij. Daardoor wijzen bloeiende zonnebloemen de hele dag naar het oosten.
Er bestaat een kweekvorm met een hangend hoofd, die aantrekkelijk is voor boeren omdat de bloemen minder beschadigd worden door vogels en vuil vanuit de lucht.
Stengel en blad.
Zonnebloemen worden gewoonlijk 1,5 tot 3,5 meter hoog. Er zijn zelfs uitzonderlijke gevallen bekend waarbij de zonnebloem een hoogte van 7,7 meter wist te bereiken. De stengel is dik en harig. Het merg heeft een grote cellulaire dichtheid.
De bladeren zijn groot, ruw en soms gekarteld, afhankelijk van de variëteit . De bladeren zijn hartvormig en hebben opvallende nerven.
Herkomst.
Zonnebloemen komen oorspronkelijk uit Noord- en Midden-Amerika en zijn meer dan 3000 jaar geleden gedomesticeerd door de oorspronkelijke bewoners van die gebieden. Rond 1530 werden zonnebloempitten door Spanjaarden naar Europa gebracht (Columbiaanse uitwisseling).
Gebruik.
Culinair.
Zonnebloemen worden vooral gekweekt om zonnebloemolie uit de nootjes (pitten) te winnen. De olie wordt veel gebruikt in de keuken en als basis voor allerlei producten waarin plantaardige olie wordt verwerkt, zoals margarine. De olie bevat veel onverzadigde vetzuren en kan, omdat deze goed bestand is tegen hitte, voor frituren gebruikt worden. Zonnebloemolie bevat linolzuur, dat het cholesterolgehalte in het bloed verlaagt.
De zaden kunnen ongepeld of gepeld, rauw of geroosterd worden gegeten. Ontkiemende pitten met een uitloop van maximaal 6 mm kunnen worden gebruikt in salades of op brood. Pitten met een langere kiem smaken bitter.
Bloemknoppen kunnen rauw worden gegeten of worden gestoomd en gegeten zoals artisjokken.
Veevoer.
Het loof van de zonnebloem wordt gebruikt als veevoer. De zaden kunnen aan kippen worden gevoerd, onder andere om de eierproductie te bevorderen en om de dooier donkerder te laten kleuren. Ook het meel dat na het uitpersen van de pitten resteert wordt als veevoer gebruikt.
Overig gebruik.
In geraffineerde vorm wordt de olie ook voor industriële doeleinden gebruikt. De bloem kan worden gekookt om gele verfstof te verkrijgen.
De plant kan ook gebruikt worden als kamer- of tuinplant en snijbloem.
Als de stengel wordt gedroogd, wordt deze hard en is te gebruiken als brandstof.

</doc>
<doc id="25347" url="https://nl.wikipedia.org/wiki?curid=25347" title="Klaus Junge">
Klaus Junge

Klaus Junge (Concepción (Chili), 1 januari 1924 – bij Welle (Nedersaksen), 18 april 1945) was een Duits schaker. Hij werd geboren in een Duits-Chileens gezin met vijf zonen; zijn vader was een sterk schaakspeler die in 1922 Chileens kampioen werd. Het gezin remigreerde in 1928 naar Duitsland.
In 1941 werd hij gedeeld tweede bij het kampioenschap schaken van Duitsland, hij was toen 17 jaar oud en hoorde al bij de top. Weliswaar deelde hij de eerste plaats met Paul Felix Scmidt, maar verloor vervolgens een tweekamp. Een jaar later eindigde hij gedeeld eerste met Aljechin in het toernooi te Praag. Zijn ingeschatte rating omstreeks deze periode was 2661.
In 1945 was hij officier bij de Duitse Wehrmacht en sneuvelde enige weken voor de capitulatie van Duitsland.
Hij blijft bekend in de schaakwereld door de Klausvariant in het Half Slavisch, een subvariant van de schaakopening Slavisch:
1.d4 d5 2.c4 e6 3.Pc3 c6 4.Pf3 dc 5.a4 Lb4 6.e3 b5 7.Ld2 Db6

</doc>
<doc id="25348" url="https://nl.wikipedia.org/wiki?curid=25348" title="Wintertijd (televisieprogramma)">
Wintertijd (televisieprogramma)

Wintertijd was een muzikaal praatprogramma van presentator Harry de Winter dat hij eerst bij presenteerde en later bij verschillende andere televisie- en radiozenders.
Het programma.
In het programma werden bekende Nederlanders zoals Wouter Bos, Johan Derksen, Adriaan van Dis, Angela Groothuizen, Ivo Niehe, Maarten van Rossem, Jan Slagter en soms ook buitenlandse gasten (zoals Cliff Richard, Salman Rushdie en Bill Wyman) ondervraagd over hun leven en de rol van muzikale voorkeuren uit heden en verleden daarin. Van deze muziek werden dan ook de bijbehorende, vaak unieke video’s getoond. In totaal sprak hij zo'n 180 prominenten uit binnen- en buitenland.
Programmering.
Het programma werd jarenlang door (ruim 100 uitzendingen) uitgezonden. Het eerste seizoen in 1999 telde dertien afleveringen en de eerste gast was Willem van Kooten. In 2005 verhuisde het programma naar de AVRO, waar het zowel op radio als televisie werd uitgezonden (36 uitzendingen).
Wintertijd werd ook als radioprogramma uitgezonden bij Arrow Classic Rock en in 2009 ging het programma naar televisiezender Het Gesprek, tot er in de zomer van 2010 een eind kwam aan deze zender en het programma. 
Sinds 22 mei 2016 presenteert Harry de Winter wekelijks Wintertijd bij 40UP Radio. Op 1 januari 2020 begon "Wintertijd 2020", een nieuwe serie van vijf afleveringen op televisie bij de NTR op NPO 2. 
Op 12 maart 2022 startte Omroep MAX een nieuwe serie van het programma op NPO 2 dat tevens het laatste seizoen was. De laatste aflevering die werd uitgezonden op 9 april 2022 werd gepresenteerd door Jeroen Pauw waarbij De Winter zelf gast was. 

</doc>
<doc id="25349" url="https://nl.wikipedia.org/wiki?curid=25349" title="Oosten">
Oosten

Het Oosten ook wel de Oriënt genoemd is vanuit Europees perspectief het gedeelte van de wereld dat ten oosten van Europa ligt, dat wil zeggen Azië. Daarbij wordt onderscheid gemaakt tussen:
In de loop van de tijd is er een verschuiving van betekenis opgetreden. Het Nabije Oosten wordt door de toenemende invloed van het Arabische Schiereiland veelal aangeduid als het Midden-Oosten. India wordt veelal aangeduid als het subcontinent.
Het begrip het Nabije Oosten wordt behalve door historici en archeologen nog nauwelijks gebruikt.
In de culturele en historische betekenis had de term oorspronkelijk betrekking op oostelijk deel van de ooit bekende wereld, dat wil zeggen het nabije deel van Azië en Oost-Europa. Inmiddels is deze term minder populair dan zijn antagonisme het Westen. Nu er meer over het Oosten bekend is, wordt vaker in meer preciezere geografische termen gesproken: Oost-Europa, het Midden-Oosten/ het Nabije Oosten en het Verre Oosten.
In het Romeinse Rijk bestond er al verschil tussen het Westelijke, Latijnse deel en het door Grieken gedomineerde Oostelijk deel. De splitsing van het Romeinse Rijk in 395 in het West-Romeinse Rijk en het Oost-Romeinse Rijk alsmede het Grote Schisma van 1054 versterkten het verschil tussen Oost en West.
Met de verspreiding van het christendom in Europa werd het verschil tussen het Westen en het Oosten uitgebreid naar de rest van Europa. Zo worden Russen en Bulgaren (beide tot het christendom bekeerd vanuit Constantinopel) bij het Oosten gerekend, terwijl Ieren en Zweden bij het Westen horen.

</doc>
<doc id="25350" url="https://nl.wikipedia.org/wiki?curid=25350" title="Westen">
Westen



</doc>
<doc id="25351" url="https://nl.wikipedia.org/wiki?curid=25351" title="Spoorwegen">
Spoorwegen

De spoorwegen of spoorsector is de bedrijfstak die het spoorvervoer verzorgt. Zonder het lidwoord 'de' kan spoorwegen ook opgevat worden als het meervoud van spoorweg. De standaardbedrijfsindeling van het Nederlandse CBS deelt de spoorsector in bij 'Vervoer en opslag'
Vormen van spoorvervoer.
Spoorwegsystemen.
Een spoorwegsysteem is een vorm van spoorvervoer. Voorbeelden zijn tramnetten, metronetten en het hoofdspoorwegnet. Deze spoorsystemen verschillen wezenlijk van elkaar en zijn niet uitwisselbaar, op enkele specifieke uitzonderingen na. Bij de term "Spoorwegen" denkt men meestal aan spoorvervoer over het hoofdspoorwegnet. Kenmerkend voor hoofdspoorwegnetten is dat ze vervoer over lange afstanden bieden, met meerdere treinsoorten.
Treinsoorten.
Een treinsoort is een soort of categorie van treindiensten op een hoofdspoorwegnet. Voorbeelden van treinsoorten zijn stoptreinen, sneltreinen en goederentreinen.
Treinen en spoorweg.
Een spoorwegsysteem is een combinatie van treinen en spoorwegen.
In vakjargon kan het woord trein zowel slaan op de vervoerdienst, als op de railvoertuigen. Een verzamelnaam van railvoertuigen is rollend materieel. 
De term spoorlijn verwijst vaak naar de verbinding, en dus naar de vervoerswaarde van de railverbinding. Spoorweg of spoorbaan verwijzen meestal naar de constructie. Spoorinfrastructuur verwijst vaak naar de economische waarde van een spoorwegnet.
Geschiedenis.
Spoorvervoer is in het begin van de 19e eeuw in Engeland ontstaan als innovatie in de mijnbouw. Werk in kolenmijnen was zwaar en gevaarlijk, en dus bestond er grote behoefte aan hulpmiddelen om dit werk te verlichten. Een hulpmiddel was het gebruik van karretjes die over spoor reden, om de steenkool in te vervoeren; dan hoefden de kolen niet meer in manden op de rug vervoerd te worden. Aanvankelijk werden houten rails gebruikt, later kwamen rails van gietijzer beschikbaar. Het gebruik van rails zorgde ervoor dat de rolweerstand laag was, zo konden meer kolen vervoerd worden. De karretjes werden verplaatst met handkracht, met paarden of door ze van een helling te laten rollen.
In de mijnen was ook behoefte aan arbeidsvermogen om grondwater weg te pompen en om liften te bewegen. Aanvankelijk werd hiervoor handkracht, paardenkracht of waterkracht gebruikt, maar later werden stoommachines ingeschakeld. Vervolgens werd bedacht dat men de stoommachine ook voor het vervoer van de kolenkarretjes zou kunnen gebruiken. Richard Trevithick was in 1804 de eerste die een stoommachine op de rails zette. Zijn probleem was dat de gietijzeren rails niet bestand waren tegen het gewicht van de stoommachine en geregeld braken. Later is dit opgelost door rails van gewalst staal te gebruiken.
In 1825 werd de Stockton and Darlington Railway geopend, bedoeld als verbinding om kolen van de mijn naar de haven te brengen. Locomotiefbouwer George Stephenson bewerkstelligde dat voor deze verbinding stoomtractie in plaats van paardentractie werd gebruikt. Bovendien werd besloten de lijn openbaar toegankelijk te maken, zodat hij ook voor andere zaken dan het vervoer van kolen gebruikt kon worden. Het was min of meer een verrassing dat de lijn ook voor reizigersvervoer erg in trek bleek. Door dit succes werd de lijn een voorbeeld voor andere spoorwegen, die spoedig volgden.
De eerste spoorwegen waren vooral aangelegd voor het goederenvervoer. Al vrij snel kwamen ook de eerste rijtuigen voor het vervoer van personen. Er waren open rijtuigen met zitbanken en de meer comfortabele postkoetscarrosserieën, toegankelijk met zijdeuren, die op spooronderstellen gemonteerd werden. Pas later zijn er rijtuigen gekomen waar reizigers aan de balkonuiteinden konden instappen en van rijtuig tot rijtuig konden doorlopen.
Zoals begin 21e eeuw de telecommunicatie als de drijvende industrie wordt gezien, gold dat in de 19e eeuw voor de spoorwegen. Er ontstonden ondernemingen die treindiensten uitvoerden op spoorwegen die ze zelf aanlegden en beheerden. De ondernemingen werden in de loop van de tijd samengevoegd. Dat leidde tot het ontstaan van nationale spoorwegondernemingen.
Vanaf 1995 geldt de afspraak tussen de Europese lidstaten dat spoorbeheer en spoorvervoer door verschillende ondernemingen uitgevoerd moeten worden, en dat spoorvervoerders treindiensten mogen aanbieden op spoor van elke spoorwegbeheerder.
België.
Op mei 1835 reed de eerste trein "De Pijl" op het Europese vasteland: van Brussel naar Mechelen. België had zich in 1830 van Nederland afgescheiden en kon daardoor geen gebruik meer maken van waterwegen op Nederlands grondgebied. Het gevolg was dat de haven van Antwerpen afgesneden raakte van haar Duitse achterland en dus had België met spoed een alternatieve vervoerwijze nodig. Koning Leopold I had George Stephenson ontmoet en koos voor de toen revolutionair nieuwe spoorwegtechniek en koos ervoor een spoorwegnet van staatswege aan te leggen. Omdat de spoorwegen door de staat aangelegd werden, kon het natuurlijk niet zo zijn dat alleen Antwerpen daarvan profiteerde: het moest een nationaal dekkend netwerk worden. Zo ontstond een netwerk met een Noord-Zuidlijn en een Oost-Westlijn die elkaar in Mechelen kruisten; Mechelen werd het middelpunt van het Belgische spoorwegnet. In 1843 werd de Duitse grens bereikt. In 1926 werd de Nationale Maatschappij der Belgische Spoorwegen (NMBS) opgericht. Het nam de spoorlijnen en activiteiten van de Belgische Staatsspoorwegen over. Net als de Staatsspoorwegen nam de NMBS private spoorwegondernemingen over; de laatste in 1958. Vanaf 1995 verplichtten Europese regels om het spoorbeheer en het spoorvervoer te scheiden. Dat leidde in 2005 uiteindelijk tot de oprichting van spoorwegbeheerder Infrabel.
Nederland.
In Nederland reed op 20 september 1839 de eerste trein tussen Amsterdam en Haarlem. Het was een initiatief van de Hollandsche IJzeren Spoorweg-Maatschappij (HIJSM). De locomotief Arend vertrok die dag om precies 13.30 uur vanuit station d'Eenhonderd Roe aan de rand van Amsterdam met een sleep van negen rijtuigen. Ook stoomlocomotief Snelheid reed mee voor het geval dat een van de twee locomotieven uit zou vallen. Na een klein half uur arriveerde de colonne onder muzikale begeleiding en een groot aantal genodigden in Haarlem. Het afgelegde traject bedroeg 16 kilometer. De rit was zeer succesvol en de machinisten, stokers en conducteurs werden beloond met een bonus ter hoogte van een half weekloon. Vier dagen later werd de lijn voor het publiek opengesteld.
De eerste concrete stappen voor een spoorlijn in Nederland waarbij de overheid initiatiefnemer was dateren uit 1839. Koning Willem I kondigde op 30 april 1838 per koninklijk besluit de aanleg van de Rhijnspoorweg aan. Deze verbinding tussen Amsterdam en Arnhem was in 1843 af en werd gebruikt door de Nederlandsche Rhijnspoorweg-Maatschappij (NRS). Willem I had zich persoonlijk garant gesteld voor de rente en aflossing van de lening die nodig was voor de financiering van de aanleg van deze spoorverbinding.
De eerste vier stoomlocomotieven die in Nederland reden, waren door de HSM besteld bij Michael Longridge uit Engeland. Hij was een concurrent van Stephenson en had de bestelling te danken aan het feit dat Stephenson zoveel bestellingen ontving in die tijd, dat hij de vraag niet meer aankon. De ontwikkelingen gingen snel, waardoor de vier locomotieven uiteindelijk in twee nieuwe varianten werden geleverd. Het eerste ontwerp was dat van de "Snelheid" en de "Hoop". Het tweede ontwerp leverde de "Arend" en de "Leeuw" op. De eerste locomotief die in 1839 werd geleverd, was de "Snelheid". Later volgden de "Arend", de "Leeuw" en de "Hoop". Een replica van de "Arend" is thans te bezichtigen in Het Spoorwegmuseum. De originele "Arend" is in 1857 gesloopt, omdat hij overbodig was geworden door nieuwere ontwerpen. De replica is in 1938 gebouwd ter ere van het 100-jarig bestaan van de spoorwegen in Nederland. Daarbij is gebruikgemaakt van de ontwerptekening van de "Leeuw", die wat ontwerp betreft gelijk was aan de "Arend".
Naast de al genoemde NRS en HIJSM ontstonden nog meer private spoorwegen. De Maatschappij tot Exploitatie van Staatsspoorwegen, kortweg Staatsspoor of SS, werd op 26 september 1863 opgericht. Deze onderneming exploiteerde de spoorwegen die door de Nederlandse staat werden aangelegd. Eennperiode van samenvoeging van ondernemingen volgde. Dat eindigde op 2 augustus 1937 in de oprichting van de Nederlandse Spoorwegen, waarin de overgebleven HIJSM en SS opgingen.
Onder invloed van Europese afspraken werd vanaf 1995 het spoorvervoer en het spoorbeheer van elkaar gescheiden. Op 31 mei 1995 werd spoorwegbeheerder Railinfrabeheer opgericht. Op 1 januari 2003 ging Railinfrabeheer op in ProRail. Op 1 januari 2005 werd de verkeersleiding bij ProRail ondergebracht. Daarmee kreeg ProRail zijn huidige vorm.
Suriname.
In Suriname werd in het begin van de twintigste eeuw de Lawaspoorweg gebouwd. Deze liep van Paramaribo naar het eindpunt bij Sarakreek. De lijn, die een grootste lengte van 173 kilometer kende, is gedurende de twintigste eeuw verschillende malen ingekort, tot in 1987 de laatste trein reed.

</doc>
<doc id="25352" url="https://nl.wikipedia.org/wiki?curid=25352" title="Virgilius">
Virgilius



</doc>
<doc id="25353" url="https://nl.wikipedia.org/wiki?curid=25353" title="Vergilius">
Vergilius

Publius Vergilius Maro (in de middeleeuwen ook geschreven als "Virgilius"; vroeger in het Nederlands "Vergiel" of "Virgiel") (Mantua, 15 oktober 70 v.Chr. – Brindisi, 21 september 19 v.Chr.) was een Romeins dichter.
Zijn bekendste werk is de "Aeneis", het grote heldendicht waarin de grootheid, de oorsprong en het verleden van Rome worden bezongen. Dit werk moest even beroemd worden als de Ilias en de Odyssee van Homerus. Het heeft dan ook een soortgelijke inhoud, maar het is kritischer geschreven. Vergilius verschijnt ook in "La Divina Commedia" van Dante Alighieri, waar hij Dante begeleidt door het Vagevuur en de Hel.
Levensloop.
Bronnen voor Vergilius’ leven.
De belangrijkste bron voor Vergilius’ leven is de "Vita Vergilii" (Het leven van Vergilius) van de vierde-eeuwse schrijver Aelius Donatus. Deze ging vooraf aan zijn commentaar op Vergilius’ werk, waarvan alleen het begin van het commentaar op de "Bucolica" is overgeleverd. Het commentaar van Donatus werd echter gebruikt door zijn leerling Servius voor een nieuw commentaar op het werk van Vergilius, dat eveneens enkele biografische gegevens bevat. Naast het werk van Donatus en Servius zijn er nog enkele minder belangrijke levensbeschrijvingen, en bevat Vergilius’ werk enkele biografische gegevens.
Jeugd en opleiding.
Vergilius werd geboren in de buurt van Mantua (Gallia Cisalpina). Zijn ouders behoorden tot de gegoede burgerij. De vader was naar verluidt een boer en heette ook Vergilius Maro. Hij was getrouwd met de dochter van zijn baas, de welgestelde Magia Polla.
Lager onderwijs volgde Vergilius in Cremona, vervolgens ging hij naar Milaan (Mediolanum in de Romeinse tijd) waar hij het onderwijs van de grammaticus volgde in de Griekse en Latijnse literatuur. Toen hij de toga virilis had gekregen vertrok hij op 15 oktober 55 v.Chr. (de sterfdag van Lucretius) naar Milaan. Later vertrok hij naar Rome voor hoger onderwijs, dat in de Romeinse tijd vooral in het teken stond van de retorica. Maar voor retorica had Vergilius weinig aanleg, omdat hij te grof van gestalte was en te verlegen; Hij heeft dan ook maar één keer een redevoering voor de rechtbank gehouden. Volgens Donatus hield hij zich tijdens zijn studie vooral bezig met medicijnen en wiskunde. Hij studeerde ook in Napels waar hij volgens het 5e gedicht van de "Catalepton" de school van de epicureïsche filosoof Siro bezocht.
Toen hij volwassen werd, verloor hij zijn familie, o.a. zijn vader en zijn broers Silo en Flaccus (die hij volgens Donatus onder de naam Daphnis betreurd zou hebben in zijn 5e Ecloga). Het land dat Vergilius erfde werd geconfisqueerd, toen Augustus na de Slag bij Philippi in 42-41 v.Chr. land rondom Cremona en Mantua onteigende voor zijn veteranen. Als enige kreeg Vergilius het echter weer terug op voorspraak van invloedrijke kennissen in Rome, Asinius Pollio, Alfenus Varus en Cornelius Gallus. De weerslag van deze gebeurtenis is te vinden in de 1e en 9e "Ecloga".
Uiterlijk en karakter.
Volgens Donatus was Vergilius lang, had hij een donkere huid, een boers gezicht en een slechte gezondheid. In de liefde had hij een voorkeur voor jongens. Als zijn favorieten worden Cebes en Alexander genoemd. Naar deze Alexander zou hij volgens Donatus verwijzen met de naam Alexis in de 2e "Ecloga". Voor het overige was Vergilius bescheiden en teruggetrokken, wat hem de bijnaam Parthenias (‘Maagd’) opleverde.
De succesvolle dichter.
Toen hij in de twintig was debuteerde Vergilius als dichter. Zijn eerste gedicht zou een grafepigram zijn op Ballista, een gladiatorenbaas die berucht was als struikrover:
Daarna schreef hij volgens Donatus op 26-jarige leeftijd de "Catalepton" en andere korte gedichten, die zijn overgeleverd in de zgn. "Appendix Vergiliana". Tegenwoordig worden echter alleen "Catalepton" 5 en 8 algemeen als echt van Vergilius beschouwd.
In de jaren 42-39 schreef hij de "Bucolica", die hem opname in de kring van de kunstbeschermer Maecenas opleverden en via deze het contact met Octavianus, de latere keizer Augustus. Hij was bevriend met de dichter Horatius, die hij op zijn beurt bij Maecenas introduceerde (Horatius, "Satiren" I, 6, 54).
De volgende tien jaren, 39-29 v.Chr. hield hij zich bezig met de "Georgica". Deze schijnt hij in ieder geval ten dele in Napels geschreven te hebben, want aan het eind van dit werk schrijft hij: ‘In die tijd werd ik, Vergilius, gevoed door het heerlijke Napels, genietend van de kunst van het eenvoudige nietsdoen.’ ("Georgica" IV, 562-563). In het jaar 29 las hij gedurende vier dagen in Atella de "Georgica" voor aan Octavianus, toen die onderweg was naar Rome, waarbij Maecenas Vergilius ondersteunde wegens zijn zwakke stem.
Vanaf 29 v.Chr. tot aan zijn dood in 19 v.Chr. werkte Vergilius vervolgens aan de "Aeneis". Hij genoot inmiddels al een reputatie als een groot dichter, wat bijvoorbeeld blijkt uit het feit dat de grammaticus Caecilius Epirota hem al in 25 v.Chr. tot schoolauteur maakte (Suetonius, "De Grammaticis" 16). In het jaar 23 las hij al de boeken 2, 4 en 6 van de "Aeneis" voor in het huis van de keizer. In het jaar 19 v.Chr. ging hij voor drie jaar naar Griekenland om het werk rustig af te ronden. Maar hij werd ziek en overleed op de terugreis in Brundisium. Hij had zijn vrienden Lucius Varius en Plotius Tucca opgedragen de "Aeneis" te verbranden als hem iets mocht overkomen. Toen zij dat weigerden, wilde hij zelf op zijn sterfbed de "Aeneis" nog verbranden. In zijn testament droeg hij zijn vrienden Lucius Varius en Plotius Tucca op geen werk dat hij zelf niet had uitgegeven uit te geven. Maar na zijn dood gaf Varius op verzoek van Augustus de "Aeneis" toch uit.
Graf en grafschrift.
Na zijn dood werd Vergilius begraven in Napels. In de wijk Mergellina bevindt zich een graftombe die van oudsher als het ‘Graf van Vergilius’ wordt aangeduid. In feite is het een anoniem graf uit de tijd van Augustus van een niet nader bekend persoon. Ter gelegenheid van Vergilius’ 2000ste geboortejaar werd in 1930 bij het graf een parkje aangelegd, het Parco Vergiliano, dat werd beplant met bomen en struiken op de manier waarop Vergilius dat in zijn "Georgica" voorschreef. Het Parco Vergiliano ligt aan de oostelijke kant van de Crypta Neapolitana, een Romeinse tunnel.
In "Het leven van Vergilius" van Aelius Donatus is een grafschrift op Vergilius overgeleverd. Het is een elegisch distichon met de volgende tekst:
In dit grafschrift, waarvan de woorden zoals gebruikelijk in de oudheid in de mond van de overledene zijn gelegd, wordt verteld waar Vergilius is geboren (Mantua), gestorven (Calabrie, Zuid-Italië) en begraven (Napels). Dit grafschrift is ook stilistisch een hoogstandje met twee tricola, alliteratie (Mantua me), een chiasme (door de omkering van tenet Parthenope), enjambement, variatie in de drie geografische namen en asyndeton. Aelius Donatus schrijft dat ‘iemand’ het heeft gemaakt, maar omdat het zo knap is, is de verleiding vaak groot geweest te veronderstellen dat Vergilius zelf het heeft gemaakt. 'Tenet nunc Parthenope' staat er omdat hij na zijn onteigening in Mantua, hij van Octavianus een landgoed tot zijn beschikking kreeg, waar hij zo goed als permanent verbleef. De laatste drie woorden verwijzen naar zijn drie grote werken. 'Pascua' (weiden) verwijst naar zijn 'Bucolica', 'rura' (akkers) verwijst naar zijn 'Georgica' en 'duces' (leiders, maar hier metonymie voor 'helden') verwijst naar zijn 'Aeneis'.
Bekende werken.
Bucolica.
Gouverneur van Gallia Cisalpina was sedert november 43 v.Chr. Asinius Pollio, hij zette Vergilius aan de Bucolica (Eclogen, 42-39 v.Chr.) te schrijven. Het betreft een verzameling herderszangen naar het voorbeeld van Theocritus. In het vierde van deze gedichten kondigde Vergilius de geboorte van een heiland aan en de komst van een Gouden Tijdperk; christenen zagen hierin later de aankondiging van Christus’ geboorte.
Georgica.
In 29 v.Chr. verscheen de Georgica (37-29 v.Chr.), een leerdicht gewijd aan landbouw, boomkweken, vee- en bijenteelt. Het had een praktisch doel: het doen herleven van de landbouw, en was gebaseerd op uitgebreide studie van Griekse en Latijnse vakliteratuur van o.a. Aristoteles, Theophrastos, Cato en Varro. Hiermee vestigde hij definitief zijn roem.
Aeneis.
In het jaar 31 v.Chr. had Octavianus door het winnen van de Slag bij Actium een eind gemaakt aan de burgeroorlogen die een halve eeuw lang het Romeinse Rijk hadden geteisterd. Octavianus, later keizer Augustus genaamd, werd Romes eerste keizer; daarop keerde de rust terug in het Romeinse Rijk. Keizer Augustus streefde naar vrede en stabiliteit en wilde de oude waarden en normen van het Romeinse volk terug nieuw leven inblazen. Augustus zelf zette de dichter aan om de Aeneis te schrijven; het moest een nationaal epos worden voor het Romeinse volk. De Romeinse geschiedenis had Vergilius sinds zijn jeugd geïnteresseerd, nu voelde hij zich sterk genoeg om die in versvorm te gieten. Vergilius was niet de eerste Romeinse eposdichter, wel de beste. Vergilius legde eerst de plot vast in proza. Later goot hij alles in hexameter. ‘s Morgens produceerde hij een groot aantal verzen waar hij de hele dag aan werkte om die vervolgens tot een klein aantal afgewerkte verzen te reduceren. Jarenlang wachtte de Romeinse literaire wereld op de voltooiing. Augustus schreef Vergilius met het verzoek hem iets te sturen, al was het maar één zinnetje, zodat hij zich een idee kon vormen over het geplande werk; uiteindelijk las Vergilius hem drie boeken voor.
Toen Vergilius 51 jaar oud was, en de twaalf boeken die de Aeneis zou tellen zo goed als klaar waren, vertrok hij op studiereis naar Griekenland. Drie jaar besteedde hij aan het bezoeken van de plaatsen die hij in zijn werk beschreven had: zijn epos mocht geen fouten bevatten. Te Athene ontmoette hij Augustus, die terugkeerde naar Italië. Waarschijnlijk zag Augustus dat Vergilius zijn eigen krachten had overschat. Hij overtuigde de dichter om samen met hem naar Italië terug te gaan. Augustus had het goed gezien. Tijdens een bezoek aan Megara liep de verzwakte Vergilius een zonnesteek op die hem fataal zou worden. Hij was doodziek toen hij in de haven van Brindisi aankwam. Hij stierf er op 21 september 19 v.Chr.
In zijn testament had Vergilius gevraagd om de Aeneis te vernietigen, mocht hij sterven voor de voltooiing van het werk. De keizer liet het niet toe. Augustus hield veel van het epos. Hij vond dat de Romeinen recht hadden op dit meesterwerk, ook al was het niet helemaal af. Vergilius gaf één vierde van zijn bezit aan Augustus, één twaalfde aan Maecenas. De helft ging naar zijn halfbroer, de resterende twaalfden naar zijn beste vrienden, Varius en Tucca, de toekomstige uitgevers van de Aeneis.
De Aeneis gaat over de legende van Aeneas, die de Romein voorstelt als de verre afstammelingen van de Trojanen en van het geslacht van de Iulii (= Julii), waartoe Augustus behoorde door de adoptie van Quintus, de zoon van Aeneas en kleinzoon van Venus en Jupiter. De vermenging van deze mythologie met Latijnse geschiedenis maakt dit epos tot een nationaal kunstwerk, dat vanaf zijn ontstaan tot het heden toe geldt als het mooiste gedicht in de Latijnse taal.
Bibliografie.
Een bron van het werk van Vergilius is de Vergilius Augusteus, met fragmenten van zijn werk in een manuscript uit de 4e eeuw. Een deel van dit manuscript bevindt zich in de Biblioteca Apostolica Vaticana (MS 3256), en een ander deel in de Staatsbibliothek zu Berlin (Lat. fol. 416).
Vergilius of Virgilius?
Rond de 4e en 5e eeuw na Christus, veranderde de originele spelling van "Vergilius" naar "Virgilius," dat zich verspreidde in Europa. De fout komt waarschijnlijk door het handmatig overschrijven van teksten door schriftgeleerden. Ook het (valse) verhaal dat Vergilius' moeder gedroomd zou hebben dat ze een laurierboom baarde ("virga laurea") of een populier zou hebben geplant om de geboorte te herdenken ("virga populea") speelden mee. Wat verder de spelling van "Virgilius" versterkte, is zijn bijnaam Parthenias, hetgeen maagd betekent, wat "virgo" is in het Latijn. Zelfs nadat de 15e-eeuwse geleerde Poliziano liet zien dat de dichter zich "Vergilius" noemde, bleef "Virgilius" persistent. Tegenwoordig worden beide spellingen als juist aanvaard.

</doc>
<doc id="25354" url="https://nl.wikipedia.org/wiki?curid=25354" title="Aeneis">
Aeneis

De Aeneis (vroeger in het Nederlands: Eneïde) is het heldendicht over de daden van Aeneas dat de (grotendeels fictieve) oorsprong van de Romeinse beschaving beschrijft. Het epos, geschreven in het Latijn door de dichter P. Vergilius Maro tussen 29 v.Chr. en zijn dood in 19 v.Chr., bestaat uit twaalf boeken met in totaal circa 10.000 verzen in dactylische hexameter.
Aeneis als propagandamiddel.
Vergilius werd financieel gesteund door Maecenas, die toentertijd een functie had in keizer Augustus' rijk die men zou kunnen aanduiden met "minister van Cultuur". Vergilius kon zich goed vinden in een van de speerpunten van Augustus' bewind: herstel van de oude Romeinse waarden ("virtutes") na tijden van burgeroorlogen. De "pietas" (vroomheid en trouw aan vaderland, ouders en godsdienst) van de hoofdpersoon Aeneas staat dan ook centraal.
De ondersteuning van Augustus' beleid wordt enkele malen in het epos expliciet kenbaar gemaakt in de retrospectieve voorspellingen die de Aeneis kent. Anchises, Aeneas' vader, wijst in het dodenrijk Augustus aan en vertelt wat de man zal bereiken, op het schild dat voor Aeneas' strijd in Latium is vervaardigd wordt het verloop van de slag bij Actium (waar Augustus uiteindelijk won) weergegeven, zelfs Jupiter zelf voorspelt Augustus' grootsheid.
Vergilius' werk wordt opgevat als een propagandamiddel voor Augustus' regime. Hij laat de goden zeggen dat er een redder zal komen en in het zesde boek wordt die geïdentificeerd als "keizer Augustus, die aan Latium weer een Gouden Eeuw zal schenken". Augustus deed er alles aan om zijn heerschappij voor te stellen als een tijdperk van vrede en voorspoed, en de terugkeer naar het Gouden Tijdperk was daar een centraal thema in.
Toch zijn er geen aanwijzingen dat de inhoud van zijn werk van bovenaf werd opgelegd. Moderne critici menen dat naast de propagandafunctie van de boeken er ook kritiek op Augustus' regime is opgenomen in de Aeneis. Zo sluit het epos af met een scène waarin de held Aeneas, die toch de ideale Romein zou moeten zijn, zich overgeeft aan wraakgevoelens en de weerloze Turnus doodt. In deze verwijzingen naar de verschrikkingen van oorlog zien sommige critici een verwijzing naar Augustus' handelen in de burgeroorlog.
Daarnaast was het nadrukkelijk de bedoeling van Vergilius een Romeinse tegenhanger van Homeros' Ilias en Odyssee te leveren. Een van de parallellen tussen de Aeneis en de Odyssee is de gruwelijke wraak ondernomen door de (aanvankelijk positief bedoelde) hoofdpersoon, en aan het slot van de Ilias neemt de held Achilles wraak op de Trojaanse held Hector, al komt het daar tot een verzoening met diens vader Priamus.
Functie van de Aeneis.
De Aeneis wordt al sinds de oudheid door vele lezers als een meesterwerk beschouwd. Een van de dingen die hebben bijgedragen tot de populariteit van dit epos is de grote hoeveelheid connecties die Vergilius in zijn werk wist te maken.
Ten eerste had de Romeinse samenleving geen cultuurhistorische achtergrond, zoals de Grieken hadden dankzij de heldendichten van de dichter Homeros: de Ilias en de Odyssee. Keizer Augustus' bewind omvatte een groot cultuurbeleid. De komst van een nationaal epos waarin de alom geprezen Homeros werd geëvenaard (imitatio) en wellicht zelfs overtroffen (aemulatio) paste dus prima bij de idealen van Augustus.
Deze nauwe band die Vergilius' werk met dat van Homeros kreeg, is duidelijk te zien. De Aeneis is als het ware een vervolg op de Ilias waarin de avonturen van de Trojanen worden vervolgd. Door de Romeinen van de Trojanen af te laten stammen en wel via Aeneas, krijgen de Romeinen meteen een beroemde god in hun stamboom: Venus, de moeder van Aeneas. Bovendien stammen de Romeinen van de oorlogsgod Mars af aangezien deze de vader is van Romulus en Remus. Dit wordt door Jupiter in boek I van de Aeneas verteld tijdens zijn gesprek met Venus.
Ook de Punische oorlogen worden voorspeld in de Aeneis. Aeneas komt tijdens zijn zwerftocht langs Dido, maar moet haar op last van de goden weer verlaten, hoewel Dido zeer gehecht is geraakt aan de Trojaanse held. Wanneer Aeneas afvaart naar Italië, pleegt Dido zelfmoord, maar pas nadat ze haar volk heeft opgeroepen nooit een verbond meer te sluiten met de Romeinen en ze de komst van Hannibal voorspelt.
Zoals hierboven al is behandeld, maakt de Aeneis ook reclame voor Augustus' werk. Zo blijkt dat het de wil van de oppergod is dat Augustus aan de macht kwam. Ook maakt Jupiter expliciet duidelijk dat Augustus een directe afstammeling is van Ascanius, Aeneas' zoon. Hiermee krijgt de gehele gens Julia natuurlijk een streepje voor bij de Romeinen.
Het is duidelijk dat, hoewel de Aeneis gebracht wordt als een geschiedeniswerk, het epos duidelijk teleologisch is geschreven: het is geschreven naar een bepaald doel toe.
Korte inhoud en structuur.
De "Aeneis" vertelt van de omzwervingen van de Trojaanse held Aeneas na de ondergang van Troje en de lange strijd die hij in Italië moest voeren om uiteindelijk het onvermijdelijke lot (fatum) te kunnen vervullen: de stichting van een nieuw rijk, het machtige Romeinse Rijk.
Het werk is ingedeeld in twaalf "zangen" of boeken en vertoont een sterke, evenwichtige structuur.
Zang (boek) I tot VI.
Deze zangen omvatten het verhaal van de omzwervingen van Aeneas en zijn gezellen na hun vlucht uit het brandende Troje. De opbouw is nagenoeg gelijk aan die van Homerus' Odyssee.
Zang (boek) VII-XII.
Dit is het verhaal van de moeizame verovering van een plek in het beloofde land tussen vijandige en welwillende volkeren. Dit verhaal beschrijft de strijd op het land en komt daarmee overeen met de Ilias van Homeros.
Invloed.
In de oudheid al keken auteurs op naar de "Aeneis" van Vergilius. Zo dichtte Ovidius in zijn Heroïdes een brief van Dido aan Aeneas.
Gedurende de (Latijnse) Middeleeuwen was de "Aeneis" een klassieke tekst die door elke academische student gelezen werd, al kwamen de meesten - naar men vermoedt - niet (veel) verder dan de eerste vier boeken/zangen: de vlucht uit Troje tot en met de tragische liefdesgeschiedenis tussen Aeneas en Dido, die eindigde met Aeneas' (door de goden bevolen) vertrek en de dramatische zelfdoding van Dido als gevolg daarvan.
Rond 1160 werd de "Aeneis" vertaald in het Frans als "Roman d'Eneas", naar men vermoedt door een Anglo-Normandiër voor het Franstalige Normandische hof. Deze Franse vertaling werd vermoedelijk gebruikt door de Maaslandse/Limburgse dichter Heinrich van Veldeke, die omstreeks 1175 begon aan een 'Dietse' vertaling. Voordat de vertaling voltooid was, werd er al uit voorgelezen en ook werd de tekst uitgeleend dan wel gestolen met als gevolg dat het handschrift tien jaar lang zoek was. Gelukkig werd het manuscript teruggevonden en aan de auteur teruggegeven, zodat de vertaling kort na 1185 voltooid kon worden. Heinrich van Veldekes "Eneide" is alleen in Middelhoogduitse handschriften bewaard gebleven. Theodor Frings en Gabriele Schieb hebben in hun editie (1964-1970) trachten aan te tonen dat Heinrich zijn "Eneide" in zijn moedertaal, het Maaslands/Limburgs, dichtte. Recent onderzoek wil zover niet gaan, maar vermoedt dat Heinrich een mengtaal heeft geschreven, die optimaal begrijpelijk was voor zijn Middelhoogduits sprekende opdrachtgevers.
Het epos heeft ook veel invloed gehad op de kunsten in latere eeuwen. Verschillende opera's zijn op het epos gebaseerd, zoals "Dido and Aeneas" van Henry Purcell, "Aeneas i Cartago" van Joseph Martin Kraus en "Les Troyens" van Hector Berlioz. Dante koos Vergilius als zijn raadsheer in zijn Divina Commedia vanwege zijn beschrijving van de onderwereld in de Aeneis. In de Gysbreght van Aemstel van Joost van den Vondel wordt Amsterdam ingenomen door een list die analoog is met de Griekse list van het Paard van Troje. De naam van het schip waarmee de list wordt uitgevoerd, heet toepasselijk het Zeepaerd.
De Oekraïense schrijver Ivan Kotljarevsky schreef van 1794 tot 1838 het gedicht "Eneida". Kotljarevsky heeft "Eneida" laten baseren op het gedicht "Aeneis" van Vergilius. Het verhaal is bijna identiek aan het verhaal van Vergilius, maar in "Eneida" worden de Trojanen vervangen door de Zaporozje-Kozakken. In 1842 werd de volledige versie van "Eneida" definitief gepubliceerd.
De meest directe politieke relevantie kreeg dit werk in 1968, toen de Britse Conservatieve politicus (en hoogleraar klassieke talen) Enoch Powell in verband met de toen op gang komende immigratie uit de voormalige koloniën 'rivieren, dampend van bloed' voorzag. Hiermee citeerde hij uit Zang VI,86.

</doc>
<doc id="25359" url="https://nl.wikipedia.org/wiki?curid=25359" title="Fado (muziek)">
Fado (muziek)

Fado is het Portugese levenslied. Het is in Portugal een zeer gewaardeerde zangkunst die vroeger uitsluitend in armoedige kroegen werd gezongen. In de loop van de twintigste eeuw werd fado een erkende zangkunst die vaak uitgevoerd wordt in de betere uitgaansgelegenheden.
Fado neemt een bijzondere plek in in het leven van vele Portugezen. Ze geeft stem aan de gemoederen van het leven, verdriet, melancholie, blijheid, weemoed, "saudade" en niet te vergeten de feeststemming. Amália Rodrigues wordt algemeen beschouwd als een van de belangrijkste en invloedrijkste fadozangeressen ooit.
Geschiedenis van de fado.
De stijl is ontstaan rond 1829 in de arme wijken van Lissabon: Alfama, Bairro Alto en Mouraria. Naast Lissabon is ook Coimbra van groot belang voor de fado. Fado, afgeleid van het Latijnse "fatum", betekent zoveel als lot, of beter gezegd: het noodlot, vertaald in muziek. De vlag dekt de lading, want er is geen andere muzieksoort op aarde waarin melancholie en fatalisme zo worden gecultiveerd.
Over de muziek die ten grondslag ligt verschillen de meningen. Verschillende auteurs veronderstellen Arabische en Braziliaanse invloeden. De eerste grote ster van de fado was Maria Severa, dochter van een kroegbazin en prostituee in de wijk Mouraria. In het begin werd fado gezongen in de kroegen en bordelen en was een "fadista" niet meer dan een veredelde landloper of beurzensnijder. De fado werd toen geassocieerd met prostitutie, kroegen en misdaad. Rond 1900 vond de omslag plaats naar het 'respectabel' worden van de stijl, waarna ook dichters en intellectuelen aandacht kregen voor deze muziek.
Na de militaire staatsgreep in 1926 nam de burgerdictatuur van Salazar de macht over. In Salazars ogen was fado de ultieme uitdrukking van de Portugese volksziel. Het volk werd rustig gehouden met 'de drie F's': "Futebol, Fátima e Fado" (voetbal, Onze-Lieve-Vrouw van Fátima en fado). De fadista's lieten zich de aandacht van de dictatuur welgevallen (passief verzet was er eigenlijk niet) en velen beleefden hun bloeiperiode. De belangrijkste fadista was Amália Rodrigues. Wie niet meewerkte verdween in de kerkers van de PIDE, de geheime politie. Over wie 'fout' en 'goed' was in die periode zijn de kenners het nog niet eens. Over Amália Rodrigues werd bijvoorbeeld later gemeld dat ze de verboden Communistische Partij financieel steunde. Na de Anjerrevolutie in 1974 was er met fado geen droog brood meer te verdienen. De fadista's werden geassocieerd met de dictatuur. De rehabilitatie kwam begin jaren tachtig toen Amália een hoge nationale onderscheiding kreeg.
Pas begin jaren negentig werd de fado opnieuw populair met een nieuwe generatie fadista's, zoals Mafalda Arnauth, Cristina Branco en Mariza. In 1997-1998 kwam de internationale doorbraak en sindsdien is er wel elke maand een nieuwe stem of belofte.
De klassieke uitvoering van de fado wordt nu gezien als een fadista met guitarra (Portugese gitaar), viola (klassieke gitaar) en bas (contrabas of basgitaar). Dit is echter een conventie die tijdens de dictatuur populair was. Tegenwoordig is de keuze in instrumentatie ruimer en wordt slechts beperkt door het vermogen van de fadista deze in zijn of haar fado's in te passen.
In 2011 heeft de fado een plaats gekregen op de lijst van immaterieel cultureel erfgoed van Unesco.

</doc>
<doc id="25365" url="https://nl.wikipedia.org/wiki?curid=25365" title="Zwin (zeearm)">
Zwin (zeearm)

Het Zwin was van oorsprong de zeearm die Brugge met de Noordzee verbond. Volgens sommige auteurs zou "Sincfala" een oudere naam voor het Zwin zijn, hoewel Sincfala waarschijnlijk de zeearm is die later de Scheldemonding zou worden. Het Zwin is vergroot door de stormvloed van 1134.
Geschiedenis.
Via het Zwin was Brugge voor zeeschepen bereikbaar en werd de stad in de 12e eeuw een belangrijk handelscentrum. Als gevolg van latere bedijkingen in de 12e eeuw is deze zeearm gaan verlanden. Door verdere aanslibbing en verzanding is er niet veel meer dan een strandgeul met achterliggende slufter van over. Oorspronkelijk was de monding ruim 6 km breed. De torens van Westkapelle en Knokke fungeerden als baken voor de zeelieden bij hun tocht naar Brugge.
Door de verzanding werd Brugge onbereikbaar en moesten voorhavens worden aangelegd. De eerste was Damme, nadien volgden zeewaarts Hoeke, Mude (nu Sint Anna ter Muiden) en ten slotte Sluis. In de eerste helft van de 15e eeuw kwam de haven van Antwerpen op, wat ten koste ging van de handel via Brugge. De stad was financieel niet meer in staat het dichtslibbende Zwin open te houden.
De slufter, die bij laagwater gemakkelijk te doorwaden is – niet meer dan enkeldiep – vormt de grens tussen Nederland (Retranchement) en België (Knokke). Opmerkelijk is dat de grenspaal tussen België en Nederland (grenspaal 369) hier niet op de grens staat, maar volledig op Nederlands grondgebied. Dit wegens het steeds wegspoelen van die paal. Het sluftergebied is Nederlands en Belgisch grondgebied. Het kreeksysteem bestaat uit schorren, slikken, stranden en duinen. Het is een bekende vindplaats van 40 miljoen jaar oude haaientanden. Natuurreservaat Het Zwin is een actief krekensysteem, een in Nederland inmiddels zeer zeldzaam landschapstype.
Eind 19e eeuw werd het Zwin verkleind door de aanleg van de Zwinpolder en de Willem-Leopoldpolder.
Natuurgebied.
In het gedeelte van de zeearm dat aan België toebehoort, ligt het "Zwin Natuur Park" in het Landschapspark Zwinstreek. In Nederland ligt het in het natuurgebied "Het Zwin". Sinds 4 februari 2019 is het Belgische deel van het Zwin 110 hectare groter geworden na het doorsteken van de internationale dijk, het Nederlandse deel werd 10 hectare groter.
Zeeslagen.
Op 30 en 31 mei 1213 vond in Het Zwin de Slag bij Damme plaats. Door de overwinning van de Engelse vloot van Jan van Engeland werd een mogelijke invasie van Filips II van Frankrijk voorkomen.
Op 24 juni 1340 vond in de monding van Het Zwin de Slag bij Sluis plaats, waarbij een vloot van Filips VI van Frankrijk tot zinken werd gebracht door koning Eduard III van Engeland.
Tijdens de Tachtigjarige Oorlog, op 26 mei 1603, was er nogmaals een Slag bij Sluis, waarbij Spaanse galeien een blokkade van Het Zwin door een Zeeuwse vloot probeerden te doorbreken.
Oeververbindingen.
In 1931 werd door de eigenaar van een Cadzands hotel een loopbrug over de geul aangelegd, zodat wandelaars langs de kust van Het Zoute naar Cadzand-Bad konden wandelen. Deze loopbrug verdween tijdens de Tweede Wereldoorlog.
Overigens is het bij laag water nog steeds mogelijk langs de kust te wandelen. De Lange Strangetocht, een jaarlijks wandelevenement van Cadzand naar Breskens, werd in 2018 uitgebreid met een tocht van Knokke via het Zwin naar Cadzand en Breskens, vanwege het gunstige tij op dat moment.

</doc>
<doc id="25366" url="https://nl.wikipedia.org/wiki?curid=25366" title="Palau (land)">
Palau (land)

Palau (uitspraak: [paˈlɑu]) of Belau (Palaus: "Belau"), voluit de Republiek Palau (Palaus: "Beluu ęr a Belau", Engels: "Republic of Palau", Spaans: "Palaos"), is een archipel en een land in Oceanië. Palau is geassocieerd met de Verenigde Staten. De staat ligt in de Grote Oceaan en maakt deel uit van de regio Micronesië. Palau beslaat het westelijke deel van de eilandengroep de Carolinen; het centrale en oostelijke deel van deze groep wordt ingenomen door het land Micronesia. Palau telt 21.000 inwoners, verspreid over 340 eilanden. Het grootste eiland is Babeldaob. Sinds 1994 is Palau een onafhankelijke republiek.
De plaats met de meeste inwoners is Koror, op het gelijknamige eiland. Deze plaats was tot 7 oktober 2006 de hoofdstad. Op deze datum werd de geheel nieuw gebouwde plaats Ngerulmud op het eiland Babeldaob de nieuwe hoofdstad. In de grondwet van Palau staat dat de hoofdstad op het grootste eiland van de archipel moest liggen. Het eiland Koror ligt overigens op geringe afstand van Babeldaob en is ermee verbonden door een brug.
Palau grenst over zee in het westen aan de Filipijnen, in het zuiden aan Indonesië (Noord-Molukken) en in het oosten aan de Federale Staten van Micronesia.
Geschiedenis.
De eerste bewoners van Palau kwamen vermoedelijk uit Indonesië. Zij vestigden zich rond de 11e eeuw v.Chr. op de eilanden. De Spaanse ontdekkingsreiziger Ruy López de Villalobos ontdekte de eilanden in 1543. Pas in de 18e eeuw werden de eerste pogingen gedaan tot handel met of vestiging op de eilanden, door de Britten. Spanje koloniseerde de eilanden aan het eind van de 19e eeuw, maar verkocht ze aan Duitsland met het Duits-Spaans Verdrag van 12 februari 1899. Japan veroverde de eilanden aan het begin van de Eerste Wereldoorlog. Na de oorlog kreeg Japan de Palau-eilanden toegewezen als mandaatgebied van de Volkenbond (het Zuid-Pacifisch Mandaatgebied). Na de Tweede Wereldoorlog kwamen de eilanden onder beheer van de Verenigde Staten, als trustgebied van de Verenigde Naties (het Trustschap van de Pacifische Eilanden). In 1979 stemden de inwoners van Palau tegen een aansluiting bij de Federale Staten van Micronesia en voor eigen onafhankelijkheid. Na een overgangsperiode werd het land in 1994 onafhankelijk.
Geografie.
Palau bestaat uit meer dan 340 eilanden, waarvan er minimaal 12 bewoond zijn. De eilanden zijn onder te verdelen in de Palau-eilanden in het noorden en de veel kleinere en minder bevolkte Zuidwesteilanden in het zuiden, die respectievelijk veertien en twee van de zestien staten (zie verder) omvatten. De meeste eilanden zijn vulkanisch van oorsprong. Het grootste eiland is Babeldaob, behorend tot de Palaueilanden, dat 80% van de totale landmassa van Palau vormt. Babeldaob is voornamelijk vulkanisch, maar de andere eilanden bestaan grotendeels uit kalksteen en koraal. Het hoogste punt op Palau is de Mount Ngerchelchuus (242 m) op Babeldaob. Op dit eiland ligt ook het grootste meer van Palau, Lake Ngardok. Dit meer is de grootste zoetwatermassa in heel Micronesië.
Etymologie.
De taal die het meest wordt gesproken op de eilanden, het Palaus is in deze taal beter bekend als "Belau". Dit woord stamt waarschijnlijk af van het Palause woord voor dorp, "Beluu" of van het woord voor een scheppingsmythe, "Aibebelau". De naam Palau werd bekend in onder andere het Engels en Nederlands via het Spaanse "Los Palaos" en het Duitse "Palau". De historische Engelse naam "Pelew Islands" is niet meer in gebruik. De naam Palau moet niet verward worden met het Indonesische woord voor eiland, "Pulau".
Eilanden, riffen en rotsen.
Per staat:
Bestuurlijke indeling.
Het land bestaat uit zestien staten, tot 1984 gemeenten geheten. De hoofdstad is het stadje Ngerulmud in de staat Melekeok, de grootste stad is echter Koror in de gelijknamige staat, dat tot 2006 de hoofdstad was. Op 's lands grootste eiland Babeldaob liggen tien van de zestien staten. De staten zijn van noord naar zuid:
Demografie.
Taal.
In Palau worden minimaal zeven talen gesproken:
Buitenlandse betrekkingen.
Palau onderhoudt vier ambassades in het buitenland, te weten in Manilla (Filipijnen), Taipei (Taiwan), Tokio (Japan) en Washington D.C. (Verenigde Staten). Daarnaast beschikt de republiek over consulaten-generaal in de Guamese hoofdstad Hagåtña en in de Mariaanse hoofdstad Saipan en over een permanente vertegenwoordiging bij de Verenigde Naties te New York.
Palau is dus niet op ambassadeniveau vertegenwoordigd in het Nederlandse taalgebied. Wel zijn er ereconsulaten in het Antwerpse Brasschaat voor België en in het Noord-Hollandse Heiloo voor Nederland.
Economie.
Palau leeft vooral van het toerisme, vis (vooral tonijn), landbouw (met name cassave, kokosnoten en zoete aardappelen), schelpen, hout, parels, bouw, kledingstukken en gewaden.
Vervoer.
Alle drie de luchthavens van Palau worden gebruikt voor commerciële regulaire lijnvluchten, één daarvan, de Internationale Luchthaven Roman Tmetuchl in de staat Airai op Babeldaob (maar nabij Koror) is ook internationaal, en is verbonden met de Filipijnen, Guam, Japan, Micronesia en Zuid-Korea — deze verbindingen worden verzorgd door de Guamese maatschappij Continental Micronesia, een dochter van het Amerikaanse Continental Airlines. Daarnaast zijn er ook chartervluchten vanuit Taiwan.
Binnenlandse vluchten zijn er vanuit Koror naar Peleliu en Angaur (via Peleliu) en worden verzorgd door Belau Air, de enige Palause luchtvaartmaatschappij.
Sport.
Palau nam in 2000 voor het eerst deel aan de Olympische Zomerspelen. Het land won nog nooit medailles.

</doc>
<doc id="25368" url="https://nl.wikipedia.org/wiki?curid=25368" title="Simchat Thora">
Simchat Thora

Simchat torah (שִׂמְחַת תּוֹרָה) is een joods feest waarop wordt gevierd dat het Joodse volk de "Thora" (de "Wet") bezit en dat het op deze dag van het joodse jaar is uitgelezen. Het woord "simcha" betekent "vreugde" in het Hebreeuws. De letterlijke vertaling van "Simchat Thora" luidt "Vreugde van de Wet". 
In de synagoge viert men uitbundig het einde van de Thoralezing, en start op deze dag weer opnieuw het jaarcyclus, met het begin van de Thora, Genesis.
Simchat Thora is een officiële feestdag naar de halacha (joodse wet), en er geldt aldus een werkverbod.
Geschiedenis.
Naar Joodse begrippen is Simchat Thora een recent feest. Er zijn geen aanwijzingen dat het werd gevierd voor de 9e eeuw van de gangbare jaartelling.
Data.
Sjemini Atseret begint op de 22e van de maand tisjri uit de joodse kalender, en volgt op de week van het feest van Soekot (Loofhuttenfeest). Doordat de joodse kalender een maankalender is, vallen feestdagen zoals Sjemini Atseret en Simchat Thora niet steeds op dezelfde data op de gregoriaanse kalender. In de lijst hieronder staat een aantal data aangegeven waarop Sjemini Atseret (en in Israël dus ook Simchat Thora) valt.
De dag voorafgaand aan Simchat Thora heet "Sjemini Atseret" of "Slotfeest". In Israël en in sommige progressieve congregaties in de VS worden beide dagen op dezelfde dag, 22 tisjri gevierd. Daarbuiten valt Simchat Thora op 23 tisjri en wordt dus tweemaal stilgestaan bij het eind van de thoralezing.
Gebruiken in en buiten de synagoge.
Op Simchat Thora is de jaarlijkse lezing van de gehele Thora compleet. Op deze dag wordt - in sommige congregaties tijdens een avonddienst - het laatste deel ervan uit Dewariem (Deuteronomium 33-34) gelezen, het gedeelte met de dood van Mozes. Kort erop wordt tijdens de morgendienst verdergegaan bij het begin: het eerste hoofdstuk van Beresjiet (Genesis). Daarmee is de jaarlijkse lezing van de Thora een cyclus en heeft de Thora zelf dus als het ware geen einde.
Alle volwassenen in de synagogen worden op de bima geroepen om een deel van te kunnen lezen. In orthodoxe synagogen zijn dat alleen de mannen. Als er veel mensen aanwezig zijn kan tegelijk uit meerdere rollen gelezen worden, of worden dezelfde passages herhaald tot iedereen aan de beurt is geweest voor deze eer. Een van de lezingen wordt gereserveerd voor de kinderen, die dan allemaal op de bima komen, waarbij vier volwassenen een taliet over hen heen houden. 
Iedereen wordt gezegend en de kinderen krijgen snoep. 
Aan het eind wordt het allerlaatste vers van Dewariem gelezen. De persoon die dat doet wordt "bruidegom van de Thora" genoemd. De lezer van het begin wordt "bruidegom van het begin" genoemd.
In veel synagogen wordt op Simchat Thora gezongen en gedanst. Alle thorarollen die de synagoge bezit worden zeven maal in processie rondgedragen. Na elke rondgang wordt wild gezongen en gedanst. De aanwezige kinderen doen ook mee en dragen dan vlaggetjes of miniatuur rollen. 
In joodse wijken, zoals in Brooklyn of andere wijken in New York, wordt ook buiten feest gevierd en gedanst. Excessief drinken is echter niet toegestaan, dat is voorbehouden aan het Poeriem feest. 
Symboliek.
De symboliek van de feestdag is in de eerste plaats de vreugde voor joden voor de Thora. Daarnaast staat het feest voor het feit dat de Thora niet stopt bij de droevige gebeurtenis van de dood van Mozes, maar dat meteen wordt doorgelezen met de vreugdevolle gebeurtenis van de schepping. Ook stoppen joden niet met het bestuderen van de thora als ze tot het eind ervan zijn gekomen, er wordt opnieuw begonnen.
Data.
Sjemini Atseret (Dezelfde dag als Simchat Thora in Israël) valt op 22 tisjri en Simchat Thora buiten Israël valt op 23 tisjri.

</doc>
<doc id="25371" url="https://nl.wikipedia.org/wiki?curid=25371" title="Vreugde der Wet">
Vreugde der Wet



</doc>
<doc id="25373" url="https://nl.wikipedia.org/wiki?curid=25373" title="Die Another Day">
Die Another Day

Die Another Day is de twintigste James Bondfilm geproduceerd door EON Productions, met Pierce Brosnan als James Bond. De film is uitgebracht in 2002 (in Nederland 2003). De regie was in handen van Lee Tamahori. Pierce Brosnan gaf voor de vierde en laatste keer gestalte aan James Bond in de films.
"Die Another Day" werd 40 jaar na de eerste Bondfilm "Dr. No" uitgebracht. Dit is de reden dat de film zoveel verwijzingen naar eerdere films over Bond bevat.
Verhaal.
"Die Another Day" begint als James Bond infiltreert in de organisatie van Kolonel Moon, een Noord-Koreaanse legerofficier die illegale wapens verkoopt in ruil voor Afrikaanse conflictdiamanten. Bond wordt verraden, wat resulteert in een achtervolging met veel explosies in het gebied.
Kolonel Moon valt van een rots in een waterval, terwijl 007 gevangen wordt genomen door diens vader, Generaal Moon.
Gedurende veertien maanden wordt hij gemarteld, totdat hij wordt geruild tegen Zao, degene die hem verried tijdens de wapenruil. Bond wil na zijn vrijlating uiteraard meteen weer aan het werk, maar M is bang dat hij zijn mond voorbij gepraat heeft en zet hem op non-actief.
Bond vindt het heel erg dat Zao op vrije voeten rondloopt. Zao wilde namelijk de top Zuid-Korea/China opblazen en heeft drie Chinese agenten vermoord voor hij opgepakt werd.
James ontsnapt uit een cel van MI6, gaat op eigen houtje achter Zao aan, en komt terecht op Cuba, waar hij in een speciale kliniek Zao tegenkomt. Met een speciale DNA-therapie is deze bezig zijn uiterlijk te veranderen. Na een gevecht weet Zao te ontsnappen. Bond heeft ondertussen wel een paar diamanten van hem gestolen, die hij aan zijn nek bij zich droeg. Intussen doet een zekere NSA-agent, genaamd Giacinta 'Jinx' Johnson, alsof ze ook DNA-therapie wil doen, maar schiet de baas van de kliniek, Dr. Alvarez, dood.
Een Cubaanse contactpersoon, genaamd Raoul, onderzoekt de diamanten die Zao bij zich had. Bij een zeer kort gesprek komt een grote ontdekking: Raoul vertelt dat de diamanten conflictdiamanten zijn uit Sierra Leone. Ze zijn gemerkt bij Gustav Graves, een zakenman die steenrijk schijnt te zijn door vondst van diamanten in IJsland. Hij is een bekend persoon, wordt de "diamantkoning" genoemd en schijnt een grote mijn te bezitten in IJsland. Bond trekt direct de conclusie dat dit gewoon een witwasser is van de gesmokkelde conflictdiamanten.
Bond keert terug naar Londen en wordt weer aangenomen bij MI6.
Nadat hij van Q de benodigde gadgets heeft gekregen (waaronder een onzichtbare Aston Martin Vanquish), regelt hij een ontmoeting met Gustav Graves. Graves nodigt Bond uit om in IJsland te komen kijken bij de presentatie van zijn nieuwste uitvinding, de "Icarus", een satelliet gemaakt van diamanten, die zonne-energie kan bundelen om de donkere nachten te verlichten.
Zao blijkt ook in IJsland te zijn; hij speelt met Graves onder één hoedje. Intussen heeft Bond iets door; hij gaat naar Graves' kantoor en wanneer Graves binnenkomt, houdt hij hem onder schot. De dood gewaande kolonel Moon blijkt Gustav Graves te zijn. De verrader blijkt Miranda Frost, de assistente van Graves te zijn, die eigenlijk voor MI6 werkte.
Gustav Graves wil de "Icarus" gebruiken om de gedemilitariseerde zone tussen Zuid- en Noord-Korea te ontdoen van mijnen. Als dat gebeurd is, zou Noord-Korea de macht kunnen overnemen in het zuiden. "Icarus" zou dan later ook gebruikt kunnen worden om Korea te verdedigen tegen wapens van het westen.
Bond vermoordt Zao en gaat naar Noord-Korea. Samen met agent Jinx stapt Bond aan boord van een vliegtuig van waaruit Graves de gedemilitariseerde zone gaat vernietigen. Aan boord vertelt Graves aan zijn vader, generaal Moon, wie hij werkelijk is en laat hem zien hoe hij zijn plan uitwerkt. Bij het zien van deze verwoesting gelooft generaal Moon hem niet meer, waarna Moon door Graves wordt vermoord.
Uiteindelijk vermoordt Jinx de verrader Miranda Frost en vermoordt James Bond Gustav Graves door hem uit het vliegtuig, in de motor te duwen. Omdat Graves de besturing van de "Icarus" bij zich heeft, wordt de laserstraal automatisch uitgeschakeld. De film eindigt ermee dat Bond in de armen van Jinx ligt, vrijend tussen de talloze diamanten.
Oorsprong van de titel.
De titel "Die Another Day" verwijst naar een stukje dialoog. Graves komt binnen in z'n vertrekken in het ijspaleis naast z'n diamantmijn in IJsland. Bond, die inmiddels doorheeft dat Graves in werkelijkheid kolonel Moon is, maakt zich zichtbaar en zegt hem, Graves onder schot houdend: “So you lived to die another day... colonel.” (Dus u overleefde om een andere dag te sterven... kolonel).
De titel komt eerder voor in het gedicht "A Shropshire Lad" door A.E. Housman: “But since the man that runs away/Lives to die another day.”
Muziek.
De originele filmmuziek werd gecomponeerd David Arnold. Deze muziek werd uitgebracht op een soundtrackalbum met medewerking van Madonna, Paul Oakenfold en Natacha Atlas.

</doc>
<doc id="25379" url="https://nl.wikipedia.org/wiki?curid=25379" title="Vlakte der Kruiken">
Vlakte der Kruiken

De Vlakte der kruiken (in het Laotiaans: Tong Hai Hin, in het Engels: Plain of Jars) is een vlakte in Laos die ligt op ongeveer 10 km ten zuidoosten van de stad Xhieng Khuang. Op het plateau liggen honderden gigantische kruiken verspreid over verschillende locaties. Sinds 2019 staat de site op de Unesco-Werelderfgoedlijst. De vlakte vormde ook een belangrijk strijdtoneel tijdens de Laotiaanse Burgeroorlog.
Archeologie.
Volgens een lokale sage zijn de kruiken vervaardigd in de 6e eeuw door de Lao koning "Khun Chong" om de verovering te vieren van het nabijgelegen "Xhieng Khuang". De kruiken zouden gebruikt zijn om rijstwijn in te fermenteren om uit te delen aan de feestvierende overwinnaars. Ook in Indonesië en India zijn dergelijke kruiken gevonden maar in veel kleinere aantallen en slechts op een plaats. De grootste kruik is meer dan 3 meter hoog en weegt 6000 kilo. Behalve deze grote kruiken liggen er ook nog vele kleinere kruiken. Volgens onderzoekers zijn de kruiken tussen de 2500 en 3000 jaar oud, dus kan de lokale sage over koning Khun Chong uit de 6e eeuw niet correct zijn. Ze zijn vervaardigd uit een soort zandsteen die niet voorkomt op de vlakte. Niemand weet waarvoor de kruiken gebruikt zijn. Er zijn wel botresten op de vlakte gevonden en gebruiksresten van klei en metaal.
Van 1930 tot 1933 heeft een Franse onderzoekster onderzoek gedaan en bot-, tand- en andere menselijke resten gevonden die echter verdwenen zijn, waardoor het onderzoek naar de ware betekenis bemoeilijkt wordt.
Burgeroorlog.
Tijdens de Laotiaanse Burgeroorlog zijn vele van deze kruiken beschadigd of vernietigd. De vlakte was namelijk een belangrijk slagveld. In het voorjaar van 1969 slaagde de Pathet Lao, de communistische verzetsbeweging, erin de gehele vlakte in te nemen, met steun van troepen en materieel uit Noord-Vietnam. In augustus volgde een tegenoffensief van het regeringsleger met de steun van de Verenigde Staten en Thailand. In september slaagde het regeringsleger erin de stad Khang Khay in te nemen.
Op de vlakte lag in 2003 nog veel ongeëxplodeerd materiaal uit de oorlog in Laos. In 2004 werd er een groot project opgezet om de meest bereikbare vlakten mijnenvrij te maken, dit was in 2005 afgerond en door het volgen van groen-witte tegels kan men thans veilige routes bewandelen.

</doc>
<doc id="25380" url="https://nl.wikipedia.org/wiki?curid=25380" title="Phonsavan">
Phonsavan

Phonsavan is de hoofdstad van de provincie Xhieng Khuang in Laos sinds 1975. De stad heeft ongeveer 60.000 inwoners. Tijdens de burgeroorlog in Laos hebben vele gevechten in dit gebied plaatsgehad. Er ligt een vliegveld bij deze stad.

</doc>
<doc id="25381" url="https://nl.wikipedia.org/wiki?curid=25381" title="Muang Sui">
Muang Sui

Muang Sui was een historische plaats in de provincie Xhieng Khuang. Het is tijdens de geheime oorlog in Laos bijna totaal verwoest door het Noord Vietnamees Leger. Dit omdat bij de plaats het vliegveld LS (Lima Sita) 108 lag, dat gebruikt werd door o.a de Ravens en Air America. Ook waren enkele Ravens gehuisvest in deze plaats. Het was ook een hoofdkwartier voor de neutrale factie. Na de oorlog is het herbouwd en er wonen nu ongeveer 22.000 mensen. Het stadje ligt aan een groot meer genaamd Nong Tang. De stad is nu onderdeel van het district Muang Phu Kut.

</doc>
<doc id="25383" url="https://nl.wikipedia.org/wiki?curid=25383" title="Cambridge">
Cambridge



</doc>
<doc id="25384" url="https://nl.wikipedia.org/wiki?curid=25384" title="Cambridge (Verenigd Koninkrijk)">
Cambridge (Verenigd Koninkrijk)

Cambridge is een district met de officiële titel van city, in Engeland in het graafschap Cambridgeshire, ongeveer 80 kilometer ten noordoosten van Londen. Cambridge beslaat een oppervlakte van 41 km² en heeft ongeveer 126.000 inwoners, waaronder zo'n 22.500 studenten.
De stad is vooral beroemd vanwege de Universiteit van Cambridge, die met de Universiteit van Oxford behoort tot de twee belangrijkste universiteiten van het Verenigd Koninkrijk en tot de beroemdste ter wereld. De 31 colleges zijn over de hele stad verspreid, maar zijn allemaal onderdeel van dezelfde universiteit. In Cambridge bevindt zich ook een grote campus van de "Anglia Ruskin University". 
Cambridge is een stad met veel groen in parken en aan de rivier de Cam, waarnaar Cambridge genoemd is.
Geschiedenis.
De geschiedenis van Cambridge gaat duizenden jaren terug. Al voor de Romeinse tijd was er sprake van bewoning in het gebied. Belangrijkste aanwijzing hiervoor zijn de overblijfselen van een 3.500 jaar oude boerderij, op de plek waar nu "Fitzwilliam College" is gelegen. Tevens zijn er aanwijzingen voor bewoning van Castle Hill door een Belgische stam in de eerste eeuw voor Christus.
Met de komst van de Romeinen werd Cambridge een belangrijke militaire post langs de Cam en aan de Via Devana, een belangrijke weg die Colchester verbond met Chester. Cambridge heette in deze periode "Duroliponte" en bleef ook na de Romeinse overheersing nog enkele eeuwen een belangrijk regionaal centrum.
Na het vertrek van de Romeinen kreeg Cambridge te maken met de Saksen. De Anglo-Saksische periode was geen slechte tijd voor "Grantebrycge" (zoals de stad in de Angelsaksische Kroniek werd aangeduid) en omgeving: er waren goede handelsverbindingen door het anders lastig te doorkruisen Fenland. Berichten uit de zevende eeuw van bezoekers uit het nabijgelegen Ely geven echter aan dat Cambridge in verval was geraakt.
De Angelsaksische Kroniek vermeldt de komst van de Vikingen in het jaar 875. Zij voerden er de Danelaw in. Dankzij de handel van dit volk groeide Cambridge weer snel. De kern van de stad verplaatste zich van "Castle Hill" aan de linkeroever van de rivier naar het tegenwoordige "Quayside" aan de rechteroever. Na het vertrek van de Vikingen kwamen de Saksen voor korte periode opnieuw aan de macht. Onder Saksisch bewind vond in 1025 de bouw van onder meer de "St. Benet's"-kerk plaats.
In 1068, twee jaar na zijn verovering van Engeland, liet Willem de Veroveraar een kasteel bouwen op "Castle Hill". Net als de rest van het nieuwe koninkrijk stond ook Cambridge in deze periode onder leiding van de koning en zijn adjuncten. De stad stond inmiddels bekend als "Grentabrige" of "Cantebrigge", wat door de jaren heen verder zou veranderen tot Cambridge.
In 1209 werd door gevluchte studenten uit Oxford een universiteit gesticht. Het oudste nog bestaande college is "Peterhouse", gesticht in 1284. In 1293 vond in Cambridge een grote stadsbrand plaats. De bekende "King's College Chapel" werd gebouwd in de periode 1446 tot 1515. In 1766 werd het universitair ziekenhuis "Addenbrooke's Hospital" gesticht. De eerste spoorverbinding met Londen werd geopend in 1845. Het "station Cambridge" is relatief ver van het stadscentrum verwijderd.
Pas in 1951 kreeg Cambridge de status van 'stad'. Toen de onderwijsinstelling "Anglia Polytechnic" in 1992 de status van universiteit kreeg (inmiddels "Anglia Ruskin University" geheten), kreeg de stad een tweede universiteit.
Geografie.
Cambridge ligt ongeveer 80 km ten noordoosten van Londen en ten zuiden van het gebied The Fens. De stad ligt in een relatief laag gelegen gebied tussen de 6 en 24 meter boven zeeniveau. Door Cambridge stroomt de Cam - een zijrivier van de Great Ouse - waaraan de stad haar naam dankt. Vroeger was de Cam een belangrijke rivier voor handel. Tegenwoordig wordt ze vooral gebruikt voor pleziervaart, roeien, kanoën en 'punting'.
Het moderne Cambridge heeft een groot aantal buitenwijken en gebieden met een hoge bebouwingsdichtheid. Het stadscentrum bestaat nog wel uit historische bebouwing en is daarnaast een centrum van commercie en toerisme. In de binnenstad is een groot deel van de straten autovrij. Onder de vele parken en groengebieden die Cambridge rijk is, zijn onder meer "Jesus Green", "Parker's Piece" en "Midsummer Common".
Hitterecord.
Met 38,7° op 25 juli 2019 in Cambridge boekte Groot-Brittannië een nieuw hitterecord dat tot 19 juli 2022 standhield toen het in Coningsby 40,3° werd.
Cultuur.
Sport.
Cambridge heeft een rol gespeeld in de ontwikkeling van het moderne voetbal: studenten van de Universiteit van Cambridge schreven in 1848 de eerste regelgeving, de zogeheten 'Cambridge Rules'.
Uit Cambridge komen twee voetbalclubs. Cambridge United FC, die speelt in het "Abbey Stadium", komt uit in de Football League Two. Cambridge City FC, die City Ground in de wijk Chesterton als thuisbasis heeft, speelt in de Southern Football League Premier Division. Rugbyclub Cambridge RUFC komt uit in de National Divison Two, het op twee na hoogste niveau van de Rugby Union in Engeland.
De Cam is een populaire rivier voor onder andere roeien en kanoën. Een speciale vorm van varen is het zogenaamde 'punting', waarbij de 'punter' de boot, een vlet, voortbeweegt door een stok af te zetten tegen de rivierbodem. Bekend is ook de rivaliteit tussen de universiteiten van Cambridge en Oxford, die al ruim een eeuw jaarlijks tot uiting komt in de "Boat Race", een roeiwedstrijd over de Thames in Londen.
Muziek.
De bekendste band uit Cambridge is Pink Floyd. Syd Barrett en David Gilmour werden beiden geboren in de stad en Barrett volgde samen met medeoprichter Roger Waters onderwijs aan de "Cambridgeshire High School for Boys". Andere bekende bands uit Cambridge zijn Henry Cow en Katrina &amp; the Waves.
Op het gebied van de authentieke uitvoeringspraktijk van oude muziek uit de renaissance en barok is in Cambridge pionierswerk verricht door onder meer Sir Roger Norrington en Christopher Hogwood, wiens "Academy of Ancient Music" in Cambridge gevestigd is. Deze staat sinds 2006 onder leiding van Richard Egarr. 
Cambridge staat ook bekend om de eeuwenoude koortraditie. Vele colleges hebben hun eigen koor. Wereldberoemd is het King's College Choir o.l.v. Daniel Hyde, een jongenskoor dat optreedt in de "King's College Chapel".
Stedenband.
Cambridge heeft twee partnersteden. Beide zijn net als Cambridge universiteitssteden. Zij zijn ook in grootte vergelijkbaar met Cambridge.

</doc>
<doc id="25386" url="https://nl.wikipedia.org/wiki?curid=25386" title="Arrondissement">
Arrondissement

Een arrondissement is een onderdeel van het grondgebied van de staat, dat wordt opgedeeld om administratieve of bestuurlijke redenen. Elk arrondissement is een ambtsgebied van colleges en ambtenaren. Het komt oorspronkelijk uit het Frans en betekent letterlijk "afronding".
Nederland.
Arrondissementen in Nederland zijn de gebieden die onder de bevoegdheid van
een specifieke rechtbank vallen die daar haar hoofdzetel heeft. Per 1 april 2013 kent Nederland 11 arrondissementen, die weer zijn geclusterd in 4 ressorten, met een gerechtshof. De grenzen van de arrondissementen volgden tot 2013 in grote lijnen die van de provincies.
Een vergelijkbare bestuurslaag in sommige delen van Nederland was voorheen de plusregio. Deze plusregio vond staatkundig gezien grondslag in de Wet gemeenschappelijke regelingen (Wgr). Op 1 januari 2015 werden de plusregio's opgeheven. Vergelijkbare vormen van intergemeentelijke samenwerking zijn hierna gevormd.
Na de inlijving van het Koninkrijk Holland bij Frankrijk in 1810, was Nederland van 1811 tot 1814 ook onderverdeeld in bestuurlijke arrondissementen.
België.
Arrondissementen in België zijn onderverdelingen van provincies zoals bedoeld in artikel 6 van de Grondwet. Bij de oprichting van België werden ze "districten" genoemd. Deze benaming bleef overeind in Luxemburg nadat het afsplitste van België, maar enkele jaren later werd de Belgische onderverdeling hernoemd naar "arrondissementen".
Er zijn drie verschillende soorten arrondissementen die soms wel maar soms ook niet op hetzelfde gebied betrekking hebben. Dit zijn:
Canada.
In de Franstalige Canadese provincie Quebec wordt de term "arrondissement" gebruikt voor wat in Nederland een stadsdeel of deelgemeente zou heten en in België een "district" of "stadsdistrict". Bijvoorbeeld, de steden Quebec en Montreal zijn verdeeld in zeven respectievelijk negentien arrondissementen. Engelstalige bewoners gebruiken de term borough voor deze stadsdelen. Een arrondissement kan uit één of meerdere wijken bestaan.
Frankrijk.
In Frankrijk worden de onderdelen van departementen (provincies) arrondissementen genoemd.
De gemeenten Parijs, Lyon en Marseille zijn verdeeld in zogenaamde gemeentelijke arrondissementen.

</doc>
<doc id="25387" url="https://nl.wikipedia.org/wiki?curid=25387" title="DB Reise">
DB Reise



</doc>
<doc id="25388" url="https://nl.wikipedia.org/wiki?curid=25388" title="Mensjewiek">
Mensjewiek

De mensjewieken (Russisch: меньшевики; "mensjeviki") waren een onderdeel van de Russische revolutionaire beweging die in 1903 ontstond na een geschil tussen Vladimir Lenin en Julius Martov, die beiden lid waren van de Russische Sociaaldemocratische Arbeiderspartij. Hun stroming werd het mensjewisme genoemd.
Sinds haar ontstaan in 1898 was de Arbeiderspartij verboden in Rusland en ze ontplooide haar activiteiten daarom ook vanuit het buitenland. Op het tweede partijcongres in 1903 ontstond een meningsverschil. Een minderheid - de mensjewieken (mensje = "minder") - wilde tijdelijk blijven samenwerken met de liberale en sociale groepen om hervormingen in gang te zetten. De bolsjewieken (bolsje = "meer") wilden het staatsapparaat door revolutie ondermijnen en zo nodig afzetten. Terwijl beide fracties geloofden dat een revolutie tegen de bourgeoisie noodzakelijk was, waren de mensjewieken gematigder en stonden ze positiever tegenover de liberale oppositie die meer wijdverspreide aanhang had en democratisch gericht was. De bolsjewieken hadden een meer onverzoenlijke opstelling tegen de bourgeoisie en de liberale democratie en zagen democratische samenwerking met andere partijen als ongewenst.
Julius Martov was de leider van de mensjewieken, Lenin die van de bolsjewieken. Na de Februarirevolutie leidden de mensjewieken de Voorlopige Regering van Aleksandr Kerenski. Naarmate het jaar 1917 vorderde ontplooiden zij een alsmaar repressievere houding tegenover de bolsjewieken. Na een mislukte opstand van 3 tot 7 juli (de Julidagen) moesten veel bolsjewistische leiders onderduiken, onder wie Lenin. Anderen werden gevangengezet, zoals Leon Trotski, die in de Petrus- en Paulusvesting werd opgesloten. In de loop van de maand augustus organiseerde generaal Kornilov een couppoging tegen de Voorlopige Regering, die alleen maar kon worden afgewenteld met de hulp van de bolsjewieken. Dit dwong de mensjewieken om de bolsjewistische leiders uit de gevangenis te bevrijden. 
De onmacht van de Voorlopige Regering om de Eerste Wereldoorlog te beëindigen maakte dat de mensjewieken hun invloed verloren ten gunste van de bolsjewieken.
Enkele belangrijke mensjewieken waren Julius Martov, Pavel Axelrod, George Valentinovitsj Plechanov, Irakli Tsereteli, Lev Deich, Vladimir Antonov-Ovseenko, Moisei Uritski, Noë Zjordania en Fedor Dan.

</doc>
<doc id="25390" url="https://nl.wikipedia.org/wiki?curid=25390" title="Eurypterus">
Eurypterus

Eurypterus is een geslacht van uitgestorven Eurypterida, een groep organismen die gewoonlijk zeeschorpioenen worden genoemd. Het geslacht leefde tijdens het Siluur, van ongeveer 432 tot 418 miljoen jaar geleden. "Eurypterus" is veruit de meest bestudeerde en bekende Eurypterida en zijn fossiele exemplaren vertegenwoordigen waarschijnlijk meer dan negentig procent van alle bekende eurypteride exemplaren. Er zijn vijftien soorten die behoren tot het geslacht "Eurypterus", de meest voorkomende daarvan is "Eurypterus remipes", het eerste ontdekte eurypteride-fossiel en het staatsfossiel van New York. Leden van "Eurypterus" hadden een gemiddelde lengte van ongeveer dertien tot drieëntwintig centimeter, maar het grootste ontdekte exemplaar was honderddertig centimeter lang. Ze bezaten allemaal stekelige aanhangsels en een grote peddel die ze gebruikten om te zwemmen. Het waren generalistische soorten, even geschikt in predatie en opruiming.
Beschrijving.
De grootste geleedpotigen die ooit hebben bestaan, waren eurypteriden. De grootste bekende soort "Jaekelopterus rhenaniae" bereikte een lengte tot tweehonderdvijftig centimeter, ongeveer de grootte van een krokodil. Soorten van "Eurypterus" waren echter veel kleiner. "E. remipes" zijn meestal tussen de dertien en twintig centimeter lang. "E. lacustris" gemiddeld bij grotere maten met een lengte van vijftien tot drieëntwintig centimeter. Het grootste exemplaar van "E. remipes" ooit gevonden was honderddertig centimeter lang, momenteel te zien in het Paleontological Research Institute of New York. "Eurypterus"-fossielen komen vaak voor in dezelfde grootte in een bepaald gebied. Dit kan een gevolg zijn van het feit dat de fossielen worden 'gesorteerd' in het Paleontological Research Institute van New York, omdat ze door stormen en golfslag in ondiep water werden afgezet. Het lichaam van "Eurypterus" is grofweg verdeeld in twee delen: het prosoma en het opisthosoma (op hun beurt verdeeld in het mesosoma en het metasoma).
Het prosoma is het voorste deel van het lichaam, het is eigenlijk samengesteld uit zes segmenten die zijn samengesmolten om het hoofd en de thorax te vormen. Het bevat het halfronde tot rechthoekige plaatvormige schild. Aan de dorsale zijde van deze laatste zijn twee grote halvemaanvormige samengestelde ogen. Ze bezaten ook twee kleinere, lichtgevoelige eenvoudige ogen (ocellus) nabij het midden van het schild op een kleine hoogte (bekend als de ocellarheuvel). Onder het schild bevinden zich de mond en zes aanhangsels, meestal aangeduid met Romeinse cijfers I-VI. Elk aanhangsel bestaat op zijn beurt uit negen segmenten (bekend als podomeren), gelabeld in Arabische cijfers 1-9. De eerste segmenten die de aanhangsels verbinden met het lichaam staan bekend als de coxa (meervoud coxae).
Het eerste paar (aanhangsel I) zijn de chelicerae, kleine tangachtige armen die worden gebruikt om voedsel uit elkaar te scheuren tijdens het voeren. Na de chelicerae zijn er drie paar korte benen (aanhangsels II, III en IV). Ze zijn spiniferous, met voornamelijk twee stekels op elke podomere en met het bovenste segment met een enkele stekel. De laatste twee segmenten zijn vaak niet van elkaar te onderscheiden en geven het uiterlijk van een enkel segment met drie stekels. Ze worden zowel gebruikt om te lopen als voor het vangen van voedsel. Het volgende paar (appendage V) is het meest beenachtige van alle aanhangsels, langer dan de eerste drie paren en zijn meestal ongewerveld, behalve op de bovenste segmenten. Het laatste paar (aanhangsel VI) zijn twee brede peddelachtige poten die worden gebruikt om te zwemmen. De coxae van appendage VI zijn breed en plat en lijken op een 'oor'. Het ophisthosoma (de buik) bestaat uit twaalf segmenten, elk bestaande uit een versmolten bovenplaat (tergiet) en bodemplaat (sterniet). Het is verder op twee manieren onderverdeeld.
Op basis van de breedte en structuur van elk segment kunnen ze worden verdeeld in het brede preabdomen (segmenten een tot zeven) en het smalle postabdomen (segmenten acht tot twaalf). Het preabdomen bestaat uit de bredere segmenten van het voorste deel van het ophisthosoma, terwijl het postabdomen bestaat uit de laatste vijf segmenten van het "Eurypterus"-lichaam. Elk van de segmenten van het postabdomen bevat zijdelings afgeplatte uitsteeksels die bekend staan als de epimera, met uitzondering van het laatste naaldachtige (stiliforme) segment dat bekend staat als het telson (de staart). Het segment onmiddellijk voorafgaand aan het telson (dat ook de grootste epimera van het postabdomen heeft) staat bekend als het pretelson.
Een alternatieve manier om het ophisthosoma te verdelen is door functie. Het kan ook worden verdeeld in het mesosoom (segmenten een tot zes) en het metasoom (segmenten zeven tot twaalf). Het mesosoom bevat de kieuwen en voortplantingsorganen van "Eurypterus". De ventrale segmenten worden bedekt door aanhangsel-afgeleide platen bekend als bladvoeten. Beschermd waarbinnen zich de vertakkingskamers bevinden die de ademhalingsorganen van "Eurypterus" bevatten. Het metasoma bezit daarentegen geen bladvoeten. Sommige auteurs gebruiken mesosoom en preabdomen ten onrechte onderling uitwisselbaar, zoals bij metasoma en postabdomen.
De belangrijkste ademhalingsorganen van "Eurypterus" waren boekkieuwen, gelokaliseerd in vertakkingskamers binnen de segmenten van het mesosoom. Ze zijn mogelijk gebruikt voor onderwaterademhaling. Ze zijn samengesteld uit verschillende lagen dun weefsel die zo zijn gestapeld dat ze op de pagina's van een boek lijken, vandaar de naam. Bovendien bezaten ze ook vijf paar ovale gebieden bedekt met microscopische uitsteeksels op het plafond van de tweede vertakkingskamers in het mesosoma, direct onder de kieuwkanalen. Deze gebieden staan bekend als kieuwkanalen. Ze zijn uniek voor eurypteriden.
"Eurypterus" is seksueel dimorf. Aan de onderkant van de eerste twee segmenten van het mesosoom bevinden zich centrale aanhangsels die worden gebruikt voor reproductie. Bij vrouwtjes zijn ze lang en smal. Bij de mannetjes zijn ze erg kort. Een minderheid van auteurs veronderstelt echter het omgekeerde: langer genitaal aanhangsel voor mannen, korter voor vrouwen. Het exoskelet van "Eurypterus" is vaak bedekt met kleine uitlopers die bekend staan als versieringen. Ze omvatten pustules (kleine uitsteeksels), schubben en strepen. Ze variëren per soort en worden gebruikt voor identificatie. Zie secties hieronder voor meer gedetailleerde diagnostische beschrijvingen van elke soort onder "Eurypterus".
Verspreiding en geologische tijdsbestek.
Leden van "Eurypterus" bestonden voor een relatief korte tijd, maar ze zijn de meest voorkomende eurypteriden die vandaag worden gevonden. Ze floreerden tussen het Late Llandovery-tijdperk (ongeveer 432 miljoen jaar geleden) tot ergens tijdens het Přídolí-tijdperk (418,1 miljoen jaar geleden) van de Siluurse periode. Een overspanning van slechts ongeveer 10 tot 14 miljoen jaar. Tijdens deze periode waren de landmassa's meestal beperkt tot het zuidelijk halfrond van de aarde, met het supercontinent Gondwana langs de zuidpool. De evenaar had drie continenten (Avalonia, Baltica en Laurentia) die langzaam samen dreven om het tweede supercontinent van Laurussia te vormen (ook bekend als Euramerica, niet te verwarren met Laurasia).
Aangenomen werd dat de voorouders van "Eurypterus" afkomstig waren van Baltica (Oost-Laurussia, moderne West-Eurazië) op basis van de vroegst geregistreerde fossielen. Tijdens het Siluur, verspreidden ze zich naar Laurentia (westelijk Laurussia, modern Noord-Amerika) toen de twee continenten op elkaar botsten. Ze koloniseerden het continent snel als invasieve soorten en werden de meest dominante eurypteride in de regio. Dit verklaart waarom ze tegenwoordig de meest voorkomende soort eurypteriden zijn. "Eurypterus" (en andere leden van Eurypteroidea) waren echter niet in staat om enorme uitgestrekte oceanen te doorkruisen tussen de twee supercontinenten tijdens het Siluur. Hun bereik was dus beperkt tot de kustlijnen en de grote, ondiepe en hypersaline binnenzeeën van Laurussia. Ze zijn nu alleen bekend van fossielen uit Noord-Amerika, Europa en Noordwest-Azië, cratons die de voormalige componenten van Laurussia waren. Hoewel drie soorten "Eurypterus" in 1957 naar verluidt in China zijn ontdekt, zijn er geen aanwijzingen dat ze tot het geslacht behoren (of dat ze überhaupt zelfs eurypteriden waren). Geen andere sporen van "Eurypterus" in moderne continenten uit Gondwana zijn momenteel bekend.
"Eurypterus" zijn veel voorkomende fossielen in hun gebieden van voorkomen, miljoenen exemplaren zijn mogelijk in een bepaald gebied, hoewel toegang tot de rotsformaties moeilijk kan zijn. De meeste fossiele eurypteriden zijn het onsamenhangend afgeworpen exoskeleton (bekend als exuviae) van individuen na vervelling (ecdysis). Sommige zijn compleet, maar zijn waarschijnlijk ook exuviae. Fossielen van de feitelijke overblijfselen van eurypteriden (d.w.z. hun karkassen) zijn relatief zeldzaam. Fossiele eurypteriden worden vaak afgezet in karakteristieke zwaden, waarschijnlijk een gevolg van golf- en windwerking.
Paleontologie en paleo-ecologie.
"Eurypterus" behoort tot de suborde Eurypterina, eurypteriden waarbij het zesde aanhangsel een brede zwempeddel had ontwikkeld die opmerkelijk vergelijkbaar was met die van de hedendaagse zwemkrab. Modelstudies over het zwemgedrag van "Eurypterus" suggereren dat ze gebruik maakten van een op roeien gebaseerd roeitype waarbij aanhangsels synchroon bewogen in bijna horizontale vlakken. De schoepen van de peddel zijn bijna verticaal georiënteerd op de achterwaartse en neerwaartse slag, waarbij het dier naar voren wordt geduwd en omhoog wordt getild. De bladen worden vervolgens horizontaal georiënteerd op de herstelslag om door het water te snijden zonder het dier terug te duwen. Dit type zwemmen wordt tentoongesteld door krabben en waterkevers.
Een alternatieve hypothese voor het zwemgedrag van "Eurypterus" is dat individuen in staat waren om onder water te zweven, waarbij de bochtige bewegingen en vorm van de peddels, die zelfs fungeren als draagvleugelboten, voldoende zijn om lift te genereren. Dit type is vergelijkbaar met dat gevondene bij zeeschildpadden en zeeleeuwen. Het heeft een relatief langzamere versnelling dan het roeitype, vooral omdat volwassenen verhoudingsgewijs kleinere peddels hebben dan jonge dieren. Maar omdat de grotere maten van volwassenen een hogere weerstandscoëfficiënt betekenen, is het gebruik van dit type aandrijving energie-efficiënter. Jeugd zwom waarschijnlijk met het roeitype, de snelle versnelling van deze voortstuwing is meer geschikt voor snel ontsnappende roofdieren. Een kleine "Eurypterus" van 16,5 centimeter kan onmiddellijk tweeënhalve lichaamslengte per seconde bereiken. Grotere volwassenen zwommen ondertussen waarschijnlijk met het type onder water. De maximale snelheid van volwassenen tijdens het verplaatsen zou drie tot vier meter per seconde zijn geweest, iets sneller dan schildpadden en zeeotters.
Trace fossiel bewijs geeft aan dat "Eurypterus" een roeislag maakte in de nabijheid van de zeebodem. "Arcuites bertiensis" is een ichnosoort met een paar halvemaanvormige indrukken en een korte mediale weerstand en is gevonden in de bovenste Silurische eurypteride Lagerstätte in Ontario en Pennsylvania. Dit sporenfossiel lijkt erg op sporen die zijn gemaakt door moderne zwemmende insecten die roeien, zoals watersporters, en wordt beschouwd als gemaakt door jonge tot volwassen eurypteriden tijdens het zwemmen in zeer ondiepe littorale mariene omgevingen. De morfologie van "A. bertiensis" suggereert dat "Eurypterus" de mogelijkheid had om zijn zwevende aanhangsels in zowel het horizontale als verticale vlak te verplaatsen.
Eurypterus zwom niet om te jagen, maar zwom gewoon om snel van de ene voedingsplaats naar de andere te gaan. Meestal liepen ze op het substraat met hun benen (inclusief hun zwembeen). Het waren generalistische soorten, even geschikt in predatie of opruiming. Ze jaagden op kleine ongewervelde dieren met zachte lichamen zoals wormen. Ze gebruikten de massa stekels op hun voorste aanhangsels om ze zowel te doden als vast te houden terwijl ze hun chelicerae gebruikten om stukken af te rukken die klein genoeg waren om te slikken. Jongeren kunnen ook door volwassenen ten prooi zijn gevallen aan kannibalisme.
"Eurypterus" waren waarschijnlijk zeedieren, omdat hun overblijfselen meestal worden gevonden in ondiepe intertidale omgevingen. De concentraties van "Eurypterus"-fossielen op bepaalde locaties zijn geïnterpreteerd als een gevolg van massaparing- en ruigedrag. Jeugd had waarschijnlijk in hypersaline omgevingen nabij de kust gewoond, veiliger voor roofdieren en naar diepere wateren verplaatst, naarmate ze ouder en groter werden. Volwassenen die geslachtsrijp werden, migreerden vervolgens massaal naar kustgebieden om te paren, eieren te leggen en te vervellen, activiteiten die hen kwetsbaarder zouden hebben gemaakt voor roofdieren. Dit zou ook kunnen verklaren waarom de overgrote meerderheid van de fossielen die op dergelijke locaties worden gevonden, verveld zijn en niet van echte dieren. Hetzelfde gedrag is te zien bij moderne hoefijzerkrabben.
Onderzoek van de luchtwegen van "Eurypterus" heeft veel paleontologen ertoe gebracht te concluderen dat het in staat was om lucht in te ademen en over een korte tijd op het land te lopen. "Eurypterus" had twee soorten ademhalingssystemen. De belangrijkste organen voor ademhaling waren de boekkieuwen in de segmenten van het mesosoom. Deze structuren werden ondersteund door halfronde 'ribben' en waren waarschijnlijk bevestigd in de buurt van het midden van het lichaam, vergelijkbaar met de kieuwen van moderne hoefijzerkrabben. Ze werden beschermd door plaatachtige aanhangsels (die eigenlijk de schijnbare 'buik' van Eurypterus vormden), bekend als bladvoeten. Deze kieuwen hebben mogelijk ook een rol gespeeld bij osmoregulatie.
Het tweede systeem zijn de kieuwplaten, ook wel kieuwtrajecten genoemd. Deze ovale gebieden zijn binnen de lichaamswand van het voorbeen. Hun oppervlakken zijn bedekt met talloze kleine stekels gerangschikt in zeshoekige 'rozetten'. Deze gebieden waren gevasculariseerd, vandaar de conclusie dat het secundaire ademhalingsorganen waren. De functie van de boekkieuwen wordt meestal geïnterpreteerd als voor waterademhaling, terwijl de kieuwplaten aanvullend zijn voor tijdelijke ademhaling op land. Sommige auteurs hebben echter betoogd dat de twee systemen alleen geen organisme ter grootte van "Eurypterus" hadden kunnen ondersteunen. Beide structuren kunnen eigenlijk zijn geweest voor het ademen van lucht en de echte kieuwen (voor onderwaterademhaling) van "Eurypterus" en moeten nog worden ontdekt. "Eurypterus" was echter ongetwijfeld vooral aquatisch.
Juveniele "Eurypterus" verschilde op verschillende manieren van volwassenen. Hun carapaces waren smaller en langer (parabolisch) in tegenstelling tot de trapeziumvormige carapaces van volwassenen. De ogen waren bijna zijdelings uitgelijnd, maar bewogen tijdens de groei naar een meer voorste locatie. De preabdomen verlengden ook, waardoor de totale lengte van het ophisthosoma werd vergroot. De zwemmende benen werden ook smaller en de telsons korter en breder (hoewel in "E. tetragonophthalmus" en "E. henningsmoeni" de telsons veranderden van hoekig bij juvenielen naar groter en meer afgerond bij volwassenen). Al deze veranderingen worden verondersteld een gevolg te zijn van de ademhalings- en reproductieve behoeften van volwassenen.
Vondsten.
Het eerste fossiel van "Eurypterus" werd in 1818 gevonden door de fossielenverzamelaar S. L. Mitchill. Het werd teruggevonden in de Bertie-formatie van New York (nabij Westmoreland (New York), Oneida County). Mitchill interpreteerde de aanhangsels op het rugschild als barbelen, die uit de mond kwamen. Bijgevolg identificeerde hij het fossiel als een meerval van het geslacht "Silurus".
Het was pas na zeven jaar in 1825, dat de Amerikaanse zoöloog James Ellsworth De Kay het fossiel correct identificeerde als een geleedpotige. Hij noemde het "Eurypterus remipes" en vestigde het geslacht "Eurypterus" in het proces. De naam betekent 'brede vleugel' of 'brede peddel', verwijzend naar de zwembenen, uit het Grieks εὐρύς (eurús, breed) en πτερόν (pteron, vleugel).
De Kay dacht echter dat "Eurypterus" een branchiopoda was (een groep schaaldieren met pekelkreeftjes en watervlooien). Kort daarna werd "Eurypterus lacustris" in 1835 ook ontdekt in New York door de paleontoloog Richard Harlan. Een andere soort werd in 1858 in Estland ontdekt door Jan Nieszkowski. Hij beschouwde het als van dezelfde soort als de eerste ontdekking ("E. remipes"). Het is nu bekend als "Eurypterus tetragonophthalmus". Deze exemplaren uit Estland zijn vaak van buitengewone kwaliteit, met behoud van de daadwerkelijke opperhuid van hun exoskeletten. In 1898 scheidde de Zweedse paleontoloog Gerhard Holm deze fossielen van het gesteente met zuren. Holm kon toen de bijna perfect bewaarde fragmenten onder een microscoop onderzoeken. Zijn opmerkelijke studie leidde tot de moderne doorbraak van eurypteride morfologie.
Meer fossielen werden in grote hoeveelheden teruggevonden in New York in de 19e eeuw en elders in Oost-Eurazië en Noord-Amerika. Tegenwoordig blijft "Eurypterus" een van de meest voorkomende en meest bekende eurypteride geslachten, bestaande uit meer dan vijfennegentig procent van alle bekende eurypteride fossielen.
Classificatie.
Het geslacht "Eurypterus" behoort tot de familie Eurypteridae. Ze zijn geclassificeerd onder de superfamilie Eurypteroidea, suborde Eurypterina, orde Eurypterida en het subphylum Chelicerata. Tot voor kort werd gedacht dat eurypteriden samen met de orde Xiphosura tot de klasse Merostomata behoorden. Er wordt nu aangenomen dat eurypteriden een zustergroep zijn van de Arachnida, dichter bij schorpioenen en spinnen dan bij hoefijzerkrabben. "Eurypterus" was het eerste erkende taxon van eurypteriden en is het meest voorkomende. Bijgevolg werd bijna elke op afstand vergelijkbare eurypteride in de 19e eeuw geclassificeerd onder het geslacht (behalve de onderscheidende leden van de familie Pterygotidae en Stylonuridae). Het geslacht werd uiteindelijk opgesplitst in verschillende geslachten naarmate de taxonomiewetenschap zich ontwikkelde.
In 1958 werden verschillende soorten, te onderscheiden door dichterbij geplaatste ogen en stekels op hun zwembenen, afgesplitst in het afzonderlijke geslacht "Erieopterus" van Erik Kjellesvig-Waering. Een andere splitsing werd voorgesteld door Lief Størmer in 1973 toen hij een aantal "Eurypterus" herclassificeerde in "Baltoeurypterus" op basis van de grootte van enkele van de laatste segmenten van hun zwembenen. O. Erik Tetlie vond deze verschillen in 2006 te onbeduidend om een afzonderlijk geslacht te rechtvaardigen. Hij plaatste "Baltoeurypterus" terug in "Eurypterus". Er wordt nu aangenomen dat de kleine variaties die Størmer beschrijft eenvoudigweg de verschillen zijn die worden gevonden bij volwassenen en jonge dieren binnen een soort.
Soorten.
Eurypterus 
Fylogenie.
Het geslacht "Eurypterus" is afgeleid van "E. minor", de oudste bekende soort uit de Llandovery van Schotland. Er wordt aangenomen dat "E. minor" ergens in de Llandovery is afgeweken van "Dolichopterus macrocheirus". Het volgende is de fylogenetische boom van "Eurypterus", gebaseerd op fylogenetische studies door O. Erik Tetlie in 2006. Sommige soorten zijn niet vertegenwoordigd.

</doc>
<doc id="25392" url="https://nl.wikipedia.org/wiki?curid=25392" title="Muscoviet">
Muscoviet

Het mineraal muscoviet is een kalium-aluminium-fyllosilicaat. Het is een veel voorkomende mica. De molecuulformule KAl2(AlSi3)O10(OH)2 komt het meest voor. Muscoviet is een verbinding van fyllosilicaten met kalium, aluminium en twee hydroxylgroepen en het komt in gehydrateerde vorm voor.
Het is een mica, een fyllosilicaat met een lagenstructuur die uit een laag van viervlakken SiO4 bestaat die in zeshoekige ringen liggen. Ieder fyllosilicaat deelt dus een atoom met drie andere fyllosilicaten. De binding in de lagen is sterk, maar is tussen de lagen minder sterk, zodat het materiaal gemakkelijk in dunne, vaak doorzichtige lagen kan worden gekliefd. Alle mica's, dus ook muscoviet, kristalliseren in het monokliene kristalstelsel uit. In de kristalstructuur is een ingewikkelde stapeling van de lagen mogelijk, wat tot verschillende kristalvormen leidt. Het kan er op lijken dat het een trigonaal kristalstelsel heeft, maar dat is schijn.
Er komen in muscoviet isomorfe vervangingen voor, het meest:
Muscoviet is een van de meest voorkomende mica's en het komt in een grote verscheidenheid aan gesteenten voor, maar vooral in felsisch stollingsgesteente, zoals in graniet. Fuchsiet is een groene variant van muscoviet, waar veel chroom in voorkomt. 
Mica wordt als vuurvast materiaal gebruikt, bijvoorbeeld als raampjes in een kachel, en als dragermateriaal voor scanning probe-microscopie omdat het bij klieven een schoon oppervlak vormt dat atomair vlak is. Dat wil zeggen dat de ruwheid van het oppervlak in de orde van ångströms ligt.

</doc>
<doc id="25394" url="https://nl.wikipedia.org/wiki?curid=25394" title="Deutsche Bundesbahn">
Deutsche Bundesbahn

De Deutsche Bundesbahn (DB) was van 1949 tot en met 1993 de federale spoorwegmaatschappij van de Duitse Bondsrepubliek. 
De "Deutsche Bundesbahn" is op West-Duits grondgebied de opvolger van de "Deutsche Reichsbahn". In de Duitse Democratische Republiek (DDR) en West-Berlijn werd de "Deutsche Reichsbahn" onder dezelfde naam voortgezet. Na de val van de Berlijnse Muur en de hereniging van Duitsland zijn de Oost-Duitse "Reichsbahn" en de West-Duitse "Bundesbahn" op 1 januari 1994 gefuseerd tot de "Deutsche Bahn AG" (DBAG).

</doc>
<doc id="25398" url="https://nl.wikipedia.org/wiki?curid=25398" title="Lei (Hawaï)">
Lei (Hawaï)

Een lei is een traditionele Hawaïaanse bloemenkrans of kralensnoer gedragen als lichaamsversiering. 
Onder inwoners van Hawaï worden lei's overhandigd en gedragen bij officiële ceremonies, verjaardagen, examens, trouwerijen, begrafenissen en pensioneringen. Studenten die afstuderen aan de universiteit dragen soms zoveel lei's dat die tot de oren komen, of zelfs nog hoger. Bij toeristen is de lei bekend als een bloemenkrans die de bezoeker als begroeting en verwelkoming om de hals gehangen wordt. 
De kransen worden onder andere vervaardigd van de bloemen van de plumeria, die in rode en in geelwitte varianten op veel plaatsen op de eilanden voorkomen (hoewel ze niet endemisch zijn). Er zijn ook varianten die vooral gemaakt zijn met schelpen of met varens. Vroeger werden ook wel veren, botten en menselijk haar verwerkt.
De lei is een typisch symbool van de "aloha spirit" en komt voor op de vlag van de Noordelijke Marianen. Op 1 mei vieren Hawaïanen "Lei Day". Dit is sinds 1929 een officiële feestdag.

</doc>
<doc id="25400" url="https://nl.wikipedia.org/wiki?curid=25400" title="Grafiek">
Grafiek



</doc>
<doc id="25401" url="https://nl.wikipedia.org/wiki?curid=25401" title="Grafiek (wiskunde)">
Grafiek (wiskunde)

In de wiskunde is de meest gebruikelijke betekenis van een grafiek een visuele voorstelling in een plat vlak van een reëelwaardige functie in één reële variabele. De grafiek van de functie formula_1 is de kromme in een rechthoekig assenstelsel die bestaat uit de punten formula_2. Gebruikelijk is het daarbij de formula_3-as horizontaal en de formula_4-as verticaal te nemen.
Grafieken vormen een belangrijk hulpmiddel bij de analyse van functies. Zij geven inzicht in het gedrag van de functie. Rechts bevindt zich een voorbeeld van een grafiek van een functie. Langs de horizontale as is de variabele formula_3 uitgezet, langs de verticale as de functiewaarde
Behalve grafieken van functies, zoals hierboven besproken, zijn er meer visualisaties die grafiek genoemd worden.
Definitie.
De "grafiek" van een functie of afbeelding is een bepaalde deelverzameling van het cartesisch product van het domein en het codomein van deze functie of afbeelding.
De grafiek van een afbeelding of functie formula_1 met domein formula_8 is gelijk aan de verzameling
In het geval van een afbeelding formula_1 van formula_11 veranderlijken met domein formula_8 is de grafiek gelijk aan de verzameling

</doc>
<doc id="25402" url="https://nl.wikipedia.org/wiki?curid=25402" title="Angstrøm">
Angstrøm



</doc>
<doc id="25403" url="https://nl.wikipedia.org/wiki?curid=25403" title="Vlakdruk">
Vlakdruk

Vlakdruk is een grafische techniek.
Deze techniek kenmerkt zich door een beeldoverbrenger (steen of drukplaat en rubber) waarvan het geïnkte deel niet in hoogte verschilt van het niet-geïnkte deel. Vlakdruk werkt op het principe dat water (onbedrukt deel) en vet (inkt; bedrukt deel) elkaar afstoten.
Tot de vlakdruk wordt de lithografie (steendruk) en de offsetdruk gerekend.
Lithografie.
Het woord is afgeleid van het Oudgrieks: λίθος "líthos" = steen en γράφειν "gráphein" = tekenen/schrijven en betekent "steendruk".
De lithografie is in 1796 ontdekt door Alois Senefelder. Hij zocht een meer gepaste wijze om bladmuziek te vermenigvuldigen. Na allerlei experimenten ging hij uiteindelijk kalksteen gebruiken. Het toeval wilde dat hij woonachtig was in Beieren, Zuid-Duitsland, waar in de vorm van de Solnhofener kalksteen 'zuivere' kalksteen beschikbaar is.
Tegenwoordig wordt deze vorm van vlakdruk voornamelijk toegepast door kunstenaars en in grafische musea.
Offset.
Vlakdruk wordt heden ten dage vooral gebruikt in de grafische industrie voor het produceren van drukwerk in oplage. Voor deze drukwijze gebruikt men de Engelse benaming offset. Voorbeelden van toepassingen zijn boeken, tijdschriften, kranten (middels rotatiedruk) en reclamefolders. Tot ver in de twintigste eeuw werd voor deze media hoofdzakelijk hoogdruk gebruikt. Offset werd in het begin van de twintigste eeuw uitgevonden. Steendruk werd wel al veel eerder toegepast dan offset.

</doc>
<doc id="25404" url="https://nl.wikipedia.org/wiki?curid=25404" title="Zuidelijke Nederlanden">
Zuidelijke Nederlanden

De Zuidelijke Nederlanden, ook wel de Katholieke Nederlanden genoemd, is de (verzamel)naam voor de verschillende landsheerlijkheden uit de Habsburgse Nederlanden die onder het gezag van het Huis Habsburg bleven, nadat de zeven noordelijke provinciën zich in 1581 na een opstand hadden afgescheiden. Omdat de Habsburgse landsheer vanaf 1556 tevens koning van het Spaanse Rijk was, werden de Zeventien Provinciën als geheel toen de Koninklijke of Spaanse Nederlanden genoemd. Na de afscheiding was die benaming nog enkel op de Zuidelijke Nederlanden van toepassing. Geografisch gezien kunnen, naast de gebieden onder bewind van de Habsburgers, ook het prinsbisdom Luik en andere kleinere territoria tot de Zuidelijke Nederlanden gerekend worden. De Spaanse Successieoorlog werd in 1713 beeïndigd met afspraken vastgehouden in het Verdrag van Utrecht. De Zuidelijke Nederlanden waren daarbij toegewezen aan de Oostenrijkse tak van het Huis Habsburg en werden om die reden ook wel de Oostenrijkse Nederlanden of "Belgium Austriacum" genoemd.
Aan deze staatkundige eenheid van de Zuidelijke Nederlanden kwam een eind toen het gebied in 1795 door het revolutionaire Frankrijk geannexeerd werd en zij als Départements Réunis gedurende twintig jaar onder Frans beheer kwamen. Na het einde van de Franse revolutionaire en napoleontische oorlogen werd door de geallieerden tijdens het Congres van Wenen een nieuwe staat voorgesteld, die als buffer moest dienen tegen eventuele nieuwe Franse expansiedrang: het Verenigd Koninkrijk der Nederlanden (1815-1830). De noordelijke en zuidelijke provincies, ooit een statenbond, maar sinds de Vrede van Münster (1648) definitief gescheiden, werden weer samengevoegd en kwamen onder de heerschappij van koning Willem I der Nederlanden. Wel werd het betreffende gebied opnieuw aangeduid als de Zuidelijke Nederlanden, en zetelde de regering om beurten in Den Haag en Brussel.
Ontstaan.
Op 6 januari 1579 werd bij onderlinge overeenkomst de Unie van Atrecht opgericht en op 17 mei 1579 werd in de abdij van Sint-Vaast het Traktaat van Atrecht getekend, waarbij de gebieden van de unie, het graafschap Henegouwen, het graafschap Artesië en Rijsels-Vlaanderen, zich aan het begin van de Tachtigjarige Oorlog verzoenden met Filips II van Spanje en vrede sloten met Alexander Farnese, hertog van Parma, die ze als landvoogd erkenden. Hun voorbeeld werd in de loop van het jaar door de steden Mechelen en Nijvel in het hertogdom Brabant, en Aalst, Geraardsbergen, Broekburg en Belle in het graafschap Vlaanderen gevolgd. Hiermee werd de scheiding tussen de latere Noordelijke Republiek en de Zuidelijke Nederlanden ingezet.
De facto werd de scheiding met zwaar militair geweld bewerkstelligd door een veertien maanden durend Beleg van Antwerpen drie jaar later, en de noodgedwongen overgave door het stadsbestuur in 1585 op 27 augustus. Onder leiding van Alexander Farnese, hertog van Parma, had een groot leger de voorgaande jaren alle steden in de Zuidelijke Nederlanden veroverd. In augustus boekte Parma voor koning Filips II het grootste succes met de inname van Antwerpen door het Leger van Vlaanderen dat op zijn hoogtepunt ongeveer 90.000 manschappen kende. Voor de in die periode grootste en rijkste stad van Europa en de Lage Landen, betekende dit een zwaar verlies; de uitgehongerde troepen van Farnese plunderden alles, verkrachtten bewoners en staken veel gebouwen en huizen in brand. Tienduizenden burgers werden op de vlucht gejaagd. Het betekende het einde van de Gouden Eeuw van Antwerpen, waar de verdediging werd geleid door Filips van Marnix van Sint-Aldegonde.
De katholieke godsdienst werd verplicht gesteld. Parma forceerde hiermee een definitieve scheiding van de Noordelijke en Zuidelijke Nederlanden. Het prinsbisdom Luik bleef onafhankelijk.
Opdeling.
De Nederlanden raakten sindsdien als volgt verdeeld:
Verder verloop.
Na beëindiging van de Spaanse Successieoorlog in 1713 kwamen de Zuidelijke Nederlanden door het Verdrag van Utrecht onder bewind van de Oostenrijkse Habsburgers en werden om die reden ook wel de Oostenrijkse Nederlanden of latine "Belgium Austriacum" genoemd.
Ook gedurende het Verenigd Koninkrijk der Nederlanden werd het betreffende gebied wel aangeduid als de Zuidelijke Nederlanden. In 1830 (Belgische Revolutie) werden de Zuidelijke Nederlanden onafhankelijk van het Verenigd Koninkrijk der Nederlanden onder de naam België.

</doc>
<doc id="25405" url="https://nl.wikipedia.org/wiki?curid=25405" title="Kirks dikdik">
Kirks dikdik

Kirks dikdik ("Madoqua kirkii") is een kleine antilope uit het geslacht der dikdiks ("Madoqua"). Het is de meest algemene soort dikdik. De dikdik dankt zijn naam aan het geluid dat hij maakt als hij schrikt en is vernoemd naar de Schotse ontdekkingsreiziger John Kirk.
Uiterlijk.
Het is een kleine, slanke antilopesoort met een okergele en grijze vacht. De poten zijn rossig grijs van kleur. De kop, nek en schouders zijn vaak roodbruin van kleur. Kirks dikdik heeft grote, donkere ogen. Om de ogen loopt een witte kring. Ook de buik, de kin en de binnenzijde van de oren zijn wit van kleur. Het mannetje heeft korte, puntige hoorntjes, die zes tot elf centimeter lang worden. De dunne snuit is verlengd. Dit dient om af te koelen.
Een dikdik wordt 55 tot 72 centimeter lang, 3,8 tot 7,2 kilogram zwaar en 35 tot 45 centimeter hoog. De staart is 4 tot 6 centimeter lang. Vrouwtjes zijn iets groter dan mannetjes.
Leefomgeving.
Kirks dikdik leeft in de drogere streken van Oost- en Zuidwest-Afrika. Hij heeft een voorkeur voor gebieden met voldoende droog en dicht struikgewas, waarin de dikdik schuilt bij gevaar en hitte.
Gedrag.
Kirks dikdik is de hele dag actief, maar zoekt op het heetst van de dag de schaduw op. Ook 's nachts is hij actief, voornamelijk in nachten met een heldere volle maan. Hij foerageert voornamelijk 's morgens en 's avonds. Kirks dikdik eet scheuten en bladeren van altijdgroene bomen en struiken, aangevuld met vruchten en grassen.
Kirks dikdik leeft in paartjes. Een dikdikpaartje verdedigt een stukje grondgebied fel tegen indringers, voornamelijk andere mannetjes. Bij gevaar maakt het mannetje een fluitend geluid, waarna het vrouwtje en jongen zich verschuilen in het struikgewas. Het dient tevens als afleidingsmanoeuvre. Een dikdik heeft een grote geurklier onder de ogen, waarmee hij zijn geur op de twijgen en takken van bomen en struiken en op de stengels van grassen en andere planten achterlaat. Hiermee geven ze de grens van het territorium aan. Ook bakent hij de grenzen af met vaste mest- en urineplaatsen langs de rand van het territorium.
Voortplanting.
Na een draagtijd van 169 tot 174 dagen wordt een enkel kalf geboren, dat zich 2 tot 3 weken schuilhoudt en 3 tot 4 maanden wordt gezoogd.
Taxonomie.
De voormalige ondersoorten van deze soort zijn afgesplitst als aparte op basis van genetische en morfologische verschillen. Hierdoor worden nu de nieuwe soorten "Madoqua cavendishi", "M. damarensis" en "M. thomasi" erkend. Het bleek namelijk al in 1994 dat deze soorten ieder een ander karyotype hebben dan de Kirks dikdik.

</doc>
<doc id="25407" url="https://nl.wikipedia.org/wiki?curid=25407" title="Gaffelantilopen">
Gaffelantilopen

Gaffelantilopen (Antilocapridae) zijn een familie van de evenhoevigen waarvan sinds de laatste ijstijd slechts één soort over is: de gaffelbok ("Antilocapra americana"). Ze zijn waarschijnlijk het nauwste verwant aan ofwel de hertachtigen (Cervidae), ofwel de girafachtigen (Giraffidae).
Van de orde zijn de volgende fossiele vormen bekend (deze lijst is mogelijk niet helemaal correct of compleet):

</doc>
<doc id="25408" url="https://nl.wikipedia.org/wiki?curid=25408" title="Gaffelbok">
Gaffelbok

De gaffelbok ("Antilocapra americana"), ook wel gaffelantilope of pronghorn genoemd, is een evenhoevig zoogdier, afkomstig van de grasvlakten en woestijnen van Noord-Amerika. De gaffelbok is de laatste nog levende vertegenwoordiger van de familie van de gaffelantilopen (Antilocapridae). Hij is niet nauw verwant aan de veel grotere groep van de antilopen uit Afrika, Arabië en Azië, die tot de holhoornigen (Bovidae) behoren. De gaffelbok is op de jachtluipaard na het snelste landdier op aarde.
Kenmerken.
De gaffelbok is een middelgroot hoefdier met een ronde romp, kleine staart en lange, slanke ledematen. De poten zijn aangepast aan rennen: lang, dun en gespierd. Hij heeft twee tenen, de derde en de vierde. De bijhoeven ontbreken. De snuit is lang en smal. Het zichtvermogen is zeer goed ontwikkeld. De grote ogen (diameter van 5 cm) staan hoog en diep in de schedel. Omdat zij aan de zijkanten van de kop staan, bestrijken zij een gezichtsveld van 360°. Om de ogen te beschermen tegen zonlicht heeft de gaffelbok lange, dichte wimpers. Ook reuk en gehoor zijn goed ontwikkeld. De oren zijn lang en spits. Het vrouwtje heeft vier tepels.
De inwendige organen zijn aangepast aan het hardlopen. Hart en longen zijn goed ontwikkeld. Ook de lever en nieren zijn relatief groot. De lever slaat grote hoeveelheden glycogeen op, dat kan worden omgezet in glucose. Ook kan de grote lever stoffen afvoeren als seleen en alkaloïden, waar sommige prairieplanten rijk aan zijn en die voor veel andere dieren giftig zijn. De nieren zijn vergroot om het lichaamsvocht efficiënt te hergebruiken, een aanpassing aan het leven in drogere streken.
De gaffelbok heeft 32 tanden en kiezen. De bovenkaak bevat geen snijtanden. De snijtanden in de onderkaak staan naast de hoektanden en hebben dezelfde vorm. De kiezen en valse kiezen groeien door, een aanpassing aan het eten van taaie plantendelen. De tandformule is .
Vacht.
De vacht bestaat uit een wollige ondervacht en lange, harde dekharen. De vachtkleur heeft een herkenbare, contrasterende kleurtekening. De rug en nek zijn roodbruin. De buik is vuilwit tot helder wit, en aan de stuit ligt een witte spiegel. Op de hals lopen twee horizontale, halvemaanvormige witte vlekken. In het gelaat heeft de gaffelbok een patroon van witte en bruine vlekken. Mannetjes bezitten daarnaast een donkere, bijna zwarte keelvlek en snuitpunt en een donkere klier achter de wangen, vlak onder de oren.
In de huid zitten vele spiertjes, waarmee hij de vachtharen elke kant kan opzetten. Bij hitte zet hij de haren uit, zodat hij kan afkoelen, bij kou legt hij de haren plat tegen lichaam. De witte haren in de spiegel kunnen eveneens worden opgezet, waardoor deze groter lijkt. Dit heeft een functie in de communicatie.
Hoorns.
Beide geslachten hebben hoorns. Deze zijn ver naar voren ingeplant, boven de oogkas. Zijn hoorns verschillen van de hoorns van de holhoornigen doordat ze gevorkt zijn en bedekt met een schede van keratine, die van tijd tot tijd afgeworpen wordt. Dit is enigszins vergelijkbaar met het afwerpen van het gewei bij hertachtigen. Bij het mannetje stopt de hoornschede vanaf augustus met groeien. In oktober, vrij snel na de bronst, groeit er een nieuwe schede onder de oude, waardoor de laatste wordt afgeworpen. Vrouwtjes hebben een onregelmatigere cyclus.
De hoorns van het mannetje zijn 24–30 cm groot en steken boven de oorschelpen uit. Zij hebben de gaffelvorm waaraan het dier zijn naam dankt: de hoorn heeft twee punten, een scherpe punt die omhoog steekt en aan de top naar achteren buigt en een stevigere zijtak die naar voren steekt. De hoorns bereiken hun maximumgrootte na drie tot vier jaar. De hoorns van het vrouwtje zijn kleiner, tot 5 cm grote knobbeltjes of een eenvoudig onvertakte hoorn tot 7 cm, maar nooit langer dan het oor.
Afmetingen.
De gaffelbok heeft een kop-romplengte van 130 tot 140 cm en een staartlengte van 9,7 tot 10,5 cm. De schofthoogte bedraagt 86 tot 87,5 cm en het lichaamsgewicht 30 tot 80 kg. Seksueel dimorfisme in lichaamsverhoudingen is klein: vrouwtjes zijn 10% kleiner dan mannetjes.
Verspreiding en habitat.
De gaffelbok leeft voornamelijk in de graslanden, woestijnen en uitlopers van gebergten van Noord-Amerika. Hij heeft een voorkeur voor open gebieden zoals prairies met een grote verscheidenheid aan wilde bloemen en vermijdt gebieden waarin het zicht belemmerd wordt. De gaffelbokken profiteerden vroeger van de enorme kuddes bizons die op de prairies leefden: de bizons aten veel van het gras weg, waardoor mozaïeken van grassen en vele soorten wilde bloemen achterbleven.
Vroeger kwamen de gaffelbokken over de gehele Great Plains voor. Doordat het merendeel van de prairies nu in cultuur is genomen als landbouwgebied, zijn de populaties uitgeweken naar die gebieden die te hoog of te droog zijn voor landbouw. Het verspreidingsgebied omvat tegenwoordig het westelijke deel van de Great Plains, van Zuid-Canada (het zuiden van de Canadese provincies Alberta en Saskatchewan), zuidwaarts tot Noord- en Centraal-Mexico. Hij leeft hier van zeeniveau tot een hoogte van 3350 meter. In 1959 werden enkele dieren uitgezet op het Hawaïaanse eiland Lanai, maar de soort is hier bijna uitgestorven.
Leefwijze.
De gaffelbok is de gehele dag door actief. De dag en de nacht bestaan uit perioden van foerageren en rusten. Het herkauwen vindt plaats tijdens de rustperiode. Slaap is beperkt tot zeer korte perioden van minder dan tien minuten.
Tijdens het foerageren legt een kudde ongeveer 6 km per dag af. De gaffelbok eet voornamelijk kruiden en wilde bloemen, met een voorkeur voor planten met veel eiwitten, aangevuld met grassen in het vroege voorjaar. In de herfst en winter eten ze vaker de bladeren van struiken als woestijnbijvoet ("Artemisia tridentata"). In sommige gebieden eet hij ook cactussen. Het is een zeer kieskeurige herbivoor, die soms slechts één blaadje van een plant eet. Gaffelbokken kunnen overleven in gebieden zonder een vaste waterbron, maar als de mogelijkheid er is, drinken ze eenmaal daags, vooral in een warme zomer.
Sociaal gedrag.
Na de bronstperiode, begin oktober, vormen zij grote gemengde kuddes van tot wel duizend dieren. Veel populaties trekken 's winters naar warmere, sneeuwvrije gebieden. Kuddes in Montana leggen jaarlijks 160 km af, van kuddes in Wyoming en South Dakota is bekend dat zij bij zeer streng weer 320 km kunnen afleggen.
In het voorjaar splitsen de kuddes zich op in kleinere groepen. Vrouwtjes en hun kalveren verzamelen zich in kleine kuddes. Mannetjes van drie jaar en ouder leiden in deze periode een solitair bestaan. Zij keren dan terug naar hun vaste territorium, dat een oppervlak heeft van 23 tot 434 ha.
In de zomer trekken de kudden vrouwtjes naar deze territoria om zich aan te sluiten bij harems. Zo'n harem bestaat uit gemiddeld 23 dieren: een mannetje, vrouwtjes en hun kalveren. Het mannetje markeert zijn territorium door op een opvallende plaats de grond schoon te stampen, hierop te urineren en vervolgens zich in het midden te ontlasten. Ook brengt hij geurmarkeringen aan. Jonge mannetjes van één tot drie jaar oud zijn nog te jong om een eigen plaats te veroveren en leven apart in vrijgezellengroepen, waar ook oudere mannetjes die uit hun territorium verjaagd zijn zich bij aansluiten.
Als een mannetje het territorium van een ander mannetje betreedt, zal deze hem proberen weg te jagen. Hij staart hem eerst aan, om vervolgens al schreeuwend hem te achtervolgen. Dit eindigt zelden in gevechten, meestal zal het andere mannetje ervandoor gaan. Mocht dit niet werken, dan zal het tot een gevecht komen, waarbij de mannetjes tegen elkaar aan botsen. Deze gevechten kunnen er hevig aan toe gaan. In een derde van de gevallen eindigt een gevecht in ernstige verwondingen of de dood.
Dieren leven niet in vaste kuddes, maar wisselen geregeld van groep. Binnen de kudde lijken de dieren geen onderlinge sociale banden te hebben, op de band tussen vrouwtjes en hun jongen na. Ondanks de losse structuur van de groepen heerst binnen de kudde wel een hiërarchie. Dominante dieren houden zich voornamelijk op in de kern van de groep, onderdanige dieren aan de rand. Vrouwtjes verwerven hun sociale rang al als zij een maand oud zijn en behouden deze voor de rest van hun leven.
Voortplanting.
Vrouwtjes zijn bronstig van mid-september tot begin oktober. In het zuiden begint de bronst eerder, vanaf eind juli. Het vrouwtje kiest het mannetje uit. Twee weken voor de bronst gaat het vrouwtje verscheidene mannetjes langs. Bij ieder mannetje blijft ze één à twee dagen voordat ze haar keuze maakt. Het mannetje benadert het vrouwtje door zijdelings met zijn kop te zwaaien en hinnikende, kreunende en smakkende geluiden te maken. Bij het zwaaien toont het mannetje de grote zwarte klieren onder zijn oren. Het vrouwtje bepaalt uiteindelijk of hij met haar mag paren. Als het vrouwtje nog niet tot copulatie bereid is, maakt zij dit duidelijk door een stap opzij te zetten. Meerdere vrouwtjes kiezen vaak dezelfde mannetjes, waardoor slechts een klein gedeelte van de mannetjes aan paren toekomt.
De gaffelbok heeft een lange, zeer variabele draagtijd van gemiddeld 248 dagen. In drogere jaren is de dracht langer. In het voorjaar trekt het vrouwtje zich terug uit de groep om te werpen. De jongen wegen bij de geboorte gemiddeld ongeveer 3,5 kg. De daaropvolgende tijd groeien ze gemiddeld 245 gram per dag. De eerste tien dagen verbergen de kalveren zich op een aparte schuilplaats. De jongen liggen zelden verder dan 100 meter uit elkaar. Iedere keer als het vrouwtje terugkeert om te zogen, leidt zij de kalveren naar een nieuwe plaats. Als een jong wordt gegrepen door een roofdier, leidt het vrouwtje haar overgebleven jong naar een verder gelegen plaats, tot 1 km ver, en zal zij die plaats in toekomstige jaren vermijden als schuilplaats. Na drie tot vier weken verzamelen de vrouwtjes en kalveren zich in groepen. De kalveren worden eind augustus gespeend, als zij zo'n 12 weken oud zijn.
Over het algemeen zijn vrouwtjes zestien maanden oud als zij voor het eerst bronstig worden, een enkele keer al als zij vier maanden oud zijn. Zij worden daarna ieder jaar opnieuw bronstig. Mannetjes zijn geslachtsrijp na 16 weken, maar zijn meestal pas in hun derde jaar groot genoeg om succesvol met andere mannetjes te kunnen concurreren en met vrouwtjes te kunnen paren.
Communicatie.
De gaffelbok communiceert over het algemeen met zijn lichaamshouding. Een onderdanig dier draait zich weg of loopt weg van een dominant dier. De gaffelbok uit agressie door gericht naar zijn opponent te staren, hem met de kop lichtelijk omhoog getild te benaderen en tegen hem aan te botsen.
Over het algemeen is hij stil, maar hij kent enkele geluiden. Het meest herkenbaar is de snuivende hijg die het mannetje voornamelijk in de bronsttijd slaakt om zijn harem te beschermen tegen een ander mannetje. Dit geluid bestaat uit een luide snuif, gevolgd door een korte pauze en eindigend in tien tot twintig puffen die elkaar gelijkmatig opvolgen en in volume afnemen. Tijdens de bronst slaakt het mannetje ook een luide brul als hij mannetjes of vrouwtjes achtervolgt. Tijdens de balts maakt hij hinnikende, kreunende en smakkende geluiden.
Een vrouwtje roept haar kalf met een zacht grommende blaat. Een kalf in gevaar slaakt een luide blaat, die zachter van geluid is dan dat van jonge witstaartherten en muildierherten.
Bij gevaar slaat de gaffelbok alarm met een snuivend geluid, stampt hij met een voorpoot en zet hij de lange haren van de witte spiegel op, waardoor deze groter lijkt. De spiegel bevat geurklieren, die bij het opzetten van de haren een geur verspreiden die lijkt op popcorn met gesmolten boter. De opgezette spiegel is een signaal voor gevaar en een herkenningsteken, zodat de groep bij elkaar kan blijven tijdens de vlucht.
Geursporen spelen eveneens een belangrijke rol tijdens de bronst. In de kaakhoek, vlak onder het oor, heeft het mannetje een grote zwarte geurklier. Deze klier toont het mannetje tijdens de balts aan het vrouwtje door zijn kop heen en weer te zwaaien. Ook zet hij een U-vormige strook haren op rond de middelste caudale klier, vlak voor de spiegel. Het mannetje markeert zijn woongebied door een plek schoon te stampen, hierop te urineren en vervolgens zich in het midden te ontlasten. Op dezelfde wijze camoufleert hij in de bronst de urine van de vrouwtjes in zijn harem.
Natuurlijke vijanden en levensverwachting.
Een belangrijke doodsoorzaak bij kalveren is predatie door coyotes en steenarenden. Dit geldt vooral voor de eerste 45 dagen, daarna hebben de kalveren een grootte bereikt waarbij zij veilig zijn voor coyotes. Voor volwassen dieren zijn extreme weersomstandigheden zoals strenge winters of langdurige droogte een belangrijke doodsoorzaak.
Gaffelbokken bereiken zelden een hoge leeftijd. Vrouwtjes worden zelden ouder dan twaalf of dertien jaar, mannetjes negen tot tien jaar.
Snelheid.
De gaffelbok is het snelste hoefdier en een van de snelste zoogdieren ter wereld. In sprint haalt hij 100 km/u, maar hij is ook snel op de lange afstand. Hij kan 70 km/u volhouden over een afstand van meer dan 10 km. De paslengte wordt geschat op een afstand tot 8 meter, waarbij alle vier ledematen van de grond komen. Deze snelheden kan hij bereiken door aanpassingen als lange, slanke ledematen, een groot aantal mitochondriën in de spieren en een naar verhouding groot hart en longen, waardoor een grote hoeveelheid zuurstof kan worden vervoerd door het lichaam. Omdat er gevaar is voor oververhitting, maken zij gebruik van warmtewisselaars in het bloedvatenstelsel: de retia mirabilia in de binnenste halsslagader en het buitenste oogbloedvat zijn groter dan die van grotere Noord-Amerikaanse herkauwers zoals de wapiti.
Geen huidig in Noord-Amerika levend roofdier behaalt deze snelheden. Gedacht wordt dat dit een aanpassing is aan roofdieren die in het Pleistoceen op de Noord-Amerikaanse prairies leefden, waaronder twee soorten Noord-Amerikaanse jachtluipaarden uit het geslacht "Miracinonyx", die 50% groter waren dan de huidige jachtluipaard ("Acinonyx jubatus").
Taxonomie en evolutie.
De gaffelbok is de enige nog levende vertegenwoordiger van de gaffelantilopen (Antilocapridae), een familie van evenhoevige hoefdieren die ontstond in het midden-Mioceen en alleen bekend is van Noord-Amerika. De gaffelantilopen worden in twee onderfamilies verdeeld. De Merycodontinae waren kleine hoefdieren van 7 tot 30 kg die leefden van het midden- tot het laat-Mioceen. Tot de Merycodontinae behoren onder andere "Merycodus", "Ramoceros", met waaiervormige hoorns, en "Paracosoryx", met lange, verticale hoorns die eindigden in een kleine vork. De tweede onderfamilie is de Antilocaprinae, grotere hoefdieren van 30 tot 80 kilogram die verschenen in het laat-Mioceen en waarschijnlijk van Merycodontinae afstammen. Soorten uit het Mioceen zijn onder andere "Osbornoceros", met gedraaide hoorns, "Ilingoceros", met spiraalsgewijs gedraaide, zeer lange hoorns, en "Hexameryx", met drie paar hoorns. In het Pleistoceen leefden verscheidene soorten gaffelantilopen naast elkaar op de grasvlakten van Noord-Amerika, waaronder de huidige soort, "Hayoceros", met het dubbele paar hoorns, en "Capromeryx". Alleen de gaffelbok overleefde tot in het Holoceen.
Binnen de orde der evenhoevigen (Artiodactyla) worden de gaffelantilopen gerekend tot de herkauwers (Ruminantia). De verwantschap met andere families binnen deze familie is nog onduidelijk. Lang werden de gaffelantilopen gezien als de zustergroep van de holhoornigen (Bovidae), maar recent fylogenetisch onderzoek plaatst zij dichter bij de herten (Cervidae) of de giraffen (Giraffidae).
Vijf ondersoorten worden over het algemeen erkend.
Van "A.a. oregona" en "A.a. mexicana" wordt de status van ondersoort echter niet ondersteund door genetisch bewijs. De twee zijn waarschijnlijk slechts geografische types van "A.a. americana".
Status en bescherming.
Op de Rode Lijst van de IUCN is de gaffelbok geclassificeerd als niet bedreigd. Het is een algemene soort, waarvan de totale populatie op zevenhonderdduizend tot een miljoen individuen wordt geschat. De helft van deze dieren leeft in Wyoming. De aantallen fluctueren door strenge winters en aanhoudende droogte, maar de gehele populatie wordt als stabiel beschouwd.
In de westelijke Verenigde Staten wordt er op de gaffelbok gejaagd. Hierdoor zijn gaffelbokken schuw en vluchten zij weg voor mensen en auto's. In gebieden waar er niet op gaffelbokken worden gejaagd, zoals in Yellowstone National Park of de National Bison Range Wildlife Refuge, zijn zij minder schuw en beter te benaderen.
De populatie is wel vele malen kleiner dan in het verleden. Geschat wordt dat aan het begin van de negentiende eeuw meer dan 35 miljoen dieren waren. Sindsdien daalden hun aantallen. Jacht was de belangrijkste oorzaak van de daling, gecombineerd met het uitsterven van de wolf in het verspreidingsgebied van de gaffelbok, waardoor de aantallen coyotes toenamen. Ook verlies van geschikt leefgebied aan landbouw, stedelijk gebied en mijnbouw, overbegrazing door vee en het verhinderen van oorspronkelijke trekroutes door hekken en andere barrières speelden een rol. Een hek van een meter is al gauw een barrière voor migrerende dieren. De gaffelbok kan springen, maar vermijdt dit liever, waarschijnlijk omdat hij een bot kan breken bij het landen. In 1924 waren nog maar dertien- tot twintigduizend dieren over. Door beschermingsmaatregelen stegen de aantallen weer. In 1964 was het aantal weer vertienvoudigd.
Alhoewel de soort in zijn geheel veilig is, zijn veel populaties versnipperd en klein. Vooral de Sonora-gaffelbok heeft hier onder te lijden. Omdat gaffelbokken voornamelijk leven in grote, aaneengesloten natuurgebieden, kan versnippering leiden tot een afname in gebruik van deze gebieden. Bovendien is voor deze populaties inteelt een mogelijke bedreiging. Stroperij is vooral voor de Mexicaanse populatie een probleem. Deze populatie neemt af en wordt beschermd onder Appendix 1 van CITES. De ondersoort "Antilocapra americana sonoriensis" wordt als bedreigd beschouwd onder de Amerikaanse Endangered Species Act. Op het dieptepunt waren er nog 21 dieren over. Tegenwoordig leven er minder dan driehonderd dieren in Arizona en twee- tot vijfhonderd dieren in Sonora. Van een andere ondersoort, "A.a. peninsularis", zijn ongeveer tweehonderd dieren over.

</doc>
<doc id="25410" url="https://nl.wikipedia.org/wiki?curid=25410" title="Het Zwin">
Het Zwin



</doc>
<doc id="25411" url="https://nl.wikipedia.org/wiki?curid=25411" title="Cambridge University">
Cambridge University



</doc>
<doc id="25412" url="https://nl.wikipedia.org/wiki?curid=25412" title="Gemeente Utrecht">
Gemeente Utrecht



</doc>
<doc id="25413" url="https://nl.wikipedia.org/wiki?curid=25413" title="Groningen (gemeente)">
Groningen (gemeente)

Groningen is een gemeente in de Nederlandse provincie Groningen, gecentreerd rond de stad Groningen. De gemeente had per inwoners (bron: CBS). Naar inwoneraantal is de gemeente daarmee de zesde van Nederland en veruit de grootste van noordelijk Nederland.
De gemeente Groningen kent 21 kernen (waarvan één stad). De belangrijkste zijn: Groningen ( inwoners), Haren ( inwoners), Ten Boer ( inwoners) en Glimmen ( inwoners). De gezamenlijke oppervlakte bedraagt 180 km².
Groningen maakt onderdeel uit van het samenwerkingsverband Regio Groningen-Assen. Deze bestaat uit zeven gemeenten waaronder beide steden en omliggende gemeenten in Groningen en Drenthe. De regio heeft ca. 548.000 inwoners (1 januari 2023).
Stadsdelen, wijken en buurten.
De gemeente Groningen was, tot de samenvoeging met Haren en Ten Boer, ingedeeld in vijf stadsdelen: "Binnenstad", "Oude wijken"," Noordwest/Hoogkerk", "Noorddijk" en "Zuid". Hiervan behoren "Binnenstad", "Oude wijken" en "Zuid" geheel tot de Stad Groningen, de stadsdelen "Noordwest/Hoogkerk" en "Noorddijk" bevatten ook andere kernen van de gemeente. De stadsdelen hebben geen officiële status en worden voornamelijk binnen de gemeentelijke organisatie zelf gebruikt. Voor statistische doeleinden hanteert het CBS een geaggregeerde indeling van de door de gemeente aangedragen wijken en buurten (de oude wijken en buurten van voor 2014 zijn hier te vinden.
In 2014 werd een nieuwe wijk- en buurtindeling ingevoerd door de gemeente Groningen, de eerste sinds 1948. Hierbij werden ook verschillende buurten en subbuurten gewijzigd, wat de eerste buurtwijziging was sinds 1976. Overigens werden de vijf " oude" stadsdelen gehandhaafd. Na de fusie met Haren en Ten Boer werd het aantal stadsdelen uitgebreid naar zeven. (Ten Boer en Haren werden beide een " stadsdeel"). Sindsdien is Groningen onderverdeeld in zeven stadsdelen, nu gebiedsdelen genoemd, en 14 wijken, die weer zijn onderverdeeld in 106 buurten (met vele subbuurten). De wijk- en buurtindeling wijkt op verschillende punten af van de indeling door het CBS, die een andere wijkindeling aanhoudt bij de wijken Hoogkerk e.o. en Nieuw-West, op sommige plekken grotere buurten aanhoudt en een extra buurt heeft (West-Indische buurt).
Landschappen.
Het gebied van de gemeente Groningen werd vanouds tot de historische districten Gorecht, Middag, Ubbega (Hunsingo) en Vierendeel (Fivelingo) gerekend. 
Het zuiden van de gemeente wordt gevormd door de uitlopers van de Hondsrug met dorpen op zand- en veengronden. Het noorden bestaat grotendeels uit kleigebieden en omvat gedeelten van het Reitdiepgebied en het Centrale Woldgebied. Aan de oostkant zijn delen van Duurswold aan de gemeente Groningen toegevoegd. 
Het Reitdiepgebied maakt deel uit van het nationale landschap Middag-Humsterland. Rond het stroomgebied van de Drentsche Aa bevindt zich het Nationaal Park Drentsche Aa, Gorecht maakt deel uit van het Geopark De Hondsrug.
De landbouwstatistiek rekent het grondgebied van de gemeente Groningen sinds 1991 tot het Centraal Weidegebied. De voormalige gemeente Ten Boer werd eerder tot de Centrale Bouwstreek gerekend, terwijl de Haren tot het Noordelijk Zandgebied werd geteld.
Ontwikkeling bevolking en annexaties.
Groningen ontwikkelde zich in ruim tweehonderd jaar van een gemeente met ruim 23.000 inwoners in 1795 tot een gemeente met ruim 200.000 inwoners. Een deel van de stijging is te danken aan de trek van het platteland naar de stad en de trek van studenten uit andere provincies en landen naar Groningen. Een ander deel komt door de annexaties die in de loop der tijd plaatsvonden. Zo werd in 1884 een stuk van de gemeente Haren geannexeerd rond de Van Mesdagkliniek, waarbij de grens ten zuiden van de Helperlinie werd gelegd. In de jaren 1910 werd een aantal annexaties gepleegd in het kader van de bouw van een aantal woonwijken (ongeveer 1000 hectare in totaal): Kostverloren (van Hoogkerk) in 1912, De Hoogte (van Noorddijk) in 1914 en Helpman (van Haren) in 1915.
In 1969 werden de hele gemeenten Noorddijk en Hoogkerk en delen van de gemeenten Adorp, Bedum en Haren toegevoegd aan het grondgebied van Groningen. Deze enorme annexatie omvatte de dorpen en gehuchten Bangeweer, Dorkwerd, Eelderwolde (het deel dat daarvoor onder Haren viel), Engelbert, Euvelgunne, Hoogkerk, Kinderverlaat, Kleiwerd, Leegkerk, Middelbert, Noorddijk, Noorderhoogebrug, Oosterhoogebrug, Oude Roodehaan, Pannekoek, Paddepoel (deels), Peizerweg, De Poffert (deels), Roodehaan, Ruischerbrug, Selwerd, Slaperstil, Vierverlaten en Zuidwending. In 1987 werd een deel van de buurtschap Matsloot geannexeerd van de Drentse gemeente Roden.
In 1998 werd Bruilweering geannexeerd van de Drentse gemeente Eelde. In 2012 werd een ruil van grondgebied met de gemeente Slochteren (de plaatsen Engelbert en Middelbert tegen de bouwgrond van de plaats Meerstad) voorgesteld maar vervolgens weer afgeblazen. Uiteindelijk bereikten Groningen en Slochteren overeenstemming waarbij vooruitlopend op de gemeentelijke herindeling, Meerstad met ingang van 1 januari 2017 in zijn geheel bij Groningen werd gevoegd.
In de provincie Groningen speelde sinds 2013 een nieuwe discussie over gemeentelijke herindeling. In het rapport 'Grenzeloos Grunnen' was het voorstel dat de gemeente Groningen zou moeten samengaan met buurgemeenten Haren en Ten Boer. De nieuwe gemeente zou dan ongeveer 225.000 inwoners gaan tellen. Hoewel het bestuur en de bevolking van Haren hadden aangegeven zelfstandig te willen blijven, publiceerde de provincie in september 2016 een blauwdruk voor de vergrote gemeente Groningen. Deze kreeg de instemming van het kabinet-Rutte II, dat in oktober 2017 een overeenkomstig wetsontwerp indiende. Hierdoor werden de gemeenteraadsverkiezingen in Groningen (en in Haren en Ten Boer) niet in maart 2018, maar in november 2018, als herindelingsverkiezingen, gehouden. De nieuwe, heringedeelde gemeente is per 1 januari 2019 gevormd.
Demografische ontwikkeling.
Alle historische gegevens hebben betrekking op de oude gemeente, exclusief Hoogkerk, Noorddijk (vanaf 1969) en Haren en Ten Boer (vanaf 2019). De waarden voor de periode tot 1795 zijn schattingen, waarbij de waarde voor 1564 een ondergrens is.
Politiek.
Groningen stond bekend als een 'rode' gemeente. De PvdA en daarvoor de SDAP waren sinds mensenheugenis de grootste partij in de gemeente. Groningen was de eerste gemeente waar een links meerderheidscollege tot stand kwam, in 1972 onder leiding van Max van den Berg. Bij de gemeenteraadsverkiezingen van 2002 was Groningen een van de zeer weinige gemeenten waarin de PvdA de grootste partij bleef. Nadat het College van B&amp;W (een coalitie van PvdA, GroenLinks, SP en D66 onder leiding van PvdA) in september 2012 gevallen was over de begroting van 2013, waarin de RegioTram Groningen werd voorzien, traden de VVD en de CDA toe tot het College. De plannen voor de tram werden afgevoerd; PvdA kon echter blijven. Twee jaar later, in 2014, werd de hegemonie van de PvdA na bijna 70 jaar bestuur, doorbroken, toen de partij bij de gemeenteraadsverkiezingen van 2014 een historische nederlaag leed en D66 de grootste partij in de stad werd. Vier jaar later wist GroenLinks de grootste partij te worden. In een extra raadsvergadering in juni 2019 besloot de gemeenteraad om Koen Schuiling voor te dragen als nieuwe burgemeester.
Samenstelling gemeenteraad.
De gemeenteraad van Groningen bestond tot 2018 uit 39 zetels; bij de herindelingsverkiezing in november 2018 werd het aantal uitgebreid naar 45, omdat het inwonertal van de gemeente door de fusie van toen boven de 200.000 uitkwam. Hieronder de behaalde zetels per partij bij de gemeenteraadsverkiezingen sinds 1970.
Samenstelling college B&amp;W.
Het college van burgemeester en wethouders bestaat sinds 28 oktober 2024 uit de volgende personen:
Referendum 2005.
Op 29 juni 2005 werd in Groningen een referendum gehouden over de toekomst van de oostzijde van de Grote Markt. In totaal was 54% van de stemmers voor de plannen van het College van B&amp;W, maar de uitslag van het referendum is niet bindend omdat de Nederlandse wet dit niet toelaat. Door de lage opkomst is - volgens de referendumverordening - het referendum niet gehouden. Dit komt doordat niet voldaan werd aan het criterium dat minimaal 30% van de kiesgerechtigden voor of tegen het voorstel moet hebben gestemd. De gemeenteraad heeft de uitslag desondanks overgenomen. De SP, voorafgaand aan het referendum tegenstander, steunt op grond van de uitslag de plannen.
Na verloop van tijd brokkelt de brede steun in de gemeenteraad af. VVD en CDA, die na 2006 het college verlaten, worden kritischer en de kritiek van de Stadspartij wordt bij de verkiezingen van 2010 zeer scherp. De meerderheid van de raadsfracties blijft echter ook na de verkiezingen van 2010 voorstander van de plannen: naast de vier coalitiepartijen zijn ook ChristenUnie en Student en Stad positief over de bouw van het Groninger Forum. Alleen VVD, CDA en de Stadspartij tonen zich tegenstander. Nieuwkomer Partij voor de Dieren voert zelf campagne met de kreet: Groningen Gromt tegen het Forum.
Monumenten en beelden.
In de gemeente zijn er een aantal rijksmonumenten en oorlogsmonumenten, zie:
Millennium en Fairtrade Gemeente.
Groningen is een Millennium Gemeente (een van de 160 gemeenten in Nederland).
Op 2 maart 2009 behaalde Groningen samen met de gemeente Goes als eerste in Nederland de titel Fairtrade Gemeente.

</doc>
<doc id="25414" url="https://nl.wikipedia.org/wiki?curid=25414" title="Autisme">
Autisme

Autisme (Grieks: αὐτός, "autós", zelf) is de verzamelnaam voor gedragskenmerken die duiden op een kwetsbaarheid op het gebied van sociale interactie, communicatie, flexibiliteit in denken, bewegen en handelen, in de zintuiglijke prikkelverwerking en op het gebied van filteren en integreren van informatie. Daarnaast ervaren mensen met autisme ook vaak problemen met uitvoerend handelen met name op het gebied van plannen en organiseren.
De diagnosecriteria zijn vastgelegd in de internationale standaarden Diagnostic and Statistical Manual of Mental Disorders (DSM) en International Statistical Classification of Diseases and Related Health Problems (ICD, het internationale handboek van de Wereldgezondheidsorganisatie). 
In de DSM-5, gepubliceerd in 2013 (Nederlandse vertaling april 2014) en de ICD-11 (formeel van kracht sinds 1 januari 2022) zijn alle voormalige autismestoornisvarianten en/of pervasieve ontwikkelingsstoornissen samengevoegd; sindsdien is er nog maar één autismediagnose, de autismespectrumstoornis (ASS). De reden was dat de verschillende aandoeningen lastig van elkaar te onderscheiden waren en de behandeling ervan sterk overeenkomt.
Historisch overzicht.
Halverwege de 19e eeuw werd in Engeland al over autisme geschreven. Daarvoor werden mensen met autisme eenzelvig of psychotisch genoemd. De Amerikaanse kinderpsychiater Leo Kanner beschreef in 1943 als eerste het infantiel of vroegkinderlijk autisme. Hij nam het woord over van de Zwitserse psychiater Eugen Bleuler (1857-1939). Deze gebruikte de term echter voor schizofrene patiënten die moeite hadden met andere mensen in contact te treden. Pas in 1989, met het succes van de film "Rain Man", kwam er meer aandacht voor de diagnose en erkenning van normaal begaafde volwassenen met autisme. Voorheen kregen vooral kinderen met een verstandelijke handicap de diagnose.
De genetisering van autisme heeft de diagnose belangrijk veranderd en is aanmerkelijk breder dan het klassieke Kanner-autisme. De diagnostische criteria vereisen dat bepaalde symptomen al voor het derde levensjaar duidelijk worden. Hoewel de diagnose doorgaans vroeg gesteld wordt, komt het ook vaak voor dat autisme pas op latere leeftijd duidelijk wordt, bijvoorbeeld wanneer er sprake is van een normale of bovengemiddelde intelligentie.
Medisch en sociaal model.
Autisme is lange tijd bekeken vanuit het medische model, waarin autisme gezien werd als een ziekte of stoornis, als 'iets dat niet zo hoort te zijn'.
Daartegenover staat het sociale model, waarin een handicap niet wordt gezien als een eigenschap van een persoon, maar als het resultaat van het verschil tussen de manier waarop de maatschappij is ingericht en een eigenschap van een persoon. Niet kunnen zien is bijvoorbeeld op zichzelf geen handicap, maar wordt dat wanneer de maatschappij is ingericht alsof iedereen kan zien. Het sociale model van autisme wordt gerepresenteerd door het idee van neurodiversiteit. Neurodiversiteit staat voor het idee dat hersenen zich op verschillende manieren kunnen ontwikkelen, en dat er geen 'beste' manier is.
Definitie en beschrijving.
Autisme wordt bestudeerd door verscheidene takken van de wetenschap. Naargelang het vakgebied kan de omschrijving van autisme behoorlijk verschillen. In de psychologie dient (observeerbaar) gedrag als basis voor de diagnose van autisme. In de neurowetenschap zijn dat vooral de hersenfuncties.
Kenmerkend voor autisme zijn afwijkingen in de trias:
Communicatie.
De tekortkomingen in de communicatie komen al vroeg in de ontwikkeling tot uiting. Communicatie is gebaseerd op betekenisverlening. Waar taal meestal geen probleem vormt voor mensen met autisme en een normale begaafdheid, is het toekennen van betekenis aan woorden dat vaak wel.
Bij zowel expressieve communicatie (het uiten) als receptieve communicatie (het begrijpen) geldt dat voor mensen met autisme de techniek van de taal – onder andere zinsbouw en woordenschat – begrijpelijk is, maar dat de sociale aspecten van communicatie de moeilijkheid vormen. Hieraan ligt ten grondslag de problematiek van samenhang aanbrengen binnen de taal en het beperkte inlevings- en verplaatsingsvermogen.
In de praktijk betekent dit dat mensen met autisme goed kunnen omgaan met alles wat letterlijk en concreet is. Problemen doen zich voor als de andere partij bijvoorbeeld woordgrapjes of sarcastische, spreekwoordelijke of emotioneel gekleurde begrippen gebruikt. Verwijzende woorden, waarbij de betekenis varieert in tijd, ruimte of persoon (zoals morgen, onder, ik) zijn vaak problematisch. Hoe abstracter de begrippen, hoe moeilijker het wordt voor mensen met autisme.
Het om de beurt wat zeggen in een gesprek (een dialoog voeren) is ook soms een probleem. Mensen met autisme kunnen blijven hangen in hun eigen interesse(s). Hun verhaal kan onverwachte wendingen nemen en is vaak associatief en fragmentarisch.
Echolalie (het herhalen van woorden of zinnen van anderen) komt vaak voor, vooral bij jongere kinderen met autisme, maar is ook merkbaar bij ouderen met autisme, vooral in situaties met stress.
Bij een persoon met autisme kan er sprake zijn van een vertraagde ontwikkeling van gezamenlijke aandacht ("joint attention"). Het kan zijn dat dit gedrag niet of slechts beperkt ontwikkeld wordt. Een kind dat een normale ontwikkeling doormaakt zal rond het eerste levensjaar gezamenlijk met anderen de aandacht ergens op kunnen richten. Het kind vraagt hierbij de aandacht van een ander door te wijzen naar een bepaalde gebeurtenis of voorwerp. Ook het kijken in dezelfde richting als een ander, als deze het hoofd draait om naar iets te kijken, "gaze-following", is een vorm van gezamenlijke aandacht.
Als er ook sprake is van een verstandelijke beperking komt dit alles vaak nog duidelijker naar voren. Voor non-verbale communicatie gelden vergelijkbare problemen.
Verbeelding.
Lorna Wing verving in 1996 in de trias het begrip stereotiep gedrag door het begrip verbeelding.
Sociale interactie.
De stoornis binnen de sociale interactie is vaak het opvallendste kenmerk van autisme. Mensen verwachten van elkaar een bepaalde vorm van socialiteit, zeker als het gaat om de opbouw van een relatie, waarin ook wederkerigheid wordt verwacht.
Voor mensen met autisme is dit soort zaken meestal heel erg moeilijk, omdat er voor sociale interacties geen duidelijke en vaste regels zijn en zij dus weinig houvast hebben. Vaak worden problemen met empathie vermeld, waardoor het voor autisten ook erg moeilijk is om zich in de gevoelens en gedachtegang van de ander te verplaatsen. Onderzoek wijst uit dat het empathische vermogen van mensen met autisme in een rustige omgeving zonder veel afleiding nauwelijks afwijkt van dat van andere mensen. Mensen met autisme zijn echter niet goed in het uitdrukken van hun gevoelens. Zij missen een coherent zelfbeeld waardoor zij hun emoties ten opzichte van anderen niet duidelijk kunnen definiëren. Een mogelijke oorzaak van het onduidelijk zelfbeeld is het onduidelijk ik-bewustzijn. Uit de zinnelijke gewaarwordingen van hun eigen lichaam kunnen mensen met autisme geen coherent ik-bewustzijn synthetiseren. Hun vermogen om sociale emoties te kunnen herkennen en benoemen staat in een rechtstreekse verhouding tot hun veelal beperkte abstractievermogen.
Aantallen.
In de tijd dat alleen het klassiek autisme gediagnosticeerd werd, werd aangenomen dat autisme bij 1 op 2200 mensen voorkwam. Het Steunpunt Expertisenetwerken Vlaanderen spreekt nu al van 1 op 165. Als daarvan 1 op de 4 vrouw is, wil dat zeggen; 1 op de 110 mannen zou autist zijn en 1 op de 330 vrouwen. De uitbreiding van de definitie (met het syndroom van Asperger, PDD-NOS, enzovoort) en de verbetering van de diagnose zouden de belangrijkste redenen zijn dat dit cijfer zo spectaculair is gestegen.
Het Vlaamse Autisme Centraal geeft aan dat 1 op 200 mensen een stoornis hebben die zich binnen het autismespectrum bevindt en dat 1 op 1000 mensen klassiek autisme heeft. Een op vier mensen met autisme zou vrouw zijn, maar deze vrouwen zouden een lagere intelligentie hebben. Vooral in de groep van normaal begaafden lijken mannen oververtegenwoordigd te zijn. Dit is echter niet zeker, het zou kunnen dat vrouwen, en zeker normaal begaafde vrouwen, minder kans hebben een diagnose te krijgen.
Het Nederlandse Centraal Bureau voor de Statistiek (CBS) meldde in 2014 dat autisme volgens de ouders bij bijna 3 procent van de kinderen voorkomt. Hoewel in eerdere onderzoeken vaak een circa vier keer zo hoge prevalentie bij jongens als bij meisjes wordt vermeld, komt het volgens de cijfers van het CBS twee keer zo vaak voor bij jongens als bij meisjes. Voor 10- tot 12-jarigen meldden de ouders een prevalentie van 7% voor jongens en 3,5% voor meisjes. Jongens worden ook vaker behandeld: vier keer zo vaak als meisjes. Volgens de CBS-cijfers worden in de groep 10-tot-12-jarigen 4% van de jongens en 1% van de meisjes voor autisme behandeld. Deze cijfers liggen veel hoger dan eerdere schattingen van de prevalentie van autisme en ook hoger dan cijfers in het buitenland. Er is ook kritiek op de cijfers van het CBS.
Oorzaken.
Wat de oorzaken van autisme betreft, zijn er al vele zaken geopperd. Sommige lijken waarschijnlijker dan andere. Er zijn nog maar weinig wetenschappelijk goed onderbouwde conclusies.
Hersenfuncties.
Autisme wordt door sommigen beschouwd als een ontwikkelingsstoornis met een neurologische oorzaak. De hersenen van mensen met autisme zouden anders functioneren. Hierdoor bestaan hun waarnemingen uit losse fragmenten met weinig verband. Er is echter nog niet met zekerheid vastgesteld welk deel van de hersenen anders zou functioneren. Autisme wordt vaak in verband gebracht met stoornissen in de affectieve beleving van prikkels uit de omgeving. Deze zouden verband kunnen houden met een structureel defect van gebieden in het limbisch systeem, zoals de cortex cingularis anterior.
Bij hersenonderzoeken in het begin van de 21e eeuw wordt echter een sterker accent gelegd op de neurale connectiviteit, dat wil zeggen de verbindingspatronen in de hersenen. Met name de verhouding tussen het aantal korte en lange verbindingen in de hersenen zou daarbij van belang zijn. Bij het overheersen van het aantal korte verbindingen zijn lokale functies (bijvoorbeeld het geheugen, waarnemen van gezichten) intact, maar ontbreekt het vermogen een verband te leggen met andere functies, zoals emotie of het herkennen van de emotionele expressie van een gezicht. Andere onderzoeken suggereren dat zowel de korte als de lange verbindingen in de hersenen van personen met autisme minder goed functioneren. Dit zou kunnen wijzen op een afname in functionele connectiviteit.
Genetische (erfelijke) oorzaken.
Autisme wordt waarschijnlijk veroorzaakt door een complexe interactie van verschillende genen. Welke combinatie van genen dat zou zijn, is nog onduidelijk. Uit onderzoek is gebleken dat gen CDH10 een rol kan spelen bij autisme.
Meiose.
Meiose komt in oudere onderzoeksliteratuur naar voren als proces dat van invloed is op het ontwikkelen van autisme. Meiose is het proces waarbij voortplantingscellen worden geproduceerd. Bij meiose worden de chromosoomparen gesplitst en wel zo dat van ieder paar één vertegenwoordiger naar een dochtercel gaat. Hierdoor wordt, per cel, het aantal chromosomen gehalveerd, terwijl ieder kenmerk (gen) toch nog aanwezig blijft. Wat de informatie voor elk kenmerk inhoudt, wordt louter door het toeval bepaald. Naast het toevalsproces voor wat betreft de kenmerken, vindt er een tweede toevalsproces plaats. In dit tweede toevalsproces worden er in het DNA op een willekeurige manier stukjes weggelaten (deletie), toegevoegd (duplicatie), verplaatst (translocatie) en omgedraaid (inversie). Dit proces leidt tot meer genetische verschillen tussen mensen en verklaart waarom zelfs een eeneiige tweeling genetisch niet 100% identiek is.
Probleem van het tweede toevalsproces is, dat er genetische fouten kunnen ontstaan rond de conceptie. Door met name de deletie en de duplicatie kunnen chromosomen korter of langer worden of er kan een compleet extra chromosoom ontstaan. Het resultaat van een spontane verandering in de structuur van DNA is een zogenoemde copynumbervariatie. Door het ontstaan van een copynumbervariaties kunnen chromosomen van ongelijke grootte of ongelijk aantal worden samengebracht in een nieuwe cel. Als dit gebeurt rond de conceptie, ontstaat er uit deze eerste cel een mens met een genetische variatie. Dit kan zowel positief als negatief uitvallen. In positieve gevallen ontstaat er een mens uit met een bijzondere vaardigheid, die positief wordt beoordeeld, bijvoorbeeld een vaardigheid op het gebied van sport of wetenschap. In negatieve gevallen kan er sprake zijn van een syndroom of een ernstige handicap.
Op basis van het meioseproces kan autisme waarschijnlijk op twee manieren ontstaan.
Er zijn dus in de meiose stukjes te veel of stukjes te weinig in het DNA ontstaan op een specifieke locatie. Hiermee wordt de basis gelegd voor een syndroom.
Autisme en schizofrenie.
Vervolgens treden er problemen op in de ontwikkeling van het embryo in de eerste maand van de zwangerschap. Ongeveer 20 tot 40 dagen na de bevruchting gaat er bij beide stoornissen iets fout in de aanleg van de lichaamsdelen en hersenen, wat een kettingreactie op gang brengt, die zowel tot autisme als tot schizofrenie kan leiden. Autisme en schizofrenie zijn dan mogelijk ook onderdeel van een continuüm waarbinnen zowel het autismespectrum als het schizoïde spectrum valt. Dit verklaart waarom er in gezinnen waarin autisme voorkomt, ook regelmatig de diagnose schizofrenie wordt gesteld. Autisme en schizofrenie zijn dus geen op zichzelf staande aandoeningen, maar ze zijn het gevolg van een mutatie (een spontane, genetische verandering), die tot een syndroom leidt. Afhankelijk van de ernst van de genetische verandering kan ook de ernst van de aandoening verschillen. In alle gevallen is echter een aantal identieke kenmerken aanwezig:
Er is tot nu toe een negental locaties ontdekt op het DNA waar de syndromen zijn te vinden, die worden gerelateerd aan autisme of schizofrenie, de zogenoemde 'hotspots': 1q21.1(chromosoom 1, lange arm, bandje 21.1), 3q29, 15q13.3, 16p11.2 (chromosoom 16, korte arm, bandje 11.2), 16p13.1, 16q21, 17p12, 21q11.2 en 21q13.3. Bij een aantal hotspots is zowel autisme als schizofrenie waargenomen op die locatie. In andere gevallen is de ene vorm waargenomen en wordt naar de andere nog gezocht. Statistisch is vastgesteld dat bij een deletie van 1q21.1 (1q21.1-deletiesyndroom) significant vaker schizofrenie voorkomt en bij een duplicatie van 1q21.1 (1q21.1-duplicatiesyndroom) significant vaker autisme voorkomt. Vergelijkbare waarnemingen zijn gedaan voor chromosoom 16 op 16p11.2 (deficiëntie: autisme/duplicatie: schizofrenie), chromosoom 22 op 22q11.21 (deficiëntie (velocardiofaciaal syndroom): schizofrenie/duplicatie: autisme) en 22q13.3 (deficiëntie (syndroom van Phelan-McDermid): schizofrenie/duplicatie: autisme). Onderzoek naar autisme/schizofrenie-relaties gekoppeld aan deficiënties/duplicaties voor chromosoom 15 (15q13.3), chromosoom 16 (16p13.1) en chromosoom 17 (17p12) zijn nog niet eenduidig.
Vrouwen.
Autisme wordt vaker gediagnosticeerd bij mannen dan bij vrouwen. Een factor hierin is dat onderzoek naar autisme zich vanouds op mannen heeft gericht. Uit recent onderzoek blijkt echter dat autisme zich bij vrouwen vaak anders manifesteert en dus vaak niet goed of veel later gediagnosticeerd wordt.
Unieke DNA-mutaties.
Onderzoeken van (ongeveer) na 2011 lijken de theorie dat autisme een gevolg is van spontane en unieke DNA-mutaties te bevestigen. Onderzoekers van de Yale Universiteit deden een omvangrijke studie van 1000 gezinnen waarbij in elk gezin het kind met autisme werd vergeleken met een broertje of zusje zonder autisme. Het bleek dat bij kinderen met autisme relatief veel copynumbervariaties voorkwamen. Hierbij is bij gepaarde chromosomen de uitwisseling van genetisch materiaal niet compleet. In het ene chromosoom ontbreekt dan een stukje, dat in het ander dubbel voorkomt. Deze variaties werden op veel verschillende locaties van vooral de chromosomen 7, 15, 16, 17 en Neurexin1 aangetroffen. De meeste patronen van deleties en duplicaties waren vrij uniek. Veel van de dubbele of ontbrekende genen waren bovendien betrokken bij de organisatie van de hersenen, zoals de aanmaak van synapsen. Ook bij meisjes werden deze variaties aangetroffen, maar daarbij bleek autisme alleen op te treden bij zeer grote mutaties. Het laatste wijst er misschien op dat meisjes meer resistent zijn voor de mutaties of dat er sprake is van genomische inprenting.
Autisme en voorspellingsfouten in de waarneming.
Uit onderzoek van Sander Van de Cruys en anderen binnen het 'Laboratory of Experimental Psychology' en de interdisciplinaire onderzoeksgroep 'Leuven Autism Research' (LAuRes) aan de Katholieke Universiteit Leuven, blijkt dat waarneming niet plaatsvindt door het verwerken van zintuiglijke indrukken (prikkels), maar door de informatie van de zintuigen steeds snel en onbewust te vergelijken met een voorspelling oftewel model. Waarnemingen die kloppen met de voorspelling hebben weinig aandacht nodig. Het brein besteedt meer aandacht aan afwijkingen van de voorspelling. Het brein reageert dan verrast en geeft het signaal 'er klopt iets niet'. Zelfs deze voorspellingsfouten worden opgenomen in het model, zodat niet alle afwijkingen resulteren in dat signaal. Dit proces verloopt bij autistische mensen anders dan bij mensen zonder autisme.
Peter Vermeulen heeft deze theorie nader toegelicht in zijn populairwetenschappelijke boek "Autisme en het voorspellende brein" (2021). Hij schrijft: "iets waar de onderzoekers het over eens zijn, is dat de wereld voor autistische breinen vol (onaangename) verrassingen zit, vol voorspellingsfouten". Uit het onderzoek blijkt dat de modellen die autistische mensen hanteren veel specifieker dan die van anderen. Mensen zonder autisme nemen afwijkingen van de voorspelling op in het model dat ze gebruiken; uitzonderingen op de regel leiden niet tot een aanpassing van de regel. Bij autistische mensen leiden uitzonderingen tot een aanpassing van het model. "Het gevolg is dat de modellen steeds preciezer worden, maar ook zo specifiek worden dat ze onbruikbaar worden."
Vermeulen concludeert op basis van vele wetenschappelijke publicaties dat autistische mensen gemiddeld niet gevoeliger zijn voor prikkels dan anderen (gemiddeld kunnen ze geen zachtere geluiden horen, zwakkere geuren ruiken, vage beelden waarnemen, enzovoort), maar reageert het brein wel sterker op de prikkels: "Hoe sterk een brein reageert op zintuiglijke prikkels wordt bepaald door het belang dat het brein hecht aan het verschil tussen wat het voorspeld had en de signalen die het binnenkrijgt." In een interview met Trouw in 2022 zei hij: "Het brein wordt op dat moment overspoeld door voorspellingsfouten, er zijn te veel inbreuken op het verwachtingspatroon. Mensen zijn geneigd om dat overprikkeling te noemen. Ik heb er een beetje een hekel aan dat autisme gereduceerd wordt tot overprikkeling. Dat klopt niet."
Incorrecte theorie: complicaties tijdens de geboorte.
Er is geen verband gevonden tussen complicaties tijdens de geboorte en het ontstaan van autisme.
Incorrecte theorie: BMR-vaccin.
Er circuleren berichten dat autisme mede veroorzaakt zou worden door BMR-vaccinatie (tegen de bof, mazelen en rodehond). Het artikel in The Lancet uit 1998 dat aanleiding was tot die conclusie, is na een lang onderzoek in 2010 door dezelfde Lancet ingetrokken. In 2004 hadden tien van de oorspronkelijke dertien auteurs van het artikel al publiekelijk afstand genomen van de suggestie dat er een verband zou bestaan tussen de vaccinatie en autisme. Gebleken was dat van die stelling niets klopte. In 2011 werd zelfs bekend dat de auteurs van het artikel de medische gegevens van de 12 onderzochte kinderen op geraffineerde wijze vervalst hadden. In 2014 bleek uit de tot dan meest omvangrijke meta-analyse dat er geen relatie is tussen het BMR- en andere vaccins enerzijds en stoornissen uit het autismespectrum anderzijds. Het onderzoek vergeleek verschillende studies onder in totaal ruim een miljoen kinderen.
Diagnose.
In Nederland is sinds 2017 de vijfde editie van de DSM (DSM-5, mei 2013, Nederlandse vertaling april 2014) leidend bij het bepalen van de verzekerde zorg in de geestelijke gezondheidszorg (GGZ). In editie ervoor, de DSM-IV (1994), werd toegevoegd, beschreven als een vorm van autisme die samengaat met een normale of bovengemiddelde intelligentie. In de herziene vierde editie DSM-IV-TR (2000) werden naast de autistische stoornis (ook klassiek autisme of syndroom van Kanner genoemd) ook andere 'autistiforme' stoornissen beschreven: het syndroom van Asperger (ook al beschreven in de DSM-IV, 1994), PDD-NOS (pervasieve ontwikkelingsstoornis, niet anderszins omschreven, POS-NAO), atypisch autisme, meervoudig complexe ontwikkelingsstoornis (MCDD), syndroom van Rett en desintegratiestoornis van de kinderleeftijd, ook syndroom van Heller genoemd. Van het syndroom van Rett is in 1999 vast komen te staan dat deze een genetische oorsprong heeft, die de ernstige neurologische ontwikkelingsstoornis veroorzaakt. Rett is daarom bij de herziening in 2013 niet meegenomen in de samenvoeging van de verschillende vormen van autisme, maar wordt gezien als medische aandoening die een comorbiditeit kan hebben met een ASS diagnose. 
Omschrijving en belang.
De diagnose is de erkenning door een autismedeskundige of een diagnosecentrum op basis van biologische of gedragscriteria. De diagnose kan de basis vormen voor verwerking, ondersteuning en leren. Voor de verwerking is vooral de erkenning van de diagnose door de omgeving erg belangrijk. Voor ondersteuning vragen overheidsinstanties een diagnose ter staving.
Om de diagnose autismespectrumstoornis (ASS) correct te stellen moet met de ouders en andere betrokkenen gepraat worden over het huidige en vroegere functioneren van de persoon en moet er voldoende tijd genomen worden om het gedrag uitgebreid te observeren in verschillende contexten en situaties. Diagnostiek door middel van testen en vragenlijsten brengt de sociale problemen in het echte leven niet of onvoldoende aan het licht. Uit differentiële diagnose volgt dat een van de meest voorkomende aandoeningen die dezelfde symptomen oplevert verwaarlozing is. Kinderen die erg verwaarloosd zijn, zoals kastkinderen, kunnen gedrag vertonen dat lijkt op autisme, maar het zeker niet is.
Er zijn diagnosecentra in Vlaanderen en Nederland.
Sinds de overgang naar de DSM-5-systematiek vanaf 2013 is het volgens een onderzoek in 2014 waarschijnlijk dat autisme minder vaak wordt gediagnosticeerd.
Diagnose op basis van gedrag.
Gedragsobservaties blijven voorlopig de algemeen aanvaarde basis voor het stellen van een diagnose van autisme. Dit kan al op jonge leeftijd. Daarbij kijkt de deskundige vooral naar de (sociale) ontwikkelingsgeschiedenis, de medische voorgeschiedenis, taalontwikkeling, stereotiep gedrag/interesses/handelingen, cognitief functioneren, neuropsychologische gezondheid (zie ook Sally en Anne), motorische vaardigheden, zelfredzaamheid, en psychisch en sociaal-emotioneel functioneren.
Uit onderzoek blijkt dat de eerste uitingen van autisme zijn te herkennen aan de manier waarop baby's spelen. Bij dit onderzoek kregen 12 maanden oude baby's diverse objecten aangeboden om mee te spelen. De baby's waarbij later autisme werd vastgesteld bleken anders te hebben gespeeld met de objecten dan de baby's zonder autisme:
Met name de twee laatste kenmerken worden sterk in verband gebracht met autisme. Volgens de onderzoekers zou dat kunnen komen doordat mensen met autisme niet goed informatie kunnen filteren. Daardoor zou hun brein overspoeld raken door grote hoeveelheden details. Uit de ooghoeken kijken is een manier om minder details binnen te krijgen.
Hoewel diagnostische instrumenten zoals gedragsvragenlijsten en observatieschalen de betrouwbaarheid verhogen, blijft de juiste diagnose sterk afhankelijk van de klinische ervaring en de intuïtie van de diagnosticus in het herkennen van een bepaald gedragspatroon. Met andere woorden, er is nog steeds een aanzienlijk subjectief element in de diagnostiek.
Daarnaast wordt de ontwikkelingsgeschiedenis van de persoon in kaart gebracht in een gesprek met hem en zijn nabije omgeving (partner, ouders, vertrouwenspersoon). Door observatie in de vertrouwde omgeving en/of in een ander milieu en een psychiatrisch onderzoek kan de diagnose gesteld worden. Andere mogelijke onderzoeken zijn een neurologisch onderzoek, een psychologisch onderzoek van de cognitieve mogelijkheden, en het opmaken van een psychologisch educatief profiel (PEP). Het is belangrijk naar de volledige trias van stoornissen te kijken, en zich niet te beperken tot een deel ervan, zoals de communicatie of stereotiep gedrag.
Diagnose op basis van biologische kenmerken.
Er is veel onderzoek gedaan naar diagnostisch biologische kenmerken (zogenaamde biomarkers) op grond waarvan gevoeligheid voor autisme kan worden vastgesteld. Dit als aanvulling op de diagnostische gedragskenmerken. De onderzochte biomarkers zijn onder andere kenmerken van stofwisseling, bloedonderzoek naar genetische kenmerken typische oogbewegingen en kijkgedrag en structuur en functie van de hersenen, zoals in de vorm van MRI- en fMRI-indices van de hersenen. Tot nu toe heeft dit onderzoek echter niet geresulteerd in klinisch bruikbare biomarkers van autisme. Dit heeft mede te maken met de vele verschijningsvormen (fenotypische expressie) van autisme. De grootste belofte lijkt het onderzoek naar hersenfuncties te bieden. Echter, ondanks het toegenomen inzicht in hersenfuncties bij autisme, een eenduidige manier om bijvoorbeeld door middel van hersenscans autisme betrouwbaar te diagnosticeren ontbreekt nog.
Gevolgen.
Door de moeilijkheden met het opbouwen van langdurige en intensieve contacten, kan autisme leiden tot een vereenzaamd leven met weinig of geen sociale contacten. Een minderheid van de volwassenen met autisme is in staat een relatie op te bouwen. Slechts een klein deel van hen heeft kinderen (vaak ook met autisme). Toch bestaan er volledig autistische gezinnen die door deze homogeniteit harmonieus functioneren. Zowel op school als in de werksituatie kan autisme tot integratie- en acceptatieproblemen leiden.
Personen met autisme hebben meestal hulp nodig op het gebied van communicatie, omgang met gevoelens en kritiek, maar ook met geld en huishouden. Verder heeft het autisme van een persoon vaak ook effect op zijn omgeving (ouders, broers en zussen, partners, professionelen). Duidelijkheid over de diagnose, informatie- en ervaringsuitwisseling en het inzetten van hulpverleners helpen de omgeving bij de omgang met mensen met autisme. Dit gebeurt onder meer via thuisbegeleiding.
Erkenning.
Mensen met autisme en hun omgeving hebben in de loop der tijd hard geijverd voor de erkenning van autisme als een ernstige handicap die recht geeft op professionele hulp. Om ondersteuning te krijgen moet hun autisme eerst erkend worden door een door de overheid aangesteld team van deskundigen.
Ondersteuning bij onderwijs.
De keuze tussen gewoon en buitengewoon onderwijs (doorgaans voor personen met een verstandelijke en motorische handicap) hangt af van de verstandelijke vermogens van het kind, maar ook van de inspanningen van ouders én de school: directie, onderwijzers, andere leerlingen, psychopedagogisch consulent.
Behandeling.
Doorgaans is enige vorm van behandeling of ondersteuning raadzaam. Deze behandelingen zijn niet gericht op de genezing van autisme, maar op ondersteuning in het omgaan met autisme.
Psychologische en gedragstherapeutische behandelingen.
Deze behandelingen richten zich op:
Er bestaan algemene benaderingen die uitgaan van leertheoretische principes en specifieke benaderingen.
Medicatie.
Een verstoorde of andere ontwikkeling van de hersenen is niet met medicatie te herstellen, en er bestaat daarom geen 'medicijn ter genezing van autisme'. Soms kan ondersteuning in de vorm van medicatie zoals antipsychotica en/of antidepressiva de beperkingen die de ontwikkelingsstoornis met zich meebrengt wel verlichten.
Lotgenotencontact.
Naast het volgen van een therapie kan een persoon met autisme zich aansluiten bij een zelfhulpgroep.
Comorbiditeit.
Autisme kan samengaan met bijna alle psychische problemen en stoornissen. Een aantal stoornissen komen echter meer voor bij autisme:
Autisme en LHBT-identiteiten/genderdiversiteit.
Uit vele onderzoeken blijkt dat onder autisten het percentage LHBT'ers significant hoger is dan onder de niet-autistische bevolking. Andersom beredeneerd, blijken LHBTI'ers vaker autistisch te zijn dan cisgender heteroseksuele mensen. De organisaties 'Aut &amp; Out' (Vlaanderen) en 'AutiRoze' (Nederland) organiseren events voor deze doelgroep.
Misverstanden.
De maatschappij verbindt de term autisme nog steeds aan de kenmerken van klassiek autisme bij personen met een verstandelijke beperking: opvallende beperkingen in het sociale contact, weinig of geen gesproken taal, duidelijk stereotiepe (motorische) handelingen en een opvallende weerstand tegen veranderingen. Anderzijds heerst ook vaak het misverstand dat kinderen met autisme onhandelbaar en agressief zouden zijn. Personen met autisme zijn evenmin altijd savant, zoals het autistische hoofdpersonage in "Rain Man" en ook niet (extreem) hoogbegaafd, zoals het personage Sheldon Cooper in "The Big Bang Theory", die overigens door de makers niet als autistisch wordt omschreven, maar in zijn gedrag wel overduidelijke, karikaturale autistische karaktertrekken heeft en daarom door veel kijkers wel als autistisch wordt gelezen.
In het informele, dagelijks taalgebruik is de betekenis van de term autisme onduidelijk, deze hangt af van de context waarin de term wordt gebruikt. Meestal wordt de autismespectrumstoornis bedoeld, maar in sommige gevallen worden de verschillende stoornissen bedoeld die tot de uitgave van DSM-5 apart benoemd werden.
Wereldautismedag 2 april.
Op 2 april is de jaarlijkse "World Autism Awareness Day", waarbij lidstaten van de Verenigde Naties worden aangemoedigd om maatregelen te treffen om bewustzijn van autisme te vergroten. Dit is vastgelegd in resolutie 62/139. World Autism Awareness Day van de Algemene Vergadering van de Verenigde Naties die werd aangenomen op 1 november 2007.
De resolutie werd aangenomen als een supplement op het VN-verdrag inzake de rechten van personen met een handicap.
Varia.
In de Maoricultuur wordt voor autisme het woord "takiwātanga" gebruikt. Dit betekent mijn/zijn/haar eigen tijd en wereld (Engels: "my / his / her own time and space").

</doc>
<doc id="25415" url="https://nl.wikipedia.org/wiki?curid=25415" title="Dubai (emiraat)">
Dubai (emiraat)

Dubai, uitgesproken en ook wel geschreven als Doebai, (Arabisch: uitgesproken als Doe-bei-i) is een van de Verenigde Arabische Emiraten (VAE). De hoofdstad is het gelijknamige Dubai.
Geografie.
Dubai ligt aan de Perzische Golf. Aan de landzijde grenst het emiraat aan Abu Dhabi in het zuiden en Sharjah in het noorden en oosten. Dubai heeft een oppervlakte van 4.114 km², gelijk aan 4,9% van het totale oppervlak van de Verenigde Arabische Emiraten en is iets kleiner dan de provincie Noord-Brabant. Vanwege de aanleg van eilanden in de Perzische Golf neemt het oppervlak van het emiraat nog jaarlijks toe. Het grootste deel van het land is zandwoestijn en in het westen, nabij Oman, ligt het Hadjargebergte. Dubai kent geen meren of rivieren. Bij de hoofdstad Dubai ligt een smalle baai van de Perzische Golf, Dubai Creek. Deze baai is uitgediept en geschikt voor scheepvaartverkeer.
Bevolking.
Al vele eeuwen geleden woonden in dit gebied mensen. Opgravingen toonden aan dat dat al in de Bronstijd het geval was. Ook zijn de funderingen van oude forten uit de periode rond 600 gevonden. Begin 1800 trok een tak van een stam met circa 600 personen uit het zuiden dit gebied binnen en vestigde zich rond de kreek. Een andere tak van deze stam vestigde zich in Abu Dhabi en de leiders van deze stam zijn de voorouders van de huidige sjeiks. De bevolking was veelal in de handel, veeteelt, visserij en het parelduiken actief. De huizen waren primitief en gemaakt van hout en modder. Rond 1850 woonden er in het emiraat 8.000 mensen.
In 2010 is het inwoneraantal gegroeid naar 1,905 miljoen. De verdeling over man en vrouw is bijzonder scheef; in 2010 waren er 420.000 vrouwen en 1,5 miljoen mannen. In deze grote groep mannen zitten veel buitenlanders die permanent in het land mogen verblijven. Verder waren er nog ruim 1 miljoen tijdelijke werknemers in het emiraat aanwezig. Grote groepen zijn afkomstig uit India voor de bouw van woningen, kantoren en infrastructuur en de Filipijnen voor met name de horeca. Dienstmeisjes komen vaak uit Indonesië. Worden deze meegerekend dan komt de bevolking van het emiraat uit op 2,996 miljoen.
In 2005 is de laatste volkstelling in het land gehouden. De cijfers uit 2010 zijn op basis van schattingen waarbij rekening is gehouden met de gemiddelde bevolkingsgroei van 7,32% die tussen 2000 en 2005 was gemeten.
Bijna de gehele bevolking van het emiraat woont in de hoofdstad Dubai.
Economie.
Dubai heeft een hoge economische groei laten zien, in de periode 1995 tot 2009 was deze gemiddeld 16% op jaarbasis. In tegenstelling tot omringende landen speelt de olie-industrie een bescheiden economische rol. De oliereserves en olie-gerelateerde inkomsten van Dubai zijn minder dan een-twintigste van die van het emiraat van Abu Dhabi. Belangrijke groeisectoren zijn de bouw, handel, toerisme en transport.
Dubai en Deira zijn belangrijke thuishavens voor westerse fabrikanten. Het grootste deel van het bankwezen van de nieuwe stad en de financiële centra zijn gevestigd in het havengebied.
Internettoegang is beperkt door middel van internetfilters, naar eigen zeggen om de culturele en godsdienstige waarden van de VAE te beschermen. Op het gebruik van het omzeilen van deze blokkades door middel van VPN-services staan hoge geldboetes. De belfuncties van veel communicatieprogramma's zoals Wechat, Skype en WhatsApp zijn geblokkeerd. De belfunctie van IMO is echter wel te gebruiken.
Veel van de grootschalige projecten komen tot stand door het werk van duizenden arbeiders uit vooral India, de Filipijnen en Pakistan, die vaak onder erbarmelijke omstandigheden hun werk moeten doen. De lonen liggen er laag; gemiddeld 160-300 dollar per maand.
Er zijn al verschillende stakingen geweest voor betere werk- en loonvoorwaarden en vanuit het buitenland is druk uitgeoefend op de regering om de werkomstandigheden te verbeteren. De regering van Dubai is hier gevoelig voor, omdat ze haar imago hoog wil houden, en heeft maatregelen aangekondigd.
Energie.
Dubai beschikt over bescheiden aardoliereserves. De productie bedraagt ongeveer 100.000 vaten olie per dag afkomstig uit vier olievelden: Fateh, zuidwest Fateh, Falah en Rashid. Er staat een olieraffinaderij met een capaciteit van 120.000 vaten olie per dag bij de haven van Jebel Ali. Ongeveer de helft van de productie bestaat uit nafta dat wordt geëxporteerd; de rest wordt lokaal verbruikt. Aardgas wordt via pijpleidingen aangevoerd vanuit Abu Dhabi en wordt vooral gebruikt voor de opwekking van elektriciteit. Via een pijplijn wordt ook gas geïmporteerd uit Qatar. Dit gas gaat via Abu Dhabi, Dubai en Fujairah met als eindbestemming Oman.
Transport.
Vanwege het gebrek aan aardolie en aardgas⁣, maar dankzij de strategische ligging, heeft het emiraat belangrijke investeringen gedaan in de transportsector. Emirates is de nationale luchtvaartmaatschappij en Dubai kent twee belangrijke internationale luchthavens. De oudste, Dubai International Airport werd geopend in 1960, en was in 2009 opgeklommen tot de vijfde luchthaven ter wereld gemeten naar internationale passagiers. In 2011 maakten bijna 51 miljoen passagiers gebruik van deze luchthaven. Al Maktoum International Airport is medio 2010 voor vliegverkeer geopend. Deze luchthaven zal uiteindelijk vijf parallelle start- en landingsbanen tellen en 160 miljoen passagiers per jaar kunnen verwerken. Voor de scheepvaart is de haven van Jebel Ali van groot belang. De haven ligt op 35 kilometer ten zuidoosten van de hoofdstad Dubai en is vooral een belangrijke containerhaven. Er zijn 22 ligplaatsen en de grootste containerschepen kunnen de haven in- en uitvaren.

</doc>
<doc id="25416" url="https://nl.wikipedia.org/wiki?curid=25416" title="1106">
1106

Het jaar 1106 is het 6e jaar in de 12e eeuw volgens de christelijke jaartelling.

</doc>
<doc id="25417" url="https://nl.wikipedia.org/wiki?curid=25417" title="Zeventien Provinciën">
Zeventien Provinciën

De Zeventien Provinciën was een term waarmee de Habsburgse Nederlanden tussen circa 1543 tot 1585 werden aangeduid. Nadat keizer Karel V in 1543 het hertogdom Gelre had ingelijfd, was er een min of meer aaneengesloten en afgerond geheel van landsheerlijkheden ontstaan.
Alleen in het zuidelijke deel vormden het prinsbisdom Luik en het abdijvorstendom Stavelot-Malmedy nog grote enclaves, verder waren er talrijke kleinere enclaves zoals Ravenstein en Culemborg, naast grensstreken zoals het Kamerijkse en heerlijkheid Borculo. Zij hoorden tot de Nederrijns-Westfaalse Kreits. 
Middels de Transactie van Augsburg (1548) en de Pragmatieke Sanctie (1549) werden dus de Habsburgse territoria gesmeed tot een politieke eenheid binnen de Bourgondische Kreits met een gemeenschappelijke erfopvolging onder het Huis Habsburg. Dit geheel van Nederlandse gewesten werd sindsdien ook wel aangeduid als 'de Zeventien Provinciën'.
Grondgebied.
Op 25 oktober 1555 tijdens de troonafstand van Karel V als heer der Nederlandse gewesten waren dit de provinciën:
Herkomst van de naam "Zeventien Provinciën".
Tot dit gebied behoorden aanvankelijk vier hertogdommen, zeven graafschappen en tien heerlijkheden. De in de inleiding genoemde opsomming stond bovendien niet geheel vast. Zeventien was op een zeker moment het aantal statenvertegenwoordigers bij de Staten-Generaal in Brussel en dat getal zou mede vanwege het symbolische karakter ervan gehandhaafd zijn. Maar het aantal vertegenwoordigingen van de Provinciën was niet stabiel, omdat een bepaalde heerlijkheid soms afhing van een andere. Zo hoorde Zutphen bij Gelre en Limburg bij Brabant, hoewel Karel V de titel van graaf van Zutphen apart voerde. Het markiezaat Antwerpen, Doornik of Rijsels-Vlaanderen had bovendien bij tijd en wijle een eigen delegatie.
Over de exacte betekenis van het getal zeventien bestaat geen brede wetenschappelijke consensus. Wim Blockmans noemt het in een bijdrage aan "Geschiedenis van de Nederlanden" onduidelijk waar het getal zeventien op ziet. Hij voert aan dat het woord "Provinciën" veel belangrijker is: het zou een toespeling zijn op de provincies in het Romeinse Rijk. De wens bestond om de oude vorstendommen als provincies in een eenheidsstaat te laten opgaan.
Het ontstaan van de Zeventien Provinciën.
De politiek van het bijeenvoegen van gebieden in de Nederlanden was begonnen onder de Bourgondische hertogen door middel van vererving, huwelijken en verovering. Via het huwelijk tussen Maria van Bourgondië en keizer Maximiliaan I in 1477 gingen de landen over naar het huis Habsburg en werd het proces voortgezet. In 1506 erfde de minderjarige Karel V de Habsburgse Nederlanden. Zijn tante Margaretha van Oostenrijk (1506-1530) werd de landvoogdes van de Nederlanden.
In 1528 onderwierp het sticht Utrecht (ruwweg de huidige provincies Utrecht en Overijssel omvattend) zich aan Karel V ter bescherming tegen invallen van de hertog van Gelre. Acht jaar later volgde de heerlijkheid Groningen en de landschap Drenthe. Ten slotte wist Karel V na afloop van de Gelderse Oorlogen in 1543 ook het hertogdom Gelre onderdeel te maken van de Habsburgse Nederlanden.
Door middel van de Transactie van Augsburg in 1548 werden de Zeventien Provinciën in de Bourgondische Kreits tot één staatkundig geheel geconsolideerd en werden nagenoeg geheel losgemaakt uit het Heilige Roomse Rijk. Een versterking van de dynastieke positie van het huis Habsburg in de Habsburgse Nederlanden.
Het stedelijk particularisme in de Nederlanden.
In de 15e eeuw ondervonden de Bourgondische hertogen al weerstand van het stedelijk particularisme tegen de centralisatiepolitiek. Vooral in het graafschap Vlaanderen leidde dit tot opstanden, zoals de Vlaamse Opstand tegen Maximiliaan van 1482 tot 1492. De vader van Maximiliaan, keizer Frederik III, stuurde Duitse troepen naar Gent en Brugge. Als reactie hierop sloten Brabant en de Hoeken zich aan bij de Vlamingen. Jan III van Egmont dwong echter in juni 1489 Rotterdam tot overgave en in juli 1492 gaf Gent zich over aan Albrecht van Saksen.
Naast landsheer van de Habsburgse Nederlanden was keizer Karel V echter ook keizer van het Heilige Roomse Rijk. Zijn expansiepolitiek, de Italiaanse Oorlogen (1494-1559), bracht hem in conflict met Frans I van Frankrijk. Deze oorlogen zorgden voor een toenemende belastingdruk op de rijke Nederlanden, vooral in Vlaanderen; in de periode 1552-1556 steeg de rente in Antwerpen tot 48,8%, wat de economie ondermijnde. In 1554 kwam het tot onlusten in Antwerpen. De "druk van het imperium" leidde in Gent al tot opstand in 1540, maar Karel V wist de Gentse Opstand neer te slaan, waarna de privileges van de stad ontnomen werden, een duidelijke waarschuwing voor andere steden.
Tijdens de Gelderse Oorlogen (1502-1543) kreeg de hertog van Gelre Karel steun van de Fransen. Hollandse schepen moesten constant gekonvooieerd worden doordat Karel van Gelre samenwerkte met de Friese kaper en krijgsheer Grote Pier. Deze methode van kaapvaart werd later voortgezet door de watergeuzen tijdens de Tachtigjarige Oorlog (1568-1648).
Religieuze reformatie en contrareformatie.
Aan het eind van de 14e eeuw kwam de Moderne Devotie op. Dit was een spirituele beweging binnen de middeleeuwse Kerk die de nadruk legde op de innerlijke ontwikkeling van het individu. De beweging ontstond door ontevredenheid over de misstanden in de Kerk. De beweging begon in de IJsselstreek, van daaruit verspreidde ze zich via handelssteden als Deventer en Zwolle over de hele wereld van de Hanze, met name in het noorden en oosten van Duitsland. De Moderne Devotie zorgde voor een verandering in denken. Dit creëerde een voedingsbodem voor het Bijbels humanisme – in navolging van de humanisten uit Italië – en de Reformatie, die allereerst vaste voet aan de grond kreeg in Duitsland (Saksen). Als reactie op de Reformatie ontstond de Contrareformatie.
Het gedachtegoed van de Reformatie verspreidde zich aanvankelijk vanuit de meest verstedelijkte delen van de Nederlanden, waaronder Doornik en Valencijn, vanwaaruit het al snel Antwerpen bereikte. In 1521 werd Luther in de kerkelijke ban gedaan en vervolgens tijdens de Rijksdag van Worms in de rijksban gedaan. Al in 1523 vonden de eerste ketterverbrandingen in de Nederlanden plaats en werden de augustijner monniken, Jan van Essen en Hendrik Voes, op de Grote Markt van Brussel terechtgesteld. Zij hadden in Antwerpen het woord van Luther verspreid.
Ook in Duitsland vonden naar aanleiding van de Reformatie schermutselingen plaats. Dit leidde tot de oprichting van het Schmalkaldisch Verbond in 1531, waarin Duitse protestantse vorsten ijveren voor de erkenning van de nieuwe Duitse godsdienst, het lutheranisme. Hoewel dit aanvankelijk succesvol leek, wist de keizer Karel V in 1541 landgraaf Filips I van Hessen voor zich te winnen en later ook hertog Maurits van Saksen. Omdat het Verbond nu verlamd was, besloot de keizer het religievraagstuk met geweld op te lossen en voerde van 1546 tot 1547, geallieerd met paus Paulus III, het hertogdom Beieren en dus enkele overgelopen protestantse vorsten, de Schmalkaldische Oorlog. Het Schmalkaldisch Verbond verloor de strijd maar toch werd in 1555 de Godsdienstvrede van Augsburg getekend, die uitging van het principe "cuius regio, eius religio": van wie het land is, is ook de godsdienst. Dit hield in dat iedere rijksvorst besliste welke godsdienst in zijn gebied opgelegd werd en hij daardoor ook de beheerder van de kerkgoederen was. De godsdienstvrede maakte definitief en officieel een einde aan de geloofseenheid in het Heilige Roomse Rijk, waarvan feitelijk al enige tijd geen sprake meer was.
Hoewel de oorlog en de daaropvolgende vrede niet direct te maken hadden met de Nederlanden, werd hierdoor wel heel duidelijk dat het mogelijk was om af te wijken van het rooms-katholieke geloof. Vooral in de Zuidelijke Nederlanden kreeg het protestantisme naar de leer van Frans-Zwitserse theoloog Johannes Calvijn (calvinisme) een grote aanhang. Het lutheranisme, dat aanvankelijk sterker stond in het noorden en vooral het oosten van de Nederlanden, werd er in de tweede helft van de 16e eeuw door verdrongen.
In 1550 vaardigde Karel V in de Nederlanden het Bloedplakkaat uit. Hiermee werd het drukken, schrijven, verspreiden en bezitten van ketterse boeken en afbeeldingen, het bijwonen van ketterse bijeenkomsten, het prediken van een tegendraadse religie en het huisvesten van ketters, met de doodstraf en inbeslagname van alle goederen bestraft. Een derde van de vervolgden waren de wederdopers of anabaptisten. Omdat ze zo sterk aan hun geloof vasthielden, wachtte hen de brandstapel.
De lokale machthebbers, de adel en de stadsbesturen, bleven overwegend katholiek, maar stonden voor een veel gematigder religieus beleid om ongeregeldheden met de grote protestantse minderheid te voorkomen. Vooral in de gewesten ver van Brussel, sinds 1531 het regeringscentrum, werd de anti-ketterijwetgeving vrijwel niet uitgevoerd. Dit was bijvoorbeeld het geval in Friesland, waar na 1559 de wetgeving zelfs helemaal niet meer werd toegepast. In Groningen werd het Bloedplakkaat van 1550 niet eens afgekondigd. Maar ook in Amsterdam werd tussen 1553 en 1567 geen enkel doodvonnis uitgevoerd. In Vlaanderen echter wist de inquisiteur Pieter Titelmans vele ketters op te pakken om deze tot de doodstraf te laten veroordelen.
In 1559 vaardigde paus Paulus IV de bul "Super universas" uit waarin een nieuwe bisschoppelijke indeling van de Nederlanden werd beschreven. Dit was een bijzonder impopulair plan, omdat men verwachtte dat hiermee ook de inquisitie vervangen zou worden door de Spaanse Inquisitie. Hierover deden gruwelijke verhalen (de zogenaamde zwarte legende) de ronde, die niet noodzakelijk waren gebaseerd op de realiteit, maar waarvan de geuzen wel profiteerden.
Machtsoverdracht aan Filips II (1555).
Met de Transactie van Augsburg van 1548 bezegelde Karel V de uitbreiding van zijn bezittingen in de Nederlanden met de erkenning van de Zeventien Provinciën als de Bourgondische Kreits binnen het Heilige Roomse Rijk. In 1549 bepaalde Karel met de Pragmatieke Sanctie dat de Zeventien Provinciën steeds als één geheel overgeërfd moeten worden. In 1555 droeg Karel de regering van de Nederlanden over aan zijn zoon Filips II. De meeste vorsten bleven tot hun dood aan de macht, maar mogelijk voorzag hij de oppositie tegen de onbekende Filips. Karel leunde bij deze plechtigheid op de schouder van Willem van Oranje. De Nederlanden werden vanaf nu ook aangeduid als de Spaanse Nederlanden.
Adel in conflict met de koning.
De religieuze tegenstellingen legden het constitutionele probleem bloot: had de koning absolute macht, of moest hij samenwerken met de hoge adel en de Staten-Generaal? De stadhouders en de hoge adel hadden onder Karel V en zijn zuster, landvoogdes Maria van Hongarije (1530-1555), veel van hun macht moeten inleveren ten bate van ambtelijke juristen. Na het aantreden van Margaretha van Parma als landvoogdes (1559-1567), richtte de hoge adel, onder anderen Willem van Oranje, Lamoraal van Egmont en Filips van Montmorency ("Horne"), zich vooral tegen haar adviseur Granvelle. Op 23 juli 1561 schreven Oranje en Egmont hun eerste protestbrief aan Filips. Nadat er een jaar later geen verandering was opgetreden, sloten zij zich aaneen in de Liga tegen Granvelle. In 1563 sloot de graaf van Horne zich aan bij de tweede protestbrief. In 1564 wisten ze Granvelle weg te werken, waarna hun invloed op de landvoogdes toenam. Hierna konden zij zich weer meer richten op de godsdienstkwestie.
Economische malaise.
Economisch waren er grote problemen. De Spaanse staatsschuld liep op van twee miljoen gulden in 1544 tot zeven miljoen in 1556. In 1557 schortte Filips II de rentebetalingen op. Dit was een van de eerste van een serie Spaanse staatsbankroeten en had als gevolg dat de Zuid-Duitse bankiers en Antwerpse kleine spaarders geruïneerd werden.
Vlaanderen en Artesië waren in die tijd sterk geïndustrialiseerd, waarbij de lakennijverheid domineerde. Deze was sterk afhankelijk van de wolimport uit koninkrijk Engeland en een blokkade hiervan zorgde direct voor een grote werkloosheid onder handelaren en ambachtslieden. In de eeuwen daarvoor had dit al geregeld voor opstanden gezorgd en ook nu was er weer een handelsoorlog met Engeland. De protestantse Elizabeth I van Engeland kondigde in 1563 een uitvoerverbod af, waardoor de Engelse wolstapel uit Antwerpen werd gehaald.
Daarnaast viel in 1564 door de zware winter (tijdens de kleine ijstijd) de oogst in Frankrijk en de Nederlanden tegen. En door de Zevenjarige Oorlog tussen Denemarken en Zweden) werd eind april 1565 de zeestraat de Sont verbinding met de Oostzee ook nog eens gesloten. Hoewel de zeestraat na twee maanden weer geopend werd onder druk van Polen – deze bondgenoot van Denemarken zag de graanhandel van Danzig verstoord worden – steeg de graanprijs, mede door speculaties, en brak er de winter van 1565 en 1566 een hongersnood uit in de Nederlanden.
De combinatie van economische malaise, particularisme en religieuze onderdrukking zorgde voor grote onlusten.
Begin van de opstand (1566-1576).
Smeekschrift der Edelen.
Nadat Filips II de onverkorte tenuitvoerlegging van de ketterplakkaten had bevolen aan zijn halfzus Margaretha in de brieven uit het bos van Segovia, verbond de lagere adel zich in 1565 in het Eedverbond der Edelen. Deze edelen boden in 1566 - het "wonderjaar" of "hongerjaar" – op 5 april de landvoogdes een Smeekschrift der Edelen aan, om tot verzachting van de vervolgingen te komen. Bij deze gelegenheid zou Karel van Berlaymont tegen Margaretha de beroemde woorden "N'ayez pas peur Madame, ce ne sont que des gueux" ("Wees niet bang mevrouw, het zijn slechts bedelaars") gezegd hebben, waarna de edelen dit overnamen als erenaam en geuzenpenningen en bedelnappen gingen dragen.
Floris van Montmorency, de baron van Montigny, die in 1562 al eens als woordvoerder van de Raad van State naar Spanje was afgereisd over het beleid van kardinaal Antoine Perrenot de Granvelle, bracht het smeekschrift nu met Jan van Glymes, de markies van Bergen op Zoom, naar de koning. Beiden overleden daar in gevangenschap, Montigny zeer waarschijnlijk door wurging in 1570.
Hagenpreken en Beeldenstorm.
Gedurende de tijd die nodig was om met Filips in Spanje te communiceren over het smeekschrift, schortte Margaretha van Parma de vervolgingen op, wat door de lokale bestuurders ruimer werd geïnterpreteerd dan zij bedoeld had. Naar aanleiding hiervan keerden gevluchte protestanten terug, waarna zij tussen mei en augustus begonnen met hagenpreken. Vanaf 10 augustus tot oktober 1566 raasde de Beeldenstorm door de Lage Landen, de Nederlandse Opstand was uitgebroken.
Het einde van de Zeventien Provinciën met de Val van Antwerpen (1585).
Met de Acte van Verlatinghe van 1581 scheidden de Noordelijke Nederlanden van de Zuidelijke Nederlanden. Met de Val van Antwerpen volgde pas de feitelijke scheiding en officieel werd de scheiding tussen de Republiek der Zeven Verenigde Nederlanden en de Spaanse Nederlanden bekrachtigd door de Vrede van Münster in 1648.

</doc>
<doc id="25418" url="https://nl.wikipedia.org/wiki?curid=25418" title="Republiek der Zeven Verenigde Provinciën">
Republiek der Zeven Verenigde Provinciën



</doc>
<doc id="25419" url="https://nl.wikipedia.org/wiki?curid=25419" title="Amsterdam (doorverwijspagina)">
Amsterdam (doorverwijspagina)

Amsterdam is de hoofdstad van Nederland. Amsterdam kan ook verwijzen naar:

</doc>
<doc id="25421" url="https://nl.wikipedia.org/wiki?curid=25421" title="Íngrid Betancourt">
Íngrid Betancourt

Íngrid Betancourt Pulecio (Bogota, 25 december 1961) is een Frans-Colombiaans politica. Ze was lid van de Colombiaanse Senaat van 1998 tot 2002, toen ze werd ontvoerd door leden van de guerrillabeweging FARC. Na zes jaar kwam ze bij een verrassende reddingsactie weer vrij.
Persoonlijk.
Betancourt is de tweede dochter van minister Gabriel Betancourt (1919–2002) en de afgevaardigde Yolanda Pulecio. Ze groeide op in Parijs, waar haar vader destijds de Colombiaanse regering vertegenwoordigde bij de UNESCO. Ook studeerde ze aan de Universiteit van Oxford. In 1981 trouwde ze met de Franse diplomaat Fabrice Delloye, met wie ze twee kinderen kreeg: Mélanie (1985) en Lorenzo (1988). Na haar echtscheiding in 1990 trouwde Betancourt in 1996 met Juan-Carlos Lecompte, een Colombiaans architect en medeoprichter van de Partido Verde Oxígeno. 
Politieke loopbaan.
Betancourt werd in 1994 gekozen in de Colombiaanse Kamer van Afgevaardigden en in 1998 in de Senaat. In 2002 was ze presidentskandidaat namens de Partido Verde Oxigeno, waarvan ze een van de oprichters was. Ze was actief bij Global Greens die ze in 2001 tijdens de eerste Global Green Conference in Canberra toesprak. In 2002 en opnieuw in 2022 was ze kandidaat voor het presidentschap. In 2002 eindigde haar campagne door de ontvoering; in 2022 trok ze zich terug omdat ze in peilingen nog geen procent van het electoraat wist te trekken.
Ontvoering.
Betancourt was lid van de Colombiaanse senaat. In 
2002 stelde ze zich kandidaat voor de presidentsverkiezingen van 2002. In haar campagne besloot zij de dialoog met de belangrijkste Colombiaanse guerrillagroepering, de communistische FARC, te zoeken. Een week nadat zij in een gesprek met vertegenwoordigers van de FARC had opgeroepen de ontvoeringen door de FARC te staken, werd zij zelf ontvoerd.
Zij werd op 23 februari 2002 samen met haar campagneleidster Clara Rojas ontvoerd bij een checkpoint van de FARC. Rojas besloot om bij Betancourt te blijven; zij had de kans terug te keren naar haar familie maar deed dit niet. Toen ze in 2008 werd vrijgelaten zei ze dat ze al drie jaar niets meer van Betancourt had vernomen.
In maart 2004 reikte prinses Máxima de Geuzenpenning aan Betancourt uit. Haar moeder nam deze voor haar in ontvangst.
In 2007 werd bekend dat Betancourt al vijf keer had geprobeerd te ontsnappen. Op 28 april 2007 werd zij voor het laatst gezien door een mede-gegijzelde die kort daarna wel ontsnapte.
Later dat jaar, op 29 november, doken er video's op waarop zij samen met drie Amerikanen, de Colombiaanse senator Eladio Perez, en andere politici en militairen - ook allen gegijzeld - was te zien. De video was door de Colombiaanse politie afgenomen van FARC-arrestanten. De dag daarna werd ook een op de FARC buitgemaakte brief van haar vrijgegeven. Daarin schreef ze onder meer dat ze er niet goed aan toe was.
Bevrijding.
Op 2 juli 2008 bevrijdde het Colombiaanse leger Betancourt, drie Amerikaanse gijzelaars en elf Colombiaanse militairen in het district Guaviare. Het leger was al een jaar geïnfiltreerd in de FARC-eenheid die Betancourt gevangen hield. Ze maakten de lokale commandant wijs dat de gijzelaars per helikopter naar een andere locatie verplaatst zouden worden. Deze helikopter was echter bemand door het Colombiaanse leger en eenmaal in de lucht werden de bewakers van de gijzelaars overmeesterd.
Eis om schadevergoeding aan autoriteiten.
In juni 2010 kwam Betancourt met een eis aan de Colombiaanse regering om een schadevergoeding van 12,5 miljard peso's (circa 5 miljoen euro) voor de inkomens- en psychische schade die de ontvoering haar en haar familie zou hebben gekost. De Colombiaanse autoriteiten toonden zich verbaasd over deze stap. Toen ook in de publieke opinie in het land veel verontwaardiging weerklonk, maakte Betancourts advocaat Gabriel Devis bekend dat er zou worden gezocht naar een niet-juridisch vergelijk in de opgeroepen compensatiekwestie.

</doc>
