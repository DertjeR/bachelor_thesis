<doc id="15648" url="https://nl.wikipedia.org/wiki?curid=15648" title="Autosnelweg">
Autosnelweg

Een autosnelweg, informeel ook snelweg, autostrade en autobaan, is een conflictvrije weg bestemd voor snel gemotoriseerd verkeer (zoals auto's, motoren, bussen en vrachtwagens). Conflictvrij wil zeggen dat kruisingen ongelijkvloers zijn en dat er een middenberm is tussen de twee rijrichtingen. 
De naam "autostrade", afgeleid van het Italiaanse woord "autostrada", wordt vooral gebruikt in Vlaanderen terwijl het germanisme "autobaan" vooral in het oosten en noorden van Nederland gebruikt wordt.
Het verschil tussen autoweg en autosnelweg werd in Nederland ingevoerd met het RVV van 1966. Er kwam ook een verschillend verkeersbord. De autosnelweg heette toen nog "autoweg met gescheiden rijbanen en ongelijkvloerse kruisingen". Bedoeld werd: "... met volledig gescheiden rijbanen en zonder gelijkvloerse kruisingen". Een autosnelweg is in Nederland alleen toegankelijk voor motorvoertuigen waarmee met een snelheid van ten minste 60 kilometer per uur kan en mag worden gereden.
De eerste autosnelweg ter wereld werd in 1921 bij Berlijn geopend onder de naam "Automobil-Verkehrs- und Übungs-Straße" (AVUS). Aanvankelijk werd deze gebruikt als racecircuit. In Nederland is de eerste autosnelweg, rijksweg nr. 12 tussen Voorburg en Zoetermeer, in 1936 in gebruik genomen.(Tot aan het Rijn-Schiekanaal) Rond 1940 was het traject Utrecht - Voorburg (nu met brug over het Rijn-Schiekanaal)
van rijksweg 12 gereed. In België werd het eerste stuk snelweg in 1937 aangelegd ter hoogte van Brugge, tussen Beernem en Loppem. Dit was het begin van de autosnelweg Brussel - Kust, thans A10/E40, voltooid in 1956.
Autosnelwegen worden in de meeste landen (met als belangrijke uitzondering de Verenigde Staten) aangeduid met een verkeersbord dat een pictogram van een autosnelweg met viaduct afbeeldt. De achtergrond is dan blauw of groen.
België heeft met 57,8 km per 1000 km² het grootste aantal kilometers snelweg per landoppervlakte van de Europese Unie. Nederland komt op de tweede plaats met 56,8 km per 1000 km². In totaal heeft Nederland 2360 km snelweg op 41.543 km² en België 1763 km op 30.528 km² (cijfer 2011). Afgezet tegen de grootte van de bevolking komen België (ruim 11 miljoen inwoners) en Nederland (17 miljoen inwoners) allebei op ongeveer 15 centimeter snelweg per inwoner.
Geschiedenis van de autosnelwegen.
Duitsland was het eerste land dat autosnelwegen (Autobahnen) aanlegde.
Geen van deze snelwegen voor 1935 was echter een snelweg in de zin zoals we die nu kennen: een weg met gescheiden rijbanen, ongelijkvloerse kruisingen en aansluitingen, waarop alleen motorvoertuigen zijn toegestaan.
De AVUS had destijds geen verkeersfunctie, maar was een circuit. De Italiaanse autostrada's waren weliswaar alleen voor gemotoriseerd verkeer toegankelijk, maar hadden geen rijbaanscheiding (daarentegen wél op veel plaatsen gelijkvloerse kruispunten). De snelweg tussen Keulen en Bonn had ook geen scheiding tussen de rijrichtingen; die is pas veel later aangebracht.
De HaFraBa, een organisatie die tot doel had om in Duitsland een hoogwaardig wegennet aan te leggen, beginnende met de weg HAmburg-FRAnkfurt-BAsel, had begin jaren dertig zeer veel pionierswerk verricht en tracés opgemeten. Nadat de NSDAP in 1933 in Duitsland aan de macht was gekomen, sloeg de partij als een blad aan een boom om voor wat betreft de houding tegenover autosnelwegen. Was men voor de machtswisseling nog fel tegen de aanleg van snelwegen, plotseling zag men de propagandistische waarde in van de snelweg als object om de werkloosheid te bestrijden en om de nationale verbondenheid te vergroten, alsmede om de wereld de "zegeningen" van het Derde Rijk te kunnen tonen. De HAFRABA werd vervolgens geïncorpereerd in de organisatie die onder leiding van Dr. Fritz Todt de aanleg van zeer veel Autobahnen zou gaan verzorgen. Mede door het voorwerk dat al was verricht, was men in 1935, amper twee jaar na de machtswisseling, in staat om de eerste echte Autobahn tussen Frankfurt en Darmstadt open te stellen. Hoewel Hitler de Autobahn dus niet bedacht heeft, heeft hij hem omarmd en politiek en propagandistisch uitgebuit. Daarmee begon ook de mythe van de "Strasse des Führers".
Kenmerken.
Een autosnelweg heeft minimaal vier rijstroken (twee rijstroken per richting, dus iedere richting 1 rijbaan) en twee (vlucht/pech-)stroken die normaliter niet gebruikt mogen worden. De twee rijrichtingen zijn van elkaar gescheiden door een middenberm.
Bij snelwegen met meer dan vier rijstroken per richting wordt de afwatering van de autosnelweg door de brede rijbaan bemoeilijkt (gevaar voor aquaplaning), vooral bij op- en afritten.
Nederland kent meerdere rijkswegen die vierstrooks zijn: de A2 tussen knooppunt Everdingen en knooppunt Deil, de A4 tussen knooppunt Badhoevedorp en knooppunt Burgerveen (tussen Hoofddorp en Burgerveen zelfs vijfstrooks), de A12 van De Meern tot knooppunt Gouwe bij Gouda en delen van de A16. De A1 bij Amersfoort. De A2 tussen Amsterdam en Utrecht, en de A1 tussen Diemen en Muiderberg zijn vijfstrooks.
Rijstrookbreedte.
De rijstrookbreedte is op autosnelwegen in principe 3,50 meter. Rondom de grote steden komen ook autosnelwegen voor met een rijstrookbreedte van 3,25 meter, de zogenaamde stadsautosnelwegen. De A9 (Gaasperdammerweg) was hiervan een voorbeeld, maar is in 2005 verbreed. Voorts zijn er autosnelwegen die om historische redenen wat smallere rijstroken hebben, zo was de rijstrookbreedte op de A2 Utrecht-Amsterdam voor de verbreding 3,20 m. Op sommige autosnelwegen in Nederland zijn de rijstroken smaller gemaakt, opdat er ruimte is voor een extra rijstrook. Dit wordt een plusstrook genoemd. Kenmerkend is dat er bij plusstroken ook een vluchtstrook beschikbaar blijft. De eerste plusstrook werd geopend op 22 november 1999 op de A27 tussen Houten en knooppunt Everdingen.
Regelgeving.
Motorvoertuigen die geen 60 km/h mogen of kunnen rijden zijn in Nederland niet toegelaten tot de autosnelweg. In België is dit 70 km/h. Een weggebruiker dient ook op een autosnelweg zo veel mogelijk rechts te houden, zodat medeweggebruikers de mogelijkheid wordt geboden tot links passeren. Rechts passeren is in principe verboden, behalve bij file-rijden of wanneer men zich rechts van een blokkenlijn bevindt. Voorrangsborden en borden voor verplichte rijrichting zoekt men tevergeefs bij de toeritten van een Nederlandse autosnelweg; dit is inherent aan de regelgeving van dit wegtype. In België komen deze borden wel voor. Keren en achteruitrijden zijn streng verboden en worden beboet met hoge boetes, terwijl spookrijders in principe kunnen rekenen op een dagvaarding.
Toerit en afrit.
Met een toerit of invoeging (Vlaanderen: oprit) is het mogelijk om op de snelweg te komen en met een afrit of uitvoeging is het mogelijk een autosnelweg weer te verlaten. Het geheel van toeritten en afritten wordt aansluiting genoemd. In Nederland liggen er aansluitingen om de 4 à 5 kilometer. Als de invoegstrook van de toerit wordt doorgetrokken naar de uitvoegstrook van de volgende afrit dan noemt men dat een weefstrook of weefvak. Bij een klaverblad is er altijd sprake van een weefvak. Deze liggen meestal in een rangeerbaan. Knooppunten worden in Vlaanderen meestal "verkeerswisselaars" genoemd.
Het in- en uitvoegen wordt volgens de wet als een "bijzondere manoeuvre" gezien en daarbij moet men het overige verkeer voor laten gaan. Vaak gaat het overige verkeer, mits dat kan en mag, een strook naar links om ruimte te maken voor het in te voegen voertuig, maar dit is niet verplicht.
Verkanting.
De verkanting van een rijbaan is een helling die in dwarsrichting wordt ingebouwd om een goede afwatering te waarborgen en om bochten veiliger en comfortabeler berijdbaar te maken. Op een recht stuk weg gebeurt dit meestal in een dakprofiel onder een helling van 2 à 2,5%, waardoor beide rijbanen naar de zijbermen afwateren. In bochten wordt vaak een lessenaarsprofiel toegepast, waarbij een verkanting, een dwarshelling tot 6% wordt toegepast.
Speciale rijstroken.
Busstrook.
In Vlaanderen kennen bepaalde autosnelwegen zoals de E34 (A21), E313 (A13), E19 (A1) speciale rijstroken voor autobussen. Deze speciale rijstrook (de vroegere pechstrook) mag door autobussen gebruikt worden wanneer er file is. De maximumsnelheid op deze speciale rijstrook is 80 km/h. Ook op enkele Nederlandse snelwegen mogen lijndiensten bij file gebruikmaken van de vluchtstrook.
Spits- en plusstrook.
Om de verkeersdruk in Nederland en België te verminderen, worden sommige vluchtstroken in de spits dynamisch opengesteld voor het verkeer. Dit wordt een spitsstrook genoemd. De eerste spitsstrook, op de A28 tussen Den Dolder en De Uithof, werd in 1996 geopend.
Elke 500 tot 1000 meter zijn pechhavens aangelegd die de functie van vluchtstrook overnemen. Omdat er in Nederland steeds meer spitsstroken komen, was het Ministerie van Verkeer en Waterstaat voornemens om per 1 januari 2005 de hulpdiensten niet meer via de vluchtstrook te laten passeren, maar tussen het andere verkeer door. Omdat hiertegen door een aantal hulpdiensten in tweede instantie bezwaar is gemaakt en het in principe mogelijk blijft de spitsstroken te sluiten bij pechgevallen, ongevallen en calamiteiten geldt dat het 'middendoor rijden' alleen wordt toegepast als het verkeer niet (meer) van de spitsstrook af kan (bijvoorbeeld bij stilstaande file).
Een alternatief voor de spitsstrook is de plusstrook. Hierbij worden de rijstroken versmald, zodat een extra rijstrook beschikbaar komt, maar er toch ruimte blijft voor een vluchtstrook. De meest linkse rijstrook wordt alleen opengesteld in de spitsuren, waarbij voor alle rijstroken de maximumsnelheid wordt verlaagd.
Noodstopstrook.
Op sterke afdalingen worden soms noodstopstroken aangelegd. Dit zijn stukken weg aan de rechterkant van de weg die eindigen in een grote zandbak. Hierdoor kunnen auto's die niet meer kunnen remmen toch op een veilige manier tot stilstand komen.
Wissel- of doelgroepstrook.
Een wisselstrook is een strook in het midden van de autosnelweg, tussen beide rijrichtingen in, die alleen in de spits gebruikt wordt door de automobilisten uit de drukste rijrichting (gelegen op de A1). Voorheen was de bedoeling om deze strook alleen toegankelijk te maken voor carpoolers, dit experiment faalde echter. In delen van de Ring Rotterdam zijn doelgroepstroken voor autobussen en vrachtwagens beschikbaar.
Bufferstrook.
Een bufferstrook is een strook die ervoor zorgt dat een file het afslaande verkeer niet blokkeert.
Vluchtstrook.
In Vlaanderen wordt de ongebruikte strook aan de rechterkant van de rijbaan "pechstrook" genoemd en in Nederland wordt dit meestal de "vluchtstrook" genoemd. De reguliere rijstroken worden in Vlaanderen ook wel "baanvakken" genoemd.
In Nederland wordt op snelwegen met vier of meer rijstroken naast elkaar vaak een tweede vluchtstrook aangelegd aan de linkerkant, om te voorkomen dat men bij pech drie rijstroken zou moeten oversteken om de vluchtstrook te bereiken.
Klimstrook.
In landen met bergachtige gebieden komen klimstroken (ook wel kruipstroken) voor. Dit houdt in dat bij stijgingen de rechter rijstrook wordt gereserveerd voor vracht- en ander verkeer dat meer moeite heeft met hellingen. De weg bestaat dan vaak uit drie rijstroken waarbij de twee meer links gelegen stroken door het snellere verkeer dienen te worden gebruikt. Nederland heeft bijna geen steile hellingen en telt maar twee klimstroken. De bekendste klimstrook in Nederland is onderdeel van de A2 op de Kruisberg, net ten noorden van Maastricht, in de richting van knooppunt Kerensheide. De tweede, de Kunderberg, ligt op de A76 ter hoogte van Heerlen in de richting van Duitsland (Aken). Tevens zijn er klimstroken op regionale wegen in Overijssel en Limburg. Bij de uitgangen van een aantal tunnels neemt het aantal stroken soms ook toe, waarbij de meest rechtse ook de functie van kruipstrook kan vervullen.
In België bestaat op de A4/E411, tussen de opritten 15 (Loyers) en 16 (Wierde), een gelijkaardige regeling om vanuit de Maasvallei de zuiderhelling te beklimmen in de richting van de Ardennen. Over een afstand van iets meer dan 3 km zijn er uitzonderlijk 4 rijstroken aangelegd, gescheiden door onderbroken strepen. Op de 3de en 4de strook mag het zwaar verkeer niet rijden; licht verkeer mag overal rijden maar toch is de onderbroken streep tussen de linkse twee stroken en de rechtste twee stroken afwijkend van vorm.
Ook op de A26/E25 bestaat een dergelijke klimstrook om vanuit de Amblèvevallei (viaduct van Remouchamps) de zuiderhelling te overwinnen in de richting van Bastogne. De E25, die typisch maar 2x2 rijstroken heeft, is daar voorzien van een derde strook (bijna 4 km lang) waarop geen zwaar verkeer is toegelaten. Ook hier mag licht verkeer overal rijden; alle onderbroken strepen hebben hier wel dezelfde vorm.
Tol.
In sommige landen (bijvoorbeeld Hongarije, China, Frankrijk, Spanje, Japan en Italië) moet tol worden betaald voor het gebruik van bepaalde autosnelwegen. Meestal krijgt de automobilist een kaart als hij de snelweg oprijdt, waarna hij bij het verlaten van de snelweg betaalt over de afgelegde afstand. Het oponthoud bij de tolpoorten is minimaal, maar toch komt het weleens voor dat er juist bij de tolpoort een file ontstaat.
In Nederland hoeft de weggebruiker op de autosnelweg nergens tol te betalen. Er zijn wel enkele toltunnels in Nederland, waar de weggebruiker voor dient te betalen, maar die zijn onderdeel van een N-weg (bijvoorbeeld Westerscheldetunnel - N62 en Kiltunnel - N217). In Vlaanderen hoeft alleen tol te worden betaald voor het gebruik van de Liefkenshoektunnel (R2) in Antwerpen. Ook voor de Oosterweeltunnel in de geplande Oosterweelverbinding om Antwerpen is tolheffing voorzien.
Wat wel op enkele Nederlandse en Belgische autosnelwegen voorkomt, is schaduwtol. Hierbij betaalt niet de weggebruiker, maar de overheid een bedrag voor iedere voertuigpassage aan de exploitant. Dit komt in België onder andere voor bij de A602 door Luik en in Nederland bij de Noordtunnel (Rijksweg 15) en de Wijkertunnel (Rijksweg 9)
Tolvignetten.
In diverse landen wordt een belasting op het gebruik van de snelwegen geheven door middel van tolvignetten. Dit zijn meestal stickers die bij onder andere tankstations en bij de grens kunnen worden aangeschaft en die op de voorruit dienen te worden bevestigd. Ook handhaving via de kentekenplaten behoort tot de mogelijkheden. Wie bij controle geen vignet blijkt te hebben, moet meestal (soms ter plaatse) alsnog een vignet aanschaffen en bovendien een boete betalen. De vignetten zijn doorgaans verkrijgbaar met een verschillende geldigheidsduur, zoals een maand of een jaar.
Verlichting.
België.
Vóór de nacht van 15 juli 2011 waren in België de meeste autosnelwegen volledig verlicht. Sommige recentere snelwegen die vanaf de jaren 80 aangelegd zijn, zoals de A17, de A18 en de A19, werden nooit voorzien van een volledige verlichting. De op- en afritten/knooppunten en verzorgingsplaatsen zijn in België vrijwel altijd verlicht. België is zeer bekend om de sterk uitgebouwde verlichting van de autosnelwegen.
Uit energiebesparing en om lichthinder tegen te gaan, ging de verlichting op de autosnelwegen vanaf 2007 's nachts uit van middernacht tot 06:00 uur, behalve aan de op- en afritten, knooppunten, verzorgingsplaatsen en de ringwegen bij de grote steden in Vlaanderen. De verlichting bleef eveneens 's nachts branden op de autosnelwegen in Wallonië.
Sinds de nacht van 15 juli 2011 is de verlichting op het merendeel van de snelwegen in Vlaanderen uitgeschakeld. Dit heeft men ingevoerd om nog meer energie te besparen en de lichthinder zo veel mogelijk te beperken. Ook wordt er geld bespaard op het plaatsen en onderhouden van verlichtingspalen, dat geld zou gebruikt worden voor andere verkeersinfrastructuur zoals dynamische borden. Om de veiligheid te blijven garanderen zouden er meer reflectoren langs de kant van de weg komen en gaat men gebruikmaken van reflecterende verf. Op ringwegen, knooppunten en op- en afritten blijven de lichten nog altijd permanent aan. Op sommige stukken weg zal men dynamische verlichting aanwenden, die men kan inschakelen bij filevorming, wegwerkzaamheden, gervaarlijk weer, op verzoek van de politie of indien de verkeersintensiteit dit rechtvaardigt.
Aangezien de beslissingen op vlak van mobiliteit toebehoren aan de gewestelijke instanties, is het nieuwe lichtplan slechts van toepassing voor het Vlaamse Gewest. In Wallonië en Brussel blijft de bestaande regeling (2007) aldus van kracht.
Nederland.
Nederlandse autosnelwegen worden binnen de Randstad op de belangrijke trajecten vrijwel altijd verlicht. Buiten de Randstad is er alleen verlichting bij knooppunten, verzorgingsplaatsen en grotere steden. In totaal is 992 km van de 2342 km autosnelweg verlicht (bron: AVV). Het verlichtingsgehalte op de Nederlandse autosnelwegen neemt echter (ook buiten de Randstad) steeds verder toe. Zo is een deel van de A1 in Twente van verlichting voorzien waar dat voorheen niet het geval was.
Duitsland.
In tegenstelling tot België en Nederland worden Duitse autosnelwegen sporadisch verlicht. Alleen bij enkele grote steden zoals Berlijn, Hamburg, Keulen en Saarbrücken is er verlichting.
Maximum- en adviessnelheden.
De maximumsnelheid op een autosnelweg is in België 120 km/h, in Nederland 100 km/h (tussen 6-19u, daarbuiten maximaal 130 km/h) en buiten België en Nederland op de meeste snelwegen 130 km/u. In Nederland geldt in afwijking daarop op veel drukkere wegvakken, of vanwege milieuredenen, een maximumsnelheid van 80 km/h, 100 km/h of 120 km/h. Tot 1973 was er in Nederland geen snelheidslimiet op autosnelwegen. Op 1 mei 1988 is de maximumsnelheid verhoogd van 100 km/h naar 120 km/h en op 1 september 2012 naar 130 km/h. In Frankrijk wordt 130 km/h gehanteerd, maar dit wordt bij regen verlaagd naar 110 km/h. Op de Duitse Autobahn geldt alleen een adviessnelheid van 130 km/h. Wel geldt dat er bij snelheden boven de 130 km/h altijd een verzekeringsbeperking bestaat bij een ongeval. Op veel Autobahnen gelden echter bindende snelheidslimieten. Dit is onder meer afhankelijk van nabijheid van bebouwing, natuur en verkeersintensiteit. Italië maakt het mogelijk om op 3-strooks snelwegen, naast de reguliere 130 km/h, de limiet te verhogen naar 150 km/h. Luxemburg en Denemarken hebben de maximumsnelheid verhoogd naar 130 km/h, waarbij in Luxemburg, net als in Frankrijk, geldt dat bij regen de wettelijke maximumsnelheid 110 km/h is. Ook in Zweden en Oostenrijk zijn er proeven met hogere maximumsnelheden gedaan.
Voor auto's met aanhangwagens of caravans gelden meestal lagere maximumsnelheden. Zo is in Nederland de maximumsnelheid voor auto's met aanhanger of caravan met een totaalgewicht tot 3500 kg, 90 km/h. Tot 1 mei 2009 was dat 80 km/h, dezelfde maximumsnelheid die voor vrachtwagens en combinaties van meer dan 3500 kg geldt. In onder andere Frankrijk en België gelden geen afwijkende snelheden voor auto's met een aanhangwagen.
In de Verenigde Staten is de maximumsnelheid op de interstate highways per staat geregeld. Deze varieert over het algemeen van 55 mph (88,5 km/h) in de buurt van steden, tot 85 mph (136,8 km/h) in de uitgestrekte vlakten in het midden van Amerika. Op sommige gevaarlijke trajecten binnen de bebouwde kom komen snelheidslimieten van 40 mph (64,4 km/h) voor. Tot 1995 was er een landelijke maximumsnelheid van 55 mph, die ingesteld was na de oliecrisis van 1973. De staat Montana had tot 1999 overdag geen maximumsnelheid; in plaats daarvan was de snelheidslimiet "reasonable &amp; prudent".
Duitsland.
Duitsland is het enige land in Europa waar geen absolute maximumsnelheid geldt voor autosnelwegen. Het idee kreeg in de jaren 70 geen politieke meerderheid. Voorstanders van een algemene maximumsnelheid zien als voordelen toename van de verkeersveiligheid en vermindering van brandstofverbruik en luchtvervuiling. Tegenstanders zijn van mening dat enerzijds het de persoonlijke vrijheid van burgers zal aantasten ("Freie Fahrt für freie Bürger"), anderzijds wordt vermoed dat een absolute snelheidsbeperking nadelige invloed zal hebben op de nationale economie doordat de reistijden toenemen. Ook geloven zij dat de concurrentiepositie van de Duitse automobielindustrie gevaar kan lopen, omdat de Duitse automerken vooral degelijke en veilige, maar ook snelle auto's ontwikkelen.
Er is voortgaande discussie in Duitsland over dit onderwerp, maar in opiniepeilingen blijkt dat een meerderheid tegen een absolute maximumsnelheid is, en over het algemeen wordt ook aangenomen dat er op het ogenblik geen politieke meerderheid voor is. Er wordt daarentegen wel een adviessnelheid gegeven van 130 km/h. Boven deze snelheid geldt, indien men bij een ongeval betrokken raakt, een verzekeringsbeperking. Daarnaast kunnen door verkeersborden en signalering lagere maximumsnelheden worden opgelegd.
Terugbrengen van de snelheden.
In Nederland is op diverse plaatsen de snelheid teruggebracht tot 100 km/h. Redenen hiervoor zijn: milieuredenen (in het bijzonder geluidsoverlast en luchtkwaliteit), verkeersveiligheid en een betere doorstroming. Dit werd aangegeven door zogenoemde kaasplankjes; gele bordjes in de middenberm. Deze bordjes zijn vanaf 2000 vervangen door hectometerpaaltjes die de ter plekke geldende maximumsnelheid aangeven. Ook bestaan er enkele burgerinitiatieven om net als in Spanje de snelheid te verlagen tot 110 km/h.
Vanwege de stikstofcrisis besloot het kabinet-Rutte III om vanaf 16 maart 2020 de maximumsnelheid op Nederlandse autosnelwegen van 6.00 tot 19.00 te verlagen naar 100 km/h. Buiten deze tijdspanne blijft 130 km/h de limiet. Een generieke snelheidsverlaging werd ook onderzocht en gesteund door coalitiepartijen D66 en ChristenUnie, maar VVD en CDA vonden dit een stap te ver gaan. 
80 kilometerzone.
In bijzondere gevallen wordt de snelheid nog verder teruggebracht. Proefsgewijs is als eerste op de A13 bij Rotterdam Overschie vanaf mei 2002 de snelheid teruggebracht tot maximaal 80 km/h. Na een bevredigend resultaat is deze maatregel in november 2005 op meer snelwegen in stedelijke gebieden genomen, zoals op de A10-west in Amsterdam. Hiermee wordt ook een verbetering van de luchtkwaliteit beoogd, naast een extra geluidsreductie van 1 dB(A) ten opzichte van de situatie bij 100 km/h, al kan men zich afvragen of de gestelde normen op die manier gehaald zullen worden. Ter vergelijking: een verlaging van de geluidssterkte met 3 dB(A) is voor het menselijk oor nog nét waarneembaar. Trajectcontrole moet zorgen voor de handhaving. De ingestelde 80 kilometerbeperking in Den Haag is punt van discussie vanwege de forse toename van files met hun bijkomende effecten zoals toename van luchtvervuiling door lang stilstaande auto's en vrachtwagens, economische schade (meer verbruik van brandstof en verloren tijd voor bestuurders en hun werkgevers). De andere beperkingen staan nu ook ter discussie. Omdat aan de A13 een vliegveld (Rotterdam The Hague Airport) grenst, en de buurt dus ook zeer veel overlast ondervindt van luchtverkeer, is de proef onder wetenschappers omstreden.
Over de effecten van snelheidsbeperkingen op autosnelwegen lopen de meningen uiteen. Voorstanders benoemen een betere "leefbaarheid", veiligheid en doorstroming (ideale doorstroomsnelheid ligt tussen 80–90 km/h). Critici trekken de als feiten aangenomen gegevens in twijfel. Er zijn vele voorbeelden, meest recent en evident is Denemarken. Daar is na een verhoging van de maximumsnelheid op autosnelwegen van 110 km/h naar 130 km/h het aantal in het verkeer om het leven gekomen personen juist met 25% afgenomen, dit is in strijd met de verwachtingen van veel verkeerskundigen die, op basis van statistische gegevens, uitgaan van enkel nadelige effecten bij snelheidsverhoging.
Snelheden bij werkzaamheden.
Bij wegwerkzaamheden of het naderen van files kan de maximumsnelheid worden beperkt door een snelheid van 90, 70 of 50 km/h op matrixborden te tonen. In Nederland waren dat in eerste instantie adviessnelheden, sinds de invoering van het RVV 1990 zijn het maximumsnelheden.
Minimumsnelheden.
Hoewel er in Nederland geen minimumsnelheid op de autosnelweg geldt mag men niet zo langzaam rijden dat men het overige verkeer hindert of in gevaar brengt. Ook geldt er een toelatingssnelheid: een voertuig dat niet ten minste 60 km/h kan en mag rijden, mag niet op de autosnelweg komen. In België bedraagt de minimumsnelheid 70 km/h (er is een reeks van uitzonderingen zoals weersomstandigheden, verkeersdichtheid, zicht, etc. bepaald in Artikel 10.1).
Nummering.
België.
Belgische autosnelwegen hebben altijd een A- en meestal een E-nummer. E-nummers geven lange, transeuropese routes aan; de E-nummers worden bij voorrang gebruikt op de wegwijzers maar enkel als het om autosnelwegen gaat. A-nummers worden slechts vermeld als een autosnelweg geen E-nummer heeft. Autosnelwegen die (een deel van) een ring rond een stad beschrijven worden aangeduid met een R-nummer (bijvoorbeeld R0 - Brussel, R1 en R2 - kleine resp. grote ring Antwerpen), niet alle wegen met een R-nummer zijn echter autosnelweg. Sommige zeer korte stukjes autosnelweg hebben een B-nummer (met de B van Bretelle), maar die zijn meestal niet onder dat nummer bekend (bijvoorbeeld rond Gent: B401 - afrit E17 naar Gent-Centrum, B402 - afrit E40 naar Flanders Expo).
Nederland.
Nederlandse snelwegen hebben altijd een A-nummer. 1- of 2-cijferige A-nummers zijn rijkswegen (A1, A12). Driecijferige A-nummers zijn over het algemeen provinciale snelwegen (bijvoorbeeld A348 Arnhem-Dieren). In eerste instantie werden de rijkswegen (de latere A-wegen), genummerd 'met de klok mee' vanuit Amsterdam. De A1, Amsterdam-Duitsland, A2 Amsterdam-Maastricht, A3 [nooit aangelegd] Amsterdam-Rotterdam (alleen een stukje bij Dordrecht is N3 genummerd), A4 Amsterdam-Den Haag. A-wegen worden in Nederland altijd aangeduid met witte letters op een rode achtergrond. Sommige snelwegen hebben ook een E-nummer. Aanduiding van een weg met E-nummer is in Nederland niet gebruikelijk.
Duitsland.
Duitse snelwegen hebben een A-nummer, de grotere verbindingswegen een B-nummer (Bundesstrassen), en de andere wegen een L-nummer (Landesstrassen). De belangrijke snelwegen hebben 1 cijfer, de minder belangrijke 2 (het eerste cijfer van die twee hangt af van de regio), en de korte verbindingswegen 3 cijfers. Verder zijn de nummers logisch opgebouwd. Oneven nummers lopen van noord naar zuid, en even nummers lopen van west naar oost.
Andere landen.
In de meeste Europese landen worden A-nummers gebruikt voor autosnelwegen. Een uitzondering hierop vormen het Verenigd Koninkrijk, Ierland, Rusland, Wit-Rusland, Oekraïne en Hongarije. Daar wordt de letter M (van Motorway, of van Magistrales (Oost-Europa)) gebruikt voor autosnelwegen. Voor andere belangrijke nationale wegen worden in het Verenigd Koninkrijk A-nummers gebruikt, in onder andere Ierland, België, Nederland, Frankrijk, Spanje, Portugal N-nummers en in Hongarije, Duitsland, Denemarken, Zweden, Finland, Estland, Polen, Tsjechië, Slowakije, Litouwen, Kroatië, Slovenië, Griekenland, Servië, Bulgarije nummers zonder letter.
Wegbeheer.
De meeste Nederlandse autosnelwegen zijn rijkswegen en worden beheerd door Rijkswaterstaat. Dit zijn alle A-nummers onder de 100 en de A200. Enkele relatief korte snelwegen worden beheerd door de provincie. Dit zijn de A208, A256, A270, A325, A326 en de A348.
In België zijn alle autosnelwegen gewestwegen die worden beheerd door het Vlaams, Waals of het Brussels Hoofdstedelijk Gewest.

</doc>
<doc id="15655" url="https://nl.wikipedia.org/wiki?curid=15655" title="Zuid-Limburgse Stoomtrein Maatschappij">
Zuid-Limburgse Stoomtrein Maatschappij

De Zuid-Limburgse Stoomtrein Maatschappij (ZLSM) is een stichting die de stoomtreindienst exploiteert op de spoorlijn tussen Kerkrade en Schin op Geul, een toeristische spoorweg, onder de museumnaam Miljoenenlijn. Het gedeelte tussen Kerkrade en Simpelveld is onderdeel van de Miljoenenlijn. Tot en met 2016 werd er ook tussen Schin op Geul en Valkenburg gereden. Vanwege een verbod door de Inspectie voor Transport kan er voor onbepaalde tijd niet op het spoor van ProRail worden gereden, waardoor het eindpunt Schin op Geul is.
De ZLSM rijdt voorts tussen Simpelveld en het Duitse Vetschau (Duitsland) met een railbus ("Schienenbus").
Geschiedenis van de spoorlijn(en).
De lijn waarover de ZLSM rijdt bestaat uit verschillende delen: Schin op Geul – Simpelveld – Vetschau is onderdeel van de vroegere spoorlijn Aken - Maastricht (geopend in 1853), Simpelveld – Domaniale Mijn (geopend in 1872) en Spekholzerheide (voorheen Kerkrade West) – Kerkrade Centrum (geopend in 1934 als onderdeel van de Miljoenenlijn).
Tussen Kerkrade en Schaesberg / Landgraaf maakte de ZLSM van 2004 tot eind 2006 drie jaar gebruik van het in 1934 geopende deel van de Miljoenenlijn. Op dat moment werd die lijn nog door de Nederlandse Spoorwegen geëxploiteerd. Tussen Schaesberg / Landgraaf en Heerlen werd van de spoorlijn (Maastricht / Sittard –) Heerlen – Herzogenrath – Aken (Duitsland) gebruik gemaakt. Nadat Veolia de exploitatie van de Heuvellandlijn in december 2006 overnam, ontbrak de ruimte voor de treinen van de ZLSM op het baanvak naar Heerlen. De treinen van de ZLSM keerden sindsdien wederom in Kerkrade Centrum. Sinds 2015 maakt ZLSM geen gebruik meer van station Kerkrade Centrum en keren de treinen bij de halte Kerkrade ZLSM.
Miljoenenlijn.
De oorsprong van de "Miljoenenlijn" wordt gevormd door de spoorlijn Schaesberg - Simpelveld, een aftakking van de spoorlijn Sittard - Herzogenrath, waarvan de aanleg begon in 1925 ten behoeve van het kolenvervoer van de steenkoolmijnen. De verantwoordelijke uitvoerder van het werk was Corstiaan van Herpen, medewerker van het Spoorwegbouwbedrijf te Utrecht, een dochtermaatschappij van de Nederlandsche Spoorwegen. Bij de aanleg van de lijn werd 3,5 miljoen kubieke meter grond verzet. De spoorlijn kwam gereed in 1934.
De naam is ontleend aan de geschatte kosten per kilometer; het 12,5 km lange traject heeft destijds ongeveer 12,5 miljoen gulden gekost, destijds een zeer hoog bedrag. De Miljoenenlijn werd in eerste instantie gebruikt voor vervoer van materialen en mijnwerkers voor de exploitatie van de steenkoolmijnen. In 1949, 24 jaar na de officiële opening van de lijn, vond het eerste openbare reizigersvervoer plaats. De lijn werd in 1986 geëlektrificeerd tot aan Kerkrade-Centrum en was tot 2006 in gebruik bij de NS waarna de exploitatie van het reizigersvervoer is overgegaan naar Veolia. Saillant detail: Op 1 augustus 1954 reed het eerste dieseltreinstel, een DE1, met de bijnaam Blauwe Engel over deze lijn.
Sluiting.
Op 28 mei 1988 werd het baanvak Kerkrade-Centrum – Simpelveld gesloten. Later, na de opheffing van de treindienst Maastricht – Simpelveld – Aken in 1992, werd het baanvak Schin op Geul – Simpelveld – Bocholtz-Grens, alsmede Simpelveld – Kerkrade Centrum door de Nederlandse Spoorwegen verkocht aan de ZLSM, nadat eerst de verbinding met het geëlektrificeerde hoofdspoor in Schin op Geul (Sog-aansluiting, zie afbeelding) was opgebroken. In januari 2007 is de aansluiting te Schin op Geul weer hersteld met een enkelsporige verbinding. Sindsdien is het voor de ZLSM mogelijk door te rijden naar Valkenburg.
Vanaf Schin op Geul wordt het traject sinds 1995 gebruikt als museumlijn door de Zuid-Limburgse Stoomtrein Maatschappij voor de exploitatie van de stoomtreindienst. De omstandigheid dat circa 900 meter van dit traject over Heerlens grondgebied loopt heeft voor een aanzienlijke vertraging in de ontwikkeling gezorgd.
Dreigende sluiting verbinding Kerkrade.
In 2023 gaf spoorbeheerder ProRail aan de verbinding met het geëlektrificeerde hoofdspoor tussen Kerkrade ZLSM en station Kerkrade Centrum weg te halen, waardoor de treinen van de ZLSM via Kerkrade geen toegang meer zouden hebben tot het hoofdspoor richting Landgraaf. Erfgoedvereniging Bond Heemschut vond dit een aantasting van een 'groot industrieel monument'. De ZLSM dreigde naar de rechter te gaan als ProRail dit door zou zetten. In september 2023 is de aansluiting nog intact en worden gesprekken tussen de ZLSM en ProRail hervat.
Geschiedenis van de ZLSM.
Aanleiding.
Een korte historie van deze museumorganisatie: in de jaren zestig van de 20e eeuw begon de regering in Den Haag wegens bezuinigingen met pogingen tot opheffing van de onrendabele spoorlijn tussen Kerkrade en Schin op Geul. Deze treinverbinding werd door (te) weinig reizigers gebruikt. Na vele jaren van discussies en financiële injecties werd in 1987 de knoop doorgehakt en op 29 mei 1988 werd de deze dienst definitief opgeheven.
Planvorming.
Al voor de sluiting van de spoorlijn had een aantal spoorwegenthousiasten het plan gevat om de spoorlijn als een toeristische en historische spoorweg te exploiteren. Met het oog op deze sluiting werd op 24 maart 1988 de ZLSM (toen nog als Zuid-Limburgse Stoomtram Maatschappij) opgericht. Het doel van deze organisatie is het behoud van dit traject en de exploitatie van de toeristische stoomtreindienst, uitgevoerd met historisch materieel. Aanvankelijk was het doel om ook naar Valkenburg te rijden. De NS was hier echter tegen en het duurde nog tot 2007 voordat de stoomtrein verder reed dan Schin op Geul.
Vier jaar later, op zaterdag 30 mei 1992, kwam er ook een einde aan de reguliere treindienst tussen Maastricht en Aken en stopte de NS-dieseltrein voor het laatst in Simpelveld.
Startfase.
De ZLSM begon met het opleiding van vrijwilligers en kocht zeven eersteklas K1-rijtuigen bij de NMBS in België. Een ijzerhandel uit Born schonk een rangeerlocomotief die de naam "Lommaert" kreeg. Met deze locomotief kreeg de ZLSM van NS toestemming om met werktreinen te rijden.
Er werd een projectvoorstel gestuurd aan de diverse gemeenten, het Ministerie van Economische Zaken en het Europees Fonds voor Regionale Ontwikkeling, waarop door hen subsidie werd toegezegd. De gemeenten waren in het begin nog huiverig vanwege eerdere slechte ervaring met het Primosa-museum in Gulpen. Nadat het risico voor de gemeenten verminderd werd, verleenden ook zij medewerking, onder meer met een versnelde doorloop van subsidieaanvragen.
Het Prins Bernhard Cultuurfonds gaf subsidie voor de aankoop van een eerste Zweedse stoomlocomotief van de Statens Järnvägar. In juli 1994 werd met de NS een overeenkomst getekend waarbij de ZLSM de spoorlijn voor tien jaar in bruikleen kreeg. Op 23 december 1994 kreeg de ZLSM een concessie voor het berijden van het traject Schin op Geul – Kerkrade.
In april 1995 startte de treindienst van de ZLSM tussen Schin op Geul en Kerkrade Centrum. In september van hetzelfde jaar werd de lijn geopend door Pieter van Vollenhoven. Later is men ook gaan rijden naar Vetschau (vanaf 2000) en Heerlen (2004 t/m 2006). Van april 2007 t/m eind 2016 was de treindienst verlengd van Schin op Geul naar Valkenburg. Op het baanvak naar Vetschau rijden uitsluitend railbussen, op de overige baanvakken stoomtreinen en "Schienenbussen" (railbussen).
Het depot is gevestigd bij het station van Simpelveld.
Overdracht infrastructuur.
In december 2012 kwam de ZLSM in acute liquiditeitsproblemen, die voorlopig konden worden afgewend door leningen van de provincie Limburg en lokale overheden.
In november 2013 besloot de provincie Limburg, in ruil voor overname van de infrastructuur (het spoor, de overwegen en de gebouwen), een bedrag van 3,5 miljoen euro uit te trekken. Samen met de 1,5 miljoen euro die de aanliggende gemeenten, Valkenburg, Simpelveld, Kerkrade en Gulpen-Wittem bijdragen, is er nu 5 miljoen euro beschikbaar voor het doen van de noodzakelijke investeringen in het dure onderhoud aan de infrastructuur. De ZLSM heeft voorts een plan opgesteld om meer bezoekers en inkomsten te verwerven, om daarmee de sinds 2008 dalende trend, weer in opgaande lijn om te buigen.
Op 12 december 2013 vond de officiële overdracht plaats van de infrastructuur aan de vijf betrokken overheden.
Seinstelsel.
Bij de ZLSM wordt er gewerkt met de klassieke beveiliging conform oude NS-richtlijnen. Toen de Nederlandse Spoorwegen in 1992 de exploitatie op de lijn beëindigden, waren enkel post T (de voormalige post II) in Simpelveld en post T in Wijlre nog operationeel als blokpost. Het waren de laatste twee klassieke posten in Nederland die op een spoorlijn met reizigersvervoer buiten dienst werden gesteld.
Enkele vrijwilligers hebben zich vervolgens sterk gemaakt voor het behoud van de klassieke beveiliging en na het aantrekken van enkele oud-medewerkers van het seinwezen van de Nederlandse Spoorwegen werd begonnen met de wederopbouw. Stukje bij beetje werd de beveiliging opnieuw opgebouwd en hierbij aangepast aan het gewijzigde emplacement van station Simpelveld. Post II staat aan de kant van Wijlre en maakt het beveiligd vertrekken van en binnenkomen op spoor 1, 2, 3 en 4 mogelijk. Post I bevindt zich bij de splitsing van de lijn naar Kerkrade (Miljoenenlijn) en de voormalige lijn Aachen Hbf – Maastricht. Vanuit Kerkrade is het mogelijk om beveiligd te vertrekken van en binnen te komen op spoor 1, 2 en 3. Spoor 3 is voor treinen naar en van Vetschau. Post T bevindt zich in het stationsgebouw en coördineert de algehele treindienst tijdens een rijdag. De treindienstleider bedient geen wissels en seinen, maar beschikt alleen over een blokkast voor het geven van toestemmingen aan de beide seinhuizen en het controleren van de ingestelde rijwegen aldaar.
De twee seinhuisjes in Simpelveld zijn rijksmonument op basis van gebruikte bouwmaterialen (Kundersteen) en functionele zeldzaamheid.
In 2008 kwam ook de klassieke beveiliging in Wijlre gereed. De post bevindt zich in het stationsgebouw en is ingericht als kruisingsstation, waar beveiligd gekruist kan worden. Vanuit Wijlre is de lijn tot Schin op Geul dubbelsporig, alleen het linkerspoor wordt bereden voor beide richtingen. Met het in dienst komen van de post in Wijlre is er voor het eerst sinds 1992 weer een handbediend blokstelsel, blokstelsel A, gebouwd 1913, in bedrijf in Nederland en wel tussen Wijlre en Simpelveld. Post T Wijlre is uitschakelbaar op post T Simpelveld. De dienstdoende treindienstleider aldaar kan het blokstelsel dan in Simpelveld simuleren.
Op niet-rijdagen is er geen treindienstleider en wordt er met behulp van baanvakpenningen gereden. Voor elk van de drie baanvakken is er slechts één penning beschikbaar, die centraal uitgegeven en ingenomen wordt. Enkel de trein of het rangeerdeel dat in bezit is van de betreffende penning, heeft toestemming om het baanvak te berijden. Door het ontbreken van een penning is tevens duidelijk dat een bepaald baanvak bezet is. De klassieke seinen in Simpelveld en Wijlre hebben bij het rijden op penningen geen functie en mogen dan genegeerd worden
Materieel.
Stoomlocomotieven.
Voor de treindienst werd gezocht naar stoomlocomotieven die gelijkend waren op de NS-locomotieven die voorheen vanuit Heerlen werden ingezet. Er werd gekeken naar een Poolse TK48-locomotief, maar daarvoor kon geen exportvergunning worden verkregen.
Hierop werd de zoektocht naar stoomlocomotieven verlegd naar Zweden. De Zweedse staatsspoorwegen (Statens Järnvägar) hield decennialang een grote strategische reserve aan stoomlocomotieven aan, die in de jaren negentig werd opgeheven omdat er nog maar weinig bevoegde machinisten voor waren. Daar werden uiteindelijk vier stoomlocomotieven gekocht, waarvan er in 2022 één rijvaardig is. De stoomlocomotieven kwamen per schip naar Born en werden vanaf daar naar Simpelveld gesleept. Ook kwamen er veel reserveonderdelen mee. De Zweedse stoomloc B 1289 is eigendom van het Spoorwegmuseum en in bruikleen gegeven aan de ZLSM. Later kwam ook de NS 8826 vanuit Tilburg naar Simpelveld.
In 2015 werd locomotief 52 532 toegevoegd aan de collectie. Deze locomotief was afkomstig van de Veluwsche Stoomtrein Maatschappij (VSM). In de periode 2015 - 2024 is deze locomotief aan een grote revisie onderworpen. 
Eind 2020 is locomotief 50 3666 (ook bekend als 50 0073) toegevoegd aan het materieelbestand. Deze locomotief is op 1 maart 2024 overgebracht naar Simpelveld, nadat ze tot december 2023 bij haar vorige beheerder VSM in Beekbergen heeft gestaan. Bij een eerdere overbrengpoging is de locomotief halverwege gestrand in Nijmegen met een warmgelopen lager, alwaar de loc tot eind februari 2024 heeft gestaan. 
Sinds januari 2023 is locomotief 57, Bonne, van de HSIJ in bruikleen bij de ZLSM. Dit omdat er vanwege de stikstofperikelen niet meer over het terrein van Tata Steel gereden kan worden.
Overig.
Negen rijtuigen zijn afkomstig van de Belgische Spoorwegen (NMBS), twee van de Compagnie Internationale des Wagons-Lits (CIWL) en een van de Nederlandse Spoorwegen. Voor de dienst naar Vetschau is een "Schienenbus" (twee motorwagens, twee bijwagens en een stuurstandwagen ) van de Duitse Spoorwegen (DB) verworven. Van de Nederlandse Spoorwegen (NS) is treinstel 179 (Plan X, voorheen Blauwe Engel) overgenomen (nog niet rijvaardig).
Elektrische tram.
Elektrische trammotorwagen 610 (Beijnes, 1931) van de vroegere Limburgsche Tramweg Maatschappij is door het Spoorwegmuseum aan de ZLSM geschonken en bevond zich (niet rijvaardig) sinds eind 2005 te Simpelveld. Op 20 november 2010 werd de LTM 610 in bruikleen gegeven aan de Tramweg-Stichting te Den Haag en daar (tijdelijk) in Haagse staat teruggebracht als "Limburger" HTM 90. In oktober 2017 kreeg deze weer een Limburgs (groen) uiterlijk en op 9 maart 2018 keerde de trammotorwagen terug naar de ZLSM in Simpelveld.

</doc>
<doc id="15656" url="https://nl.wikipedia.org/wiki?curid=15656" title="ZLSM">
ZLSM



</doc>
<doc id="15657" url="https://nl.wikipedia.org/wiki?curid=15657" title="Z.L.S.M.">
Z.L.S.M.



</doc>
<doc id="15658" url="https://nl.wikipedia.org/wiki?curid=15658" title="Ijsvogel">
Ijsvogel



</doc>
<doc id="15662" url="https://nl.wikipedia.org/wiki?curid=15662" title="Houteend">
Houteend



</doc>
<doc id="15663" url="https://nl.wikipedia.org/wiki?curid=15663" title="Marcella Mesker">
Marcella Mesker

Marcella Antoinette Mesker (Den Haag, 23 mei 1959) is een Nederlands tenniscommentator en voormalig professioneel tennisspeelster. 
Biografie.
Marcella Mesker bereikte de 31e positie op de wereldranglijst (in maart 1983, en later nogmaals aan het einde van het seizoen 1986) en won in 1986 het WTA-toernooi van Oklahoma. In het dubbelspel won zij tien titels. Zij bereikte de dubbel­spel­finale van het Australian Open 1979 met de Australische Leanne Harrison en de halve finale van het US Open 1984 met de Zwitserse Christiane Jolissaint aan haar zijde.
Na haar actieve loopbaan richtte zij zich op de journalistiek, waar zij fungeert als tenniscommentator voor NOS Studio Sport. Sinds 1987 is zij bij tenniswedstrijden op radio en televisie te horen. In 2022 ontving zij de Theo Koomen Award voor het beste sportverslag van het jaar: de toernooizege van Tim van Rijthoven in Rosmalen.
Siemens Open.
Bijna vijftien jaar lang was zij medetoernooidirecteur van het Siemens Open. Samen met Ivo Pols was zij verantwoordelijk voor de groei van deze internationale ATP-Challenger op de Mets Tennisbanen in Scheveningen. Hiervoor ontvingen zij in 2006 de internationale ATP-Challenger Award alsmede de Promotieprijs van Den Haag.
Boek.
In haar boek "Vrouwen op het Centre Court" (2007) schrijft zij aan de hand van anekdotes uit de tenniswereld over vrouwen aan de tennistop. Zij geeft een kijkje achter de schermen van dertig jaar vrouwentennis.
Bestuur.
Mesker was bestuurslid van sportkoepel NOC*NSF, secretaris van de WTA, vicevoorzitter IC van Nederland, voorzitter Business Club Klein Zwitserland en lid Adviesraad voor Sport in Den Haag.
NL Tennis Podcast.
Sinds 2020 maakt zij samen met videomaker Jan-Willem de Lange de "NL Tennis Podcast". Daarnaast geeft zij communicatie- en mediatrainingen.
Tenniscarrière.
"Enkelspel" – In 1986 won zij de eerste editie van het WTA-toernooi van Oklahoma.
"Dubbelspel" – Mesker stond negentien keer in een WTA-finale, waarvan zij er tien won:
Posities op de WTA-ranglijst.
Positie per einde seizoen:

</doc>
<doc id="15666" url="https://nl.wikipedia.org/wiki?curid=15666" title="Dirk Kuijt">
Dirk Kuijt

Dirk Kuijt (Katwijk, 22 juli 1980), soms geschreven als "Dirk Kuyt", is een voormalig Nederlands profvoetballer en voetbaltrainer. Hij speelde voor FC Utrecht, Feyenoord, Liverpool en Fenerbahçe SK. Kuijt was van 2004 tot en met 2014 international in het Nederlands voetbalelftal, waarvoor hij 104 wedstrijden speelde en 24 keer scoorde. Hij was van 2 juni tot 24 november 2022 hoofdtrainer van ADO Den Haag. Kuyt tekende op 28 december 2023 voor een half jaar bij de Antwerpse club Beerschot VA, waarmee hij in april 2024 promoveerde naar het hoogste niveau van België.
Clubcarrière.
Quick Boys.
Kuijt begon zijn voetbalcarrière bij de amateurs van Quick Boys. In maart 1998 kwam hij bij het eerste team en speelde zes wedstrijden, waarin hij drie doelpunten maakte, in de Hoofdklasse van het amateurvoetbal. Samen met zijn teamgenoot Hendrik van Beelen vertrok hij in 1998 naar FC Utrecht.
FC Utrecht.
Hij speelde vijf seizoenen voor FC Utrecht en speelde in totaal 160 competitiewedstrijden. Zijn laatste wedstrijd voor de club was de KNVB beker-finale van 1 juni 2003. Deze finale speelde hij tegen zijn toekomstige club Feyenoord. FC Utrecht won deze wedstrijd met 4-1, mede door een doelpunt van Kuijt.
Feyenoord.
Vanaf het seizoen 2003/2004 kwam hij uit voor Feyenoord. De transfersom bedroeg 1 miljoen euro. Kuijt maakte zijn eerste goals voor Feyenoord op 14 september 2003 in de uitwedstrijd tegen AZ. Hij scoorde in deze wedstrijd tweemaal, waarvan één strafschop. In het seizoen 2004/2005 werd Kuijt topscorer van de Eredivisie met 29 competitiedoelpunten. Kuijt kreeg het vertrouwen van de nieuwe trainer Ruud Gullit. Deze gaf hem de opdracht mee dat hij Kuijt alleen wilde zien in het 16-meter gebied van de tegenstander. Kuijt moest een echte goalgetter worden. Dit kwam direct tot uiting in de eerste competitiewedstrijd van dat seizoen tegen de Graafschap. Kuijt maakte de eerste drie Feyenoord doelpunten in de met 6-1 gewonnen wedstrijd. In dat seizoen kreeg hij een goede klik met mede-aanvaller Salomon Kalou. Bij heel veel goals was Kalou de aangever van Kuijt of andersom. Ze hadden de bijnaam K2.
Met ingang van het seizoen 2005/06 werd Kuijt aanvoerder onder trainer Erwin Koeman. Feyenoord begon dit seizoen goed door de eerste 6 wedstrijden te winnen. Kuijt maakte in deze eerste wedstrijden 6 doelpunten. Na de derde competitiewedstrijd uit tegen Ajax, die Feyenoord met 1-2 won, gaf Kuijt aan de rest van het seizoen bij Feyenoord te willen blijven. Hij had de ambitie om met Feyenoord naar de Coolsingel te gaan. In dat seizoen streed Feyenoord ook lang mee om de landstitel, maar verloor uiteindelijk in de tweede seizoenshelft de race van PSV. In de play-offs tegen Ajax ging het vervolgens helemaal mis. Feyenoord verloor beide wedstrijden en plaatste zich zo niet voor de UEFA Champions League. Kuijt baalde hier zo van dat hij na de wedstrijden zijn emoties niet de baas kon worden. Hij verliet het veld in tranen, balend van het feit dat hij weer een teleurstellend seizoen had gedraaid met zijn club. Kuijt werd in dat seizoen uiteindelijk wel verkozen tot Speler van het jaar van de Nederlandse competitie. Hij won deze prijs voor de tweede maal. Na dat seizoen werd hij in verband gebracht met transfers naar Liverpool en Newcastle United.
Kuijt miste op 12 april 2006 de uitwedstrijd tegen PSV. Dit was de enige wedstrijd die hij niet speelde voor Feyenoord. Vanaf maart 2001 en de 12 april 2006 miste Kuijt niet één wedstrijd van z'n club. Hij speelde 179 wedstrijden achter elkaar.
Jaren later gaf Kuijt aan in een reportage van Feyenoord TV een goede tijd te hebben gehad bij Feyenoord. Kuijt vond dat hij er als voetballer en als mens was gegroeid. Ook zou hij nog altijd graag een keer terugkeren als voetballer bij de club. Kuijt gaf ook een top drie doelpunten van zijn tijd bij Feyenoord:
Liverpool.
Vanaf het seizoen 2006/2007 stond Kuijt onder contract bij Liverpool FC. Hij tekende een contract voor vier jaar met een transfersom van 10 miljoen pond.
Op woensdag 19 mei 2007 werd bij Quick Boys de Dirk Kuijt-tribune geopend. Omdat Kuijt Champions Leagueverplichtingen bij zijn club had, werd de tribune geopend door zijn dochtertje. Op woensdag 23 mei 2007 maakte Kuijt zijn eerste doelpunt in de Champions League, in de finale tussen Liverpool en AC Milan. Hij scoorde in de 89ste minuut en verkleinde daarmee de achterstand naar 1-2.
In het seizoen 2007–2008 was alles bij zijn club Liverpool erop gericht om het landskampioenschap te behalen. Dit doel raakte echter al snel buiten beeld. In de halve finale van de Champions League scoorde Kuijt tegen Chelsea, maar dit was niet genoeg om de finale te bereiken. Op zaterdag 6 februari 2010 scoorde Kuijt zijn vijftigste doelpunt als speler voor Liverpool in de thuiswedstrijd tegen Everton. In het seizoen 2010–2011 was Dirk Kuijt topscorer bij Liverpool.
Fenerbahçe SK.
Op 3 juni 2012 werd bekend dat Kuijt een contract van drie jaar bij het Turkse Fenerbahçe SK uit Istanboel tekende. Na Pierre van Hooijdonk en Guus Hiddink werd hij de derde Nederlander bij de achttienvoudige Turkse kampioen. Kuijt speelde goed en scoorde 6 goals in 6 wedstrijden. Op 22 mei 2013 won Dirk Kuijt met Fenerbahçe SK in het Ankara 19 Mayisstadion de Fortis Türkiye Kupasi, de Turkse voetbalbeker. Hij won in 2014 voor het eerst in zijn carrière een landskampioenschap met Fenerbahçe.
Terug naar Feyenoord.
Kuijt tekende op vrijdag 10 april 2015 een eenjarig contract waarmee hij zich gedurende het seizoen 2015–2016 opnieuw verbond aan Feyenoord. Hij vierde zijn officieuze rentree op 12 juli in de oefenwedstrijd tegen Fortuna Düsseldorf (2-0) in Kufstein. Negen jaar na zijn laatste optreden voor de club uit Rotterdam-Zuid kwam hij voor het eerst sinds zijn terugkeer na rust binnen de lijnen als vervanger van Colin Kazim-Richards.
Bij zijn eerste competitiewedstrijd voor Feyenoord, op 8 augustus, scoorde Kuijt het winnende doelpunt: hij benutte in de tweede helft een strafschop tegen zijn voormalige werkgever FC Utrecht (3-2). Op 18 oktober 2015 en 25 oktober 2015 maakte Kuijt in de uitwedstrijd tegen SC Heerenveen (2-5) en in de thuiswedstrijd tegen AZ (3-1) een hattrick voor Feyenoord in twee opeenvolgende wedstrijden. De laatste Feyenoorder die dit presteerde was Piet Kruiver, die dit in 1964 deed. Kuijt won op 24 april 2016 met Feyenoord de KNVB beker door in de finale FC Utrecht met 2-1 te verslaan. Na afloop van het seizoen verlengde hij zijn contract bij Feyenoord tot medio 2017. In december 2016 gaf hij in het winterstopprogramma van Kees Jansma aan graag nog een jaar door te willen gaan met voetballen.
Op 5 april 2017 maakte hij zijn 150ste doelpunt in de Eredivisie. Op 14 mei 2017, in de kampioenswedstrijd van het seizoen 2016/2017, thuis tegen Heracles Almelo, scoorde Kuijt zijn 100ste doelpunt voor Feyenoord. Met zijn hattrick had hij een belangrijk aandeel in deze wedstrijd en dus de landstitel. Drie dagen later, op 17 mei, maakte hij bekend te stoppen met voetballen. Hij werd vanaf seizoen 2017/18 klaargestoomd voor een functie in het technisch management binnen de club. Martin van Geel fungeerde hierbij als zijn mentor. Per seizoen 2018/19 is Kuijt trainer van de Onder-19 van Feyenoord. Hij neemt die taak over van Cor Adriaanse.
Terug bij Quick Boys.
Kuijt maakte op 7 april 2018 kortstondig zijn rentree als voetballer voor Quick Boys, de club waar hij zijn carrière ooit begon en waar hij tevens fungeerde als assistent-trainer. Hij kwam drie keer in actie in de Derde divisie op zaterdag.
Dirk Kuyt Testimonial.
Op zondag 27 mei 2018 organiseerde Feyenoord voor Kuijt een afscheidswedstrijd. Hierin kwamen drie teams in actie. Een combinatie van oud- en huidig Feyenoord, een team met vrienden van Dirk (met spelers waar hij bij Liverpool en Fenerbahçe samen speelde) en een combinatie van de succesvolle teams van het Nederlands elftal in de jaren 2010 en 2014. Kuijt ontving uit handen van burgemeester Aboutaleb twee Rotterdamse prijzen: de Faas Wilkesprijs en de Wolfert van Borselenpenning.
Interlandcarrière.
Kuijt maakte op 3 september 2004 zijn debuut voor het Nederlands voetbalelftal in de met 3-0 gewonnen wedstrijd tegen Liechtenstein. Bondscoach Marco van Basten selecteerde hem vanaf die wedstrijd voor elke interland. Zijn eerste goal voor Nederland maakte hij op 9 oktober 2004 in de uitwedstrijd tegen Macedonië. Kuijt was ook actief op het WK 2006 in Duitsland, waar hij twee wedstrijden (tegen Argentinië en Portugal) in de basis startte. In de wedstrijd tegen Portugal kreeg Kuijt de voorkeur in de spits ten koste van Ruud van Nistelrooij.
Na dit toernooi gaf Kuijt aan dat hij de ambitie had om vaste spits te worden van het Nederlands elftal. Dit lukte niet door de opkomst van Klaas-Jan Huntelaar. In die jaren was hij vaak rechter-aanvaller. Na even buiten beeld gebleven te zijn bij bondscoach Marco van Basten speelde Kuijt zich weer in de selectie van het Nederlands Elftal voor het EK van 2008 in Zwitserland en Oostenrijk. Tijdens dit toernooi lukte het hem, mede door (lichte) blessures van Arjen Robben en Robin van Persie, om een basisplaats af te dwingen op de rechtsbuitenpositie. In de eerste groepswedstrijd tegen Italië had Kuijt de assist op de 2-0 en de 3-0. In de tweede groepswedstrijd tegen Frankrijk scoorde Kuijt de 1-0 uit een hoekschop van Rafael van der Vaart. In de derde groepswedstrijd tegen Roemenië was Nederland al zeker van de tweede ronde, en werden de "mindere goden" opgesteld. Toch mocht Kuijt in deze wedstrijd nog invallen. In de verloren kwartfinale tegen Rusland stond Kuijt weer in de basis.
Ook op het wereldkampioenschap voetbal 2010 was hij lid van de selectie. Tijdens dit toernooi kreeg Kuijt veel kritiek te verduren, onder meer van analist Johan Derksen. Derksen pleitte voor de zogenaamde "grote vier", namelijk de spelers Sneijder, Van der Vaart, Van Persie en Robben. Kuijt kreeg echter wel een basisplek van bondscoach Bert van Marwijk. Tijdens het WK scoorde hij eenmaal en gaf hij drie assists. In de wedstrijd tegen Brazilië gaf Kuijt de assist op Sneijders 2-1. Ook had Kuijt een basisplaats in de WK-finale tegen Spanje. Hij werd na 71 minuten gewisseld voor Eljero Elia.
Kuijt maakte ook na het WK steeds deel uit van de selectie. Hij werd topscorer van het Nederlands Elftal over het kalenderjaar 2011 met 7 doelpunten. In de aanloop van het EK 2012 werd duidelijk dat Van Marwijk ging kiezen voor Ibrahim Afellay op de plaats van Kuijt. Kuijt zou het met name moeten hebben van invalbeurten. Na het EK gaf Kuijt aan beschikbaar te blijven voor het Nederlands Elftal. Ondanks zijn leeftijd op dat moment (32 jaar) en de kritieken op zijn spel zegt Kuijt er altijd te staan als het team hem nodig heeft. De nieuwe bondscoach Louis van Gaal zegt tijdens zijn eerste persconferentie Kuijt als voetballer zeer te waarderen en geeft aan dat Kuijt zijn tweede aanvoerder is, na Wesley Sneijder.
Kuijt moest in november 2013 afzeggen voor de oefenduels tegen Colombia en Japan wegens een hamstringblessure. Op 5 mei 2014 werd Kuijt door Van Gaal opgeroepen voor een trainingsstage in Hoenderloo, ter voorbereiding op het wereldkampioenschap. Ook behoorde hij tot de voorselectie, die op 13 mei bekendgemaakt werd. Hij behoort uiteindelijk tot de definitieve WK-selectie, die Van Gaal op 31 mei bekendmaakte. Op het WK zat hij de eerste twee wedstrijden op de reservebank, maar in de derde groepswedstrijd tegen Chili startte Kuijt in de basis, in tegenstelling tot voorheen als linksback.
Op 29 juni 2014 speelde Kuijt zijn honderdste interland in het met 1-2 gewonnen WK-duel tegen Mexico. Hij is de zevende Nederlander die de grens van honderd interlands heeft bereikt.
Op 3 oktober 2014 maakte Dirk Kuijt onverwacht bekend dat hij zou stoppen als international. Hij speelde op 4 september 2014 tegen Italië zijn laatste interland. Hij speelde 104 duels voor het Nederlands Elftal.
Bondscoach Danny Blind wilde Kuijt oproepen voor de kwalificatiewedstrijden tegen Kazachstan en Tsjechië, belangrijke wedstrijden die Nederland moest winnen om nog kans te willen maken op plaatsing voor de Europese kampioenschappen een jaar later. Kuijt wilde wel, maar volgens Blind alleen als hij in de basis kwam te staan. Die toezegging weigerde Blind naar eigen zeggen te doen. Kuijt ontkende tegenover dagblad "De Telegraaf" dat hij een basisplaats opeiste, maar gaf wel toe dat als hij opgeroepen zou worden, hij wel zou willen spelen. "De Telegraaf" citeerde hem als volgt: "Ik zei dat ik voor mijn gevoel alleen binnen de lijnen van waarde zou kunnen zijn en niet daarbuiten".
Trainerscarrière.
Feyenoord Academy.
Na het afsluiten van zijn voetballoopbaan werd Kuijt hoofdtrainer van Feyenoord O19. Hij volgde hier Cor Adriaanse op, die een van zijn assistenten werd. In zijn eerste seizoen als hoofdtrainer van het hoogste jeugdelftal verloor Kuijt op de laatste speeldag de koppositie en daarmee de landstitel aan directe concurrent (en tegenstander die dag) Ajax O19 dat werd getraind door John Heitinga. In het seizoen 2019/20 zou Kuijt gaan meelopen bij de nieuwe hoofdtrainer van Feyenoord Jaap Stam in het kader van zijn opleiding Coach Betaald Voetbal. Na het ontslag van Stam en de aanstelling van Dick Advocaat, plus het opkomende coronavirus in Nederland, zorgde ervoor dat Kuijt niet meer aanwezig was bij de trainingen van het eerste elftal. Na afloop van het seizoen zou Kuijt geen vaste hoofdtrainer van een elftal meer worden om zich te kunnen verdiepen in het trainersvak en langs te gaan bij verschillende oud-clubs. Echter bleef de coronacrisis roet in het eten gooien. Op 2 februari 2021 werd bekend dat Kuijt, die tot dan toe nog gewoon onder contract stond bij Feyenoord, zijn contract in goed onderling overleg had beëindigd.
ADO Den Haag.
Op 2 juni 2022 tekende Kuijt een eenjarig contract met een optie voor nog een jaar bij Eerste divisionist ADO Den Haag. Hij volgde er Giovanni Franken op, die er de laatste maanden van het voorgaande seizoen interim-trainer was, maar geen juiste trainerspapieren had. Op 24 november 2022 werd Kuijt wegens fors tegenvallende resultaten ontslagen.
Beerschot.
Na ruim een jaar ging Kuijt weer aan de slag als hoofdtrainer. Het Belgische Beerschot bood hem een nieuwe kans, waar hij op 3 januari 2024 begon en een contract tekende tot de zomer van 2024. De ploeg streed bij de aanstelling van Kuijt nog mee om het kampioenschap van de Eerste klasse B met nog vijf andere teams, waaronder Lommel en Zulte Waregem. Uiteindelijk werd Beerschot zonder zelf in actie te komen kampioen van de Eerste klasse B doordat nummer twee Dender onderuit ging tegen Zulte Waregem.
Nevencarrière.
Kuijt is oprichter en ambassadeur van de "Dirk Kuyt Foundation", die opgericht is op 14 november 2005. De voetballer maakt gebruik van zijn bekendheid en heeft hiermee sinds de oprichting diverse internationale instanties en sport- en ontwikkelingsprojecten gesteund.
Televisiecarrière.
Na zijn actieve voetbalcarrière ging Kuijt aan de slag als analist omtrent nationale en internationale voetbalwedstrijden voor verschillende televisiezenders. Dit doet hij niet wanneer hij in dienst is als voetbaltrainer van een club. Hij is sinds 2021 regelmatig te zien op RTL 7 bij wedstrijden om de UEFA Champions League en heeft hij ook wedstrijden geanalyseerd bij Ziggo Sport en ESPN.
Privéleven.
Kuijt was getrouwd met zijn jeugdliefde, met wie hij vier kinderen kreeg. Op 6 juni 2020 maakte hij in "De Telegraaf" bekend na een huwelijk van zeventien jaar te gaan scheiden.
Documentaire.
Dirk Kuijt verlengde in 2016 tot ieders verbazing zijn contract bij Feyenoord. Voetbaljaar 2016–2017 werd het jaar van z'n leven. Met een hattrick schoot hij zijn club Feyenoord op de laatste competitiedag naar het eerste kampioenschap in 18 jaar. Maar de weg naar die gouden zondag 14 mei was geen makkelijke. Aanvoerder Kuijt verloor zijn basisplaats en belandde tot zijn grote teleurstelling op de bank. Tijdens die turbulente tijd werden Kuijt en zijn gezin van dichtbij gevolgd door regisseur Deborah van Dam. Ze filmde de voetballer tijdens de wedstrijden, tijdens de invalbeurten en tijdens de uren op de reservebank. Ook volgde ze hem thuis, bij zijn vrouw en zijn kinderen en reisde ze met hem mee naar z'n oude club Liverpool.
Erelijst.
Als speler
Individueel

</doc>
<doc id="15667" url="https://nl.wikipedia.org/wiki?curid=15667" title="IJsvogels">
IJsvogels

IJsvogels (Alcedinidae) zijn een familie van vrij kleine tot middelgrote, vaak felgekleurde vogels met een lange, dolkvormige snavel uit de orde scharrelaarvogels. De familie telt bijna 120 soorten.
Evolutionaire ontwikkeling.
De ijsvogels zijn binnen de scharrelaarvogels het nauwst verwant aan de motmots en todies. De vroegste vorm van deze groep is "Quasisyndactylus" uit het Eoceen. De grootste ontwikkeling van de ijsvogels vond plaats in het Oriëntaals gebied in het Mioceen. Hierna verspreidden de ijsvogels zich over Australië en de Oude Wereld. Alleen de voorouders uit de onderfamilie Cerylinae bereikten ook Amerika.
Leefwijze.
De meeste ijsvogels vangen vis of krabbetjes door op een overhangende tak boven een riviertje te zitten en dan bliksemsnel het water in te duiken. Veel soorten zijn er echter niet afhankelijk van en eten vooral ongewervelden. In de tropen komen zelfs soorten ijsvogels voor die leven van reptielen of grote insecten. Deze soorten zijn niet gebonden aan open water en kunnen in droge gebieden voorkomen.
IJsvogels zijn monogaam en erg territoriaal. Vanaf de leeftijd van één jaar kunnen vele soorten al broeden en proberen met aanzienlijke overtuigingskracht andere soortgenoten te verdrijven. Ze nestelen in holen van bomen, termietennesten en aarden wallen. Binnen de familie varieert het aantal eieren van één tot tien en ze zijn glanzend wit.
Verspreiding en leefgebied.
In Europa komt enkel de vrij algemene ijsvogel ("Alcedo atthis") voor. In het West-Palearctisch gebied komen ook nog de Bonte ijsvogel ("Ceryle rudis") en de Smyrna-ijsvogel ("Halcyon smyrnensis") voor in het Midden-Oosten.
Tot de ijsvogel-familie behoren ook de vlagstaartijsvogels ("Tanysiptera"), die uitsluitend op Nieuw-Guinea, omringende eilanden en in het noorden van Australië voorkomen. Deze vogels komen in uiterlijk overeen met de gewone ijsvogels, maar hebben sterk verlengde staartveren.
Op het Australische continent komen de kookaburra's voor, grote ijsvogelsoorten die voornamelijk leven van insecten en reptielen. De bekendste daarvan is de gewone kookaburra ("Dacelo novaeguineae"), een van de meest karakteristieke vogels van Australië.
Alleen soorten uit de onderfamilie Cerylinae komen voor in Noord, Midden- en Zuid-Amerika.
Taxonomie.
Cladogram.
De relaties tussen deze geslachten zijn weergegeven in het volgende cladogram: 

</doc>
<doc id="15668" url="https://nl.wikipedia.org/wiki?curid=15668" title="Grijskopijsvogel">
Grijskopijsvogel

De grijskopijsvogel ("Halcyon leucocephala") komt voor in Afrika. Deze ijsvogel vangt soms wel vis, maar hij leeft toch voornamelijk van insecten.
Beschrijving.
De grijskopijsvogel is ongeveer 22 cm groot. Deze ijsvogel heeft een chocoladebruine buik, zwarte rug en een iridiserend blauwe stuit en staart, vooral zichtbaar in vlucht. De borst, mantel zijn lichtbruin of grijs tot bijna wit bij de keel. De snavel is relatief smal en net als de poten rood gekleurd. De vogel is meestal solitair.
Verspreiding en leefgebied.
De grijskopijsvogel heeft een verspreidingsgebied dat reikt van de Kaapverdië, Mauritanië, Senegal en Gambia in het westen tot in Ethiopië, Somalië, en het zuiden van het Arabisch Schiereiland in het oosten en zuidelijk tot in het oosten van Zuid-Afrika. Het is een vogel van beboste streken met wat water in de buurt. Deze ijsvogel jaagt voornamelijk op insecten.
De soort telt 5 ondersoorten:
Het leefgebied bestaat uit beboste streken met wat water in de buurt. De vogel mijdt dicht regenwoud, maar ook zeer droge gebieden. Deze ijsvogel jaagt voornamelijk op insecten.
Status.
De grijskopijsvogel heeft een enorm groot verspreidingsgebied. Het is een betrekkelijk algemene vogel. De grootte van de populatie is niet gekwantificeerd. Men veronderstelt dat de populatie in aantal stabiel is, daarom staat deze ijsvogel als niet bedreigd op de Rode Lijst van de IUCN.

</doc>
<doc id="15670" url="https://nl.wikipedia.org/wiki?curid=15670" title="Tyrannosaurus">
Tyrannosaurus

Tyrannosaurus is een geslacht van uitgestorven vleesetende theropode dinosauriërs. "Tyrannosaurus" behoort tot de groep van de Tyrannosauridae en leefde ongeveer zeventig tot zesenzestig miljoen jaar geleden, tijdens het Laat-Krijt, in het westelijk deel van het huidige Noord-Amerika.
Het eerste fossiel van "Tyrannosaurus" werd ontdekt in 1874. In 1905 werd de typesoort van het geslacht benoemd: "Tyrannosaurus rex", de 'koning-tiransauriër'. Er zijn later nog andere soorten binnen het geslacht benoemd, maar meestal wordt "T. rex" als de enige echte soort gezien. De laatste jaren zijn tientallen skeletten van "T. rex" gevonden, zodat wetenschappers een goed beeld kregen van hoe het dier eruitzag.
"Tyrannosaurus" was een reusachtige vleeseter, die tot veertien meter lang en acht ton zwaar kon worden. Hij liep op sterke, hoge achterpoten waarbij de horizontale, brede romp in evenwicht gehouden werd door een korte, zware staart. De voorpoten waren heel klein. De prooi werd aangevallen met de grote, zwaargebouwde kop. Uitgerust met lange tanden en zware spieren konden de kaken een enorme bijtkracht uitoefenen. "Tyrannosaurus" joeg op grote plantenetende dinosauriërs, waarvan sommige, zoals "Triceratops" en "Ankylosaurus", zich goed wisten te verdedigen zodat ze snel met enkele krachtige beten uitgeschakeld moesten worden.
"T. rex" was warmbloedig en ademde met behulp van luchtzakken die voortdurend verse lucht in één richting door de longen persten. Hoewel de volwassen dieren schubben hadden, bezaten de jongen waarschijnlijk een primitief verenkleed om warm te blijven. "Tyrannosaurus" kon vrij snel stappen, maar de geleerden zijn het er niet over eens of hij gezien zijn hoge gewicht ook kon rennen. De meesten denken dat hij wel een echt roofdier was en geen aaseter, zoals soms wordt gesteld. "Tyrannosaurus" werd uitgeroeid tijdens het massale uitsterven op het eind van het Krijt. Hij was daarmee een van de laatste dinosauriërs van het Mesozoïcum.
"Tyrannosaurus" is de bekendste van alle dinosauriërs geworden doordat hij in boeken werd voorgesteld als het grootste landroofdier uit de wereldgeschiedenis. De in 1915 ontdekte "Spinosaurus" uit Egypte is echter groter. Ook de in 1993 in Argentinië opgegraven "Giganotosaurus" was vermoedelijk iets langer.
Ontdekkingsgeschiedenis en naamgeving.
Eerste vondsten.
De eerste resten van "Tyrannosaurus" werden vermoedelijk in 1874 gevonden door Arthur Lakes bij Golden in Colorado. Het betrof hier echter slechts een tand, specimen YPM 4192, die foutief toegeschreven werd aan "Deinodon" en nooit is beschreven. Edward Drinker Cope vond in 1892 de eerste zekere skeletdelen, specimen AMNH 3982 bestaande uit twee wervels, in South Dakota en benoemde ze als "Manospondylus gigas" waarvan hij overigens dacht dat het een plantenetende ceratopide betrof. Dit zou de geldige naam moeten zijn, maar omdat de vondst voor 1899 gedaan werd en de naam nooit meer gebruikt is voor andere restanten, wordt ze gezien als een niet geldige "nomen oblitum", een 'vergeten naam'. In 1890 werden nog meer resten van een grote theropode, specimen USNM 2110 bestaande uit een aantal voetbeenderen, opgegraven door John Bell Hatcher bij de Cow Creek in Wyoming, maar deze werden dat jaar door Othniel Charles Marsh foutief toegeschreven aan "Ornithomimus", als een "O. grandis". In 1896 wees hij er nog een achterpoot, USNM 8064, en een bekken, USNM 6183, aan toe. Deze fossielen zijn later kwijtgeraakt; hoewel ze er vaak mee in verband zijn gebracht, is het onzeker of ze aan "Tyrannosaurus" toebehoorden, want ze stamden uit het Campanien.
"Tyrannosaurus rex" wordt benoemd.
De soort "Tyrannosaurus rex" werd in 1905 benoemd en beschreven door Henry Fairfield Osborn, directeur van het "American Museum of Natural History", op basis van holotype CMN 9380 (eerst AMNH 973), een gedeeltelijk skelet in juli 1902 in Montana gevonden door Barnum Brown op de Sheba Mountain bij Fort Peck in Garfield County. Brown was eigenlijk, samen met Richard Swann Lull, door Osborn uitgestuurd om in de Hell Creek-formatie een volledig skelet van "Triceratops" te zoeken. De beenderen bevonden zich in zeer harde zandsteen die eerst met dynamiet werd gebroken. De botten werden daarna met schellak en gips beschermd om op een door vier paarden getrokken houten slede naar de dichtstbijzijnde weg te worden gesleept. In dezelfde publicatie werd een tweede fossiel van "Tyrannosaurus" beschreven, specimen AMNH 5866, een iets completer skelet met zwaar beschadigde schedel door Brown begin oktober 1900 bij de Seven Mile Creek, een zijwater van de rivier de Cheyenne, in Weston County, Wyoming, gevonden dat als de soort "Dynamosaurus imperiosus" benoemd werd. Vaak is gesteld dat alleen doordat de naam "Tyrannosaurus" op een eerdere pagina van het artikel voorkomt, het de geldige naam is. In werkelijkheid maakte Osborn in 1906, toen hij besefte dat beide vormen identiek waren, zelf de keuze voor "Tyrannosaurus"; als eerste die de naamgeving herzag, had hij daartoe het recht. Osborn had eerst gedacht dat "Dynamosaurus" met pantserplaten op de rug was uitgerust, maar later bleek dat Brown 77 losse beenschubben van vermoedelijk "Ankylosaurus", AMNH 5866/BM R8001, bij vergissing met het theropodenskelet in verband gebracht had, hoewel Osborn tot 1917 zou volhouden dat ze toch bij "Tyrannosaurus" hoorden. Een andere oorspronkelijke misvatting was dat Osborn een deel van de lange voorpoot van een plantenetende ornithopode aan "Tyrannosaurus" toewees. Brown had de echte arm al gevonden, maar Osborn kon eerst niet geloven dat die zo kort was. Zelfs toen die fout hersteld was, werd een tijd lang abusievelijk aangenomen dat de hand drie vingers droeg in plaats van twee.
De geslachtsnaam "Tyrannosaurus" betekent: 'tiranhagedis' of 'tiransauriër', een combinatie van het Klassiek Griekse τύραννος ("tyrannos"), 'alleenheerser', en σαῦρος ("sauros"), 'hagedis'; de soortaanduiding "rex" is Latijn voor 'koning'. 'Saurus' is een algemene aanduiding voor alle sauriërs en wijst niet op een, in feite niet aanwezige, speciale verwantschap met de hagedissen. De soortnaam was bedoeld om als één geheel gelezen te worden, dus als 'Koning van de Tiransauriërs'. Net als "Dynamosaurus imperiosus", 'heersende krachtsauriër', was het een opzettelijk grandioze beschrijving. Osborn was namelijk een aanhanger van de indertijd populaire leer van de orthogenetica, die meende dat in de erfelijke eigenschappen van diergroepen 'evolutionaire trends' ingebouwd waren die richting gaven aan hun evolutie. "Tyrannosaurus" zou volgens hem het eindpunt en hoogtepunt geweest zijn van een trend tot toenemende lichaamsgrootte bij de theropoden.
Osborn had zich gehaast de soort te benoemen, zelfs nog voordat zijn medewerkers Paul Miller en Peter Kaisen het holotype geprepareerd hadden, omdat hij wist dat in 1902 een team van het Carnegie Museum onder leiding van Olaf Peterson bij de Schneider Creek in Niobrara County, Wyoming, een derde gedeeltelijk skelet gevonden had, CMNH 1400, en hij vreesde dat men hem voor zou zijn. In 1908 vond Brown bij Near Dry Creek een vierde skelet in McCone County, Montana, AMNH 5027, dat voor bijna de helft compleet was. Voor het eerst had men nu een goed beeld van het dier en vooral van de schedel. Bijna alle beschrijvingen en afbeeldingen van "Tyrannosaurus" in de twintigste eeuw zijn op dit skelet gebaseerd. Vanwege deze vondst plande Osborn in 1913 een spectaculaire opstelling in zijn museum van een vechtend paar tyrannosauriërs, het holotype in een ineengedoken houding en AMNH 5027 daarbovenuit torenend, maar geldgebrek dwong hem de opstelling in 1912 van een enkel skelet, AMNH 5027, te handhaven. Dat was echter al indrukwekkend genoeg en "Tyrannosaurus" werd onmiddellijk populair bij het grote publiek als 'grootste roofsauriër'. De opstelling toonde "Tyrannosaurus" in een sterk opgerichte positie. Dat was niet omdat men niet wist dat de normale positie meer horizontaal was, maar om de belasting te beperken van de stalen beugels die het skelet overeind hielden. Veel illustraties namen de onjuiste houding echter over die ook overeenkwam met de toen gangbare wijze van afbeelden van tweevoetige dinosauriërs.
Latere vondsten.
In de tijd van Brown werden er, naast wat losse beenderen, in totaal vier min of meer complete skeletten ontdekt, maar daarna vertraagde de vondstfrequentie sterk. Instellingen waren er niet zo happig op om een plaats te zoeken voor dergelijke onhandelbare geraamten en misten ook het geld om nieuwe expedities op touw te zetten. Het AMNH verkocht het holotype zelfs in december 1941 aan het Carnegie Museum in Pittsburgh – overigens niet zoals Brown later beweerde uit vrees voor bombardementen op New York – en AMNH 5866 na de oorlog aan het "British Museum of Natural History" te Londen, waar het nu het inventarisnummer BMNH R7994 heeft. In 1942 werd in Montana een klein specimen ontdekt, CMN 7541, maar dit werd voorlopig gezien als een exemplaar van "Gorgosaurus". Een vrij gaaf exemplaar in 1946 door Charles Mortram Sternberg in Canada ontdekt, RTMP 81.2.1, de "Huxley T. rex", werd niet eens door hem opgegraven.
Aan het gebrek aan interesse voor "Tyrannosaurus" kwam een eind door de 'dinosauriërrenaissance': de sterk toegenomen belangstelling voor dinosauriërs in het algemeen, vanaf het begin van de jaren zeventig. Musea en andere instituten willen nu juist heel graag een echt exemplaar hebben als publiekstrekker. Een fossiel van "Tyrannosaurus" is tegenwoordig een zeer aanzienlijk bedrag waard en commerciële bedrijven zijn actief op zoek naar nieuwe skeletten. Deze situatie is geleidelijk zo gegroeid. In 1966 ontdekte loodgieter Harley Garbani een zeer grote schedel, LACM 23844, en in 1967 archeoloog William McMannis schedel MOR 008, maar dat bleven geruime tijd de enige belangrijke als zodanig onderkende vondsten. LACM 23844 zou later gedetailleerde informatie verschaffen over de afzonderlijke schedelbotten omdat die los bewaard waren gebleven.
In 1980 begon echter een reeks belangrijke ontdekkingen toen door rancher Jennings Floden SDSM 12047 gevonden werd. Datzelfde jaar ontdekte scholier Jeff Baker tijdens een vistochtje RTMP 81.6.1. Dit exemplaar kreeg als bijnaam "Black Beauty" wegens de zwarte glans van de botten. Hiermee ontstond de traditie om ieder relevant tyrannosaurusskelet met zo'n bijnaam te onderscheiden. In 1981 vond Michael W. Hager het specimen MOR 009, later bekend als de "Hager rex". Deze eerste vondsten uit de jaren tachtig kregen nog niet zulke grote publiciteit. Dat lag anders voor de ontdekkingen uit het eind van dat decennium. In 1987 werd door amateurpaleontoloog Stan Sacrison BHI 3033 gevonden in Harding County. Het exemplaar, op het moment van de vondst het meest complete ofschoon dat niet meteen duidelijk was omdat het voor een triceratops werd aangezien, kreeg als bijnaam die van de ontdekker: "Stan". Hetzelfde jaar vond Mike Zimmerschied, de zoon van een rancher, "Z-rex". Dit exemplaar kwam in het bezit van de zakenman Graham Lacey die de bijnaam wijzigde naar "Samson". Eind 2009 verkocht die het weer aan een anonieme koper voor vijf miljoen dollar. Het ontbeert dus een inventarisnummer, een extra reden om een bijnaam te gebruiken. In 1988 ontdekte Kathy Wankel MOR 555, een nog vollediger skelet dan 'Stan' dat de bijnaam "Wankel-rex" ontving.
In de jaren negentig kwam het tot een ware 'tyrannosaurusbonanza'. De oorzaak daarvan was de vondst in 1990 in Ziebach County door Sue Hendrickson van FMNH 2085 (eerst BHI 2033) ofwel "Sue". Dit skelet is voor drieënzeventig procent compleet. Over de eigendom ervan ontstond een felle juridische strijd tussen Peter Lars Larson van het "Black Hills Institute", de federale overheid, een indianenstam en de grondgebruiker. Uiteindelijk werd het voor acht miljoen dollar geveild. Het besef dat zulke kapitalen in de grond verborgen lagen, trok vele schatzoekers aan. Veel vondsten werden echter nog steeds door wetenschappers gedaan, of althans hun vrijwilligers: op 16 augustus 1991 vond leraar Robert Gebhardt in Saskatchewan RSM 2523.8 ofwel "Scotty". Andere ontdekkingen waren het resultaat van toeval zoals DMNH 2827 in 1992 gevonden door de hond van Charlie Fickle op een bouwterrein in Littleton. Behalve de enige tyrannosaurus door een huisdier opgespoord is het ook de enige uit Colorado; de beenderen zijn door de bouwwerkzaamheden ernstig beschadigd. In november van hetzelfde jaar vond amateurpaleontoloog Dean Pearson in Bowman County een fragmentarisch skelet dat wel geborgen is door het "Pioneer Trails Regional Museum" maar nooit is geprepareerd.
In 1993 vond Sacrison opnieuw een exemplaar, BHI 4100, bijgenaamd "Duffy" naar advocaat Pat Duffy die Larson verdedigde in zijn strafzaak wegens de Sue-affaire. Dat jaar ontdekte geologiestudent Mike Palett in Carter County UWGM 181. In 1994 trof commercieel verzamelaar Bill Gartska in Slope County, North Dakota, een fragmentarisch skelet aan dat hij in drie partijen aan evenzovele klanten verkocht. Een daarvan was het "Black Hills Institute" zodat wat delen van de ledematen nu het inventarisnummer BHI 6219 hebben; de bijnaam is "007" of "Double-O-Seven". Dat jaar ontdekte leraar Lloyd Fox BHI 4182, bijgenaamd "Foxy Lady" of "County rex". In 1995 vond Steve Sacrison, de tweelingbroer van Stan, BHI 6249, bijgenaamd "Steven". De botten toonden sporen van kannibalisme. Hetzelfde jaar ontdekte student Rob Patchus in Niobrara County LDP#977-2, bijgenaamd "Pete" naar Patchus' grootvader. Een derde exemplaar, bijgenaamd "Barnum" en zestien procent compleet, werd dat jaar door de "rock hounds" Bruce Hamilton en Leon Theisen aangetroffen. Ze verkochten informatie over de vindplaats, nabij de plaats waar het holotype vandaan kwam, aan de "R.J.B. Rock Shop" van Japheth Boyce die het door een van zijn teams liet opgraven waarna hij het in mei 2004 voor $90.000 verkocht aan een anonieme koper. In 1997 vond Lou Tremblay MOR 980, bekend als "Peck's rex" naar het "Fort Peck Visitor's Center" waar het tentoongesteld wordt. Hetzelfde jaar stuitte fossielenjager Mark Eatman op een jong dier, "Tinker". Hij verkocht de informatie aan Ron Frithiof, die groef het skelet op onder een lease van Harding County in ruil voor tien procent van de verkoopwaarde. Toen echter onderhandelingen met het "Children’s Museum of Indianapolis" op een bedrag van 8,5 miljoen dollar uitkwamen, vond Harding County het percentage wat te weinig; de rechtszaken zijn nog lopende. Bij de botten van "Tinker" zou een tweede jong dier ingesloten zijn, "Belle". In 1998 trof Craig Pfister "rex A" aan, ofwel "Ollie", die verkocht zou worden aan de "Great Plains Paleontology"-fossielenhandel. Dat jaar vond cowboy Bucky Derflinger TCM2001.90.1, bijgenaamd "Bucky", het eerste skelet met een vorkbeen. Een derde skelet, "rex B", werd opgespoord door William Alley en later verkocht aan het BHI. Derflinger vond in 1999 zijn tweede specimen, BHI-6248, bijgenaamd "E.D. Cope" omdat dit naar verluidt het oorspronkelijke "Massospondylus"-skelet was, en rancher Alley ontdekte "rex C". In hetzelfde jaar werd in Wyoming "Monty" ontdekt, die nu in handen is van een fossielenhandel, het zogenaamde "Babiarz Institute of Paleontological Studies". In 2000 vond preparateur Bob Harmon MOR-1125, "Bob" ofwel "B-rex", en een team van Jack Horner ontdekte MOR 1126, "C-rex" of wel "Celeste", genoemd naar Celeste Horner.
Begin 21e eeuw nam het tempo van de vondsten eerst nog toe. Andere in deze periode door teams van Horner gemelde exemplaren omvatten MOR 1127 ("L-rex" gevonden door Larry Boychuk) en MOR 1131 ("J-rex" gevonden door Horner persoonlijk); verder zijn door deze nog drie fragmentarische specimina opgegraven: MOR 1156 ("J-rex-2", ook gevonden door Horner), MOR 1198 ("Jen-rex" gevonden door Jennifer Flight) en MOR 2701 ofwel "Fisk", een jong dier. In 2001 werden vijf exemplaren ontdekt: student Greg Wilson vond MOR-1128 ofwel "G-rex"; Frank Stewart vond MOR 1152 ofwel "F-rex", Pfister trof "Otto" aan die bij de "Great Plains Paleontology" belandde; student Rose Difley vond in Carbon County, Utah, UMNH 110000 en excentriekeling Nathan Myhrvold "N-rex" die door het "National Museum of Natural History" bewaard wordt, maar een inventarisnummer ontbeert omdat dit instituut de eigendom niet heeft. In 2002 werd door politieagent Dan Wells op het land van rancher Don Wyrick BHI-6230 gevonden, "Wyrex". In 2003 vond Robert Curry een tamelijk compleet skelet: LACM 7509/10167 ofwel "Thomas", genoemd naar diens broer. In 2004 ontdekte Gary Olson "Wayne" en in 2005 "Ivan"; beide zijn in privébezit. Vondsten na 2005 zijn nog niet alle bekendgemaakt en hun vondstomstandigheden zijn vaak nog onduidelijk. Ze omvatten onder andere MOR 2600 ofwel de "F&amp;H Theropod"; de in 2008 gevonden F-2 Rex; "Petey", een juveniel exemplaar vernoemd naar een eekhoorn dat in 2008 bekendgemaakt werd; LDP 977-2, ofwel "Pete", "Lee Rex", aangekondigd in 2011, "Tristan" gevonden in 2011 en in het bezit van "Prehistoric Journeys", en "Cupcake" en "King Kong" die getoond worden door "The Amazing Traveling Dinosaur Show". In 2013 groef een Nederlands team een exemplaar op in Montana om het in 2016 in Naturalis tentoon te stellen onder de naam "Trix".
Het fossiel materiaal als kennisbron.
Vroeger was het gebruikelijk te stellen dat resten van "Tyrannosaurus" zeldzaam waren en die bewering duikt nog wel op in populair-wetenschappelijke boeken. De recente vondsten hebben de situatie echter fundamenteel gewijzigd. Er zijn nu, nog afgezien van vele losse botten, een kleine vijftig gedeeltelijke skeletten ontdekt wat "Tyrannosaurus" tot een van de best bekende dinosauriërs maakt. Hoewel geen enkel exemplaar op zich meer dan driekwart compleet is, kan door combinatie van ongeveer vijfennegentig procent van het skelet de vorm bepaald worden. Bij "Tyrannosaurus" zijn de beenderen daarbij vaak niet helemaal versteend (vervangen door andere stoffen) zodat het oorspronkelijke botmateriaal nog aanwezig is. Een speciaal exemplaar in dit verband is "B-rex", MOR 1125, waarvan zelfs het beenmerg bewaard is gebleven en waarvan de verhouding van de elementen de identificatie als authentiek bot bevestigt. Een analyse van de eiwitten toonde opnieuw aan dat vogels tot de Tyrannoraptora behoren, als relatief nauwe verwanten van de Tyrannosauroidea. Dezelfde "B-rex" had ook medullair been waaraan kalk onttrokken wordt voor de leg: zij was dus een wijfje. Naast botten zijn er ook eierschalen, versteende uitwerpselen (coprolieten) en pootafdrukken aan de soort toegewezen, hoewel de identiteit in dit soort gevallen altijd onzeker is. De ichnologie benoemt voor de sporen een eigen ichnospecies; in 1994 benoemde Martin Lockley "Tyrannosauripus pillmorei". Volgens anderen klopt deze identificatie echter niet en is er maar een enkel spoor bekend uit de Hell Creek-formatie; weer anderen erkennen drie sporen als echt. In 2021 werd een afdruk gemeld van de voorpoten.
Zelfs de nieuwe vondsten zijn niet voldoende om in de behoefte aan tyrannosaurusskeletten te voorzien en daarom is een veelvoud aan afgietsels gefabriceerd; meestal zal men in een natuurhistorisch museum een replica tegenkomen in plaats van een origineel. Zo waren er van 'Stan' in 2004 al 35 volledige skeletafgietsels gemaakt en vijftig schedels. Een groot probleem is dat de nieuwe vondsten meestal nog niet gedetailleerd beschreven zijn – een proces dat inclusief opgraving en preparatie steeds pas vele jaren na de ontdekking voltooid is; het gebruik als decoratie belemmert een langdurige studie en veel paleontologen beschrijven geen fossielen in particulier bezit omdat er geen vrije toegang gegarandeerd kan worden aan collegae die de resultaten zouden willen controleren. Desalniettemin is "Tyrannosaurus rex" de laatste decennia intensief bestudeerd. Tientallen wetenschappelijke artikelen en verschillende symposia en boeken zijn aan de aansprekende soort gewijd.
Door het grote aantal vondsten is het mogelijk geworden de soort statistisch te analyseren. Dit stelt de wetenschappers in staat een begin te maken met het beantwoorden van vragen over de populatie als geheel: waar zij voorkwam, in welke tijd, hoeveel seksuele dimorfie er is, hoe de rijping verliep, of er een evolutionaire ontwikkelingsreeks waar te nemen is, welke samenhangende variaties in de lichaamsbouw (morfen) er zijn en of er reden is aan te nemen dat er eigenlijk niet één populatie is maar meerdere zodat er ook meerdere soorten onderscheiden zouden moeten worden.
Bereik in ruimte en tijd.
Alle skeletten zijn gevonden in een vrij beperkt gebied, de oostkust van het toenmalige subcontinent Laramidia dat grensde aan de zich toen ver naar het noorden uitstrekkende Golf van Mexico, onder de naam Western Interior Seaway. De grote massa van de vondsten concentreert zich nog sterker. Meer dan de helft stamt uit een aaneengesloten zone die het noordoosten van Wyoming, het zuidoosten van Montana, het zuidwesten van North Dakota en het noordwesten van South Dakota omvat. Daarnaast is er een tweede, nog sterkere, verdichting ten zuiden van Fort Peck in het midden van Montana. Buiten die twee gebieden zijn alleen geïsoleerde vondsten gedaan die het verspreidingsgebied echter in oppervlakte verveelvoudigen: naar het noordwesten toe de twee skeletten uit Canada en in het zuiden DMNH 2827 uit Colorado, het fragmentarische skelet UMNH 110000 uit Utah en het zuidelijkst wat beenderen in 1982 in New Mexico opgegraven, NMMNH PR 1081. Tanden aan "Tyrannosaurus" toegewezen zijn zo zuidelijk aangetroffen als Mexico.
In de tijd bekeken stammen de met zekerheid te identificeren fossielen alle uit het bovenste Maastrichtien, 68,5 - 66 miljoen jaar geleden en "Tyrannosaurus" is daarmee een van de laatste grote dinosauriërs: vermoedelijk is hij uitgeroeid door de catastrofe van de K-T-overgang. De meeste vondsten zijn daarbij in de allerbovenste lagen aangetroffen: voornamelijk de bovenste Hell Creek-formatie en de Lanceformatie. Slechts een beperkt aantal stamt uit diepere, oudere lagen: de onderste Hell Creek. Wat fragmenten uit de Judith River-formatie, wellicht uit het late Campanien, meer dan 70 miljoen jaar oud, doen vermoeden dat toen een voorloper van "Tyrannosaurus rex" voorkwam, die wel met "Tyrannosaurus" sp. wordt aangeduid. De zuidelijke en rond de 71 miljoen jaar oude "Tyrannosaurus mcraeensis", later gebaseerd op NMMNH PR 1081, is ook gezien als zo een voorloper, hoewel de datering onzeker is.
Andere soorten en geslachten.
"Tyrannosaurus" vormt hierin een uitzondering dat in de volksmond meestal de volledige soortnaam gebruikt wordt: "Tyrannosaurus rex", soms correct afgekort tot "T. rex" of incorrect tot 'T-Rex'. Dit gebruik wordt meestal verklaard vanuit de aansprekende naam. De reden ervoor is zeker niet het bestaan van andere soorten binnen het geslacht want dat werd lange tijd als monotypisch, bestaande uit slechts één soort, beschouwd. De suggestie van Oliver Perry Hay uit 1930 om met de soortaanduiding van "Deinodon amplus" een "Tyrannosaurus amplus" te vormen, werd snel vergeten.
Daar kwam pas verandering in door de benoeming door Evgeni Malejew uit 1955 van "Tyrannosaurus bataar", een andere grote tyrannosauride die tezelfdertijd in Azië leefde. Meestal wordt deze soort echter als een eigen geslacht "Tarbosaurus" of soms "Jenghizkhan" gezien. Toch is herhaalde malen gesteld dat "Tarbosaurus" onder "Tyrannosaurus" zou moeten vallen, omdat de twee genera weinig verschillen. Of daartoe werkelijk reden is, hangt af van de vraag of "Tyrannosaurus" en "Tarbosaurus" inderdaad zustertaxa vormen binnen de Tyrannosaurinae. Het zou bijvoorbeeld ook kunnen dat een van de twee in feite nauwer verwant is aan de eerder voorkomende "Daspletosaurus" of "Alioramus". De meest recente exacte cladistische analyses hierover spreken elkaar op dit punt tegen. Zelfs als ze zustertaxa zijn, is dit geen dwingende reden ze in één geslacht onder te brengen: eenieder staat het vrij die indeling te gebruiken die hem het best bevalt en de meeste paleontologen gebruiken de naam "Tarbosaurus". Nog eens twee soorten werden door Malejew in 1955 benoemd, binnen de geslachten "Tarbosaurus" en "Gorgosaurus"; die zijn later door respectievelijk Anatoli Konstantinowitisj Rozjdestwenski en Donald Glut hernoemd tot "Tyrannosaurus efremovi" en "Tyrannosaurus novojilovi". In beide gevallen gaat het om exemplaren van "Tarbosaurus bataar". Ook de Chinese "Tyrannosaurus turpanensis" uit 1978, een "nomen nudum", en "Tyrannosaurus luanchuanensis", gebaseerd op NIGP V.4733, behoren wellicht aan "Tarbosaurus" toe.
Behalve "Tarbosaurus bataar" bestaat er ook nog een aantal andere recente soorten dat als "Tyrannosaurus" benoemd is. In 1975 werd uit China een "T. lanpingensis" gemeld. Dit is echter een onbeschreven naam, een "nomen nudum", die daarbij vrijwel zeker geen echte soort van "Tyrannosaurus" aanduidt, want het fossiel, een enkele tand, stamt uit het vroege Krijt. In 1987 meende Gregory S. Paul dat ook "Daspletosaurus" bij "Tyrannosaurus" gerekend moest worden als een "Tyrannosaurus torosus". In 2001 werd "Tyrannosaurus zhuchengensis" uit China gemeld, een middenvoetsbeen dat uit een te oude laag stamt om werkelijk van "Tyrannosaurus" te zijn.
Naast het toewijzen van soorten en geslachten die niet op het traditionele tyrannosaurusmateriaal gebaseerd zijn, komt het ook voor dat voorgesteld wordt dat materiaal zelf in meerdere soorten of zelfs geslachten op te splitsen. Een enkele keer gebeurt dat op futiele gronden: in 1995 vernoemde Stephan Pickering "Tyrannosaurus stanwinstonorum" – in feite 'Sue' – tegen betaling naar Stan Winston, een expert op het gebied van special effects, in het bijzonder animatronica. "Sue" had al eerder een tyrannosaurussoort opgeleverd toen in het 1 oktober 1990-nummer van "Newsweek" ervoor de naam "Tyrannosaurus gigantus" opdook; ook dit was een "nomen nudum". Soms vindt men op grond van kleine verschillen dat het geslacht "Dynamosaurus" wel een jonger synoniem is maar de soort "D. imperiosus" niet: zo sprak William Elgin Swinton in 1970 van een "Tyrannosaurus imperiosus". Ook een excentriek gelegen vindplaats kan een reden zijn van een aparte soort te spreken; zo vermeldde Douglas Lawson op basis van TMM 41436-1, in 1970 gevonden fragmenten uit Texas, in 1972 een "Tyrannosaurus vannus", zij het slechts in een "master thesis", zodat de naam een "nomen nudum" bleef; in 1976 concludeerde hij dat het slechts een jong exemplaar van "T. rex" betrof. Uitzonderlijke grootte is ook een keer reden geweest een aparte soort te suggereren; zo sprak Michael Melbourne in een nummer uit 1998 van "Prehistoric Times Magazine" over een "Tyrannosaurus imperator" omdat hij meende dat MOR 980 een lengte bezat van 21 meter. Al deze soorten worden algemeen als niet-valide beschouwd. Meent men dus dat "Tarbosaurus" een eigen geslacht waard is, dan is "Tyrannosaurus rex" de enige benoemde soort binnen "Tyrannosaurus". Een nog niet benoemde soort of morfe is "Tyrannosaurus" "x", een door Robert Thomas Bakker in 1970 vermoede variant die zich zou kenmerken door het bezit van twee kleine tanden, in plaats van een, voor in de onderkaak en een kleiner pneumatisch foramen in het traanbeen. Dit zou echter een geval kunnen zijn van individuele variatie. In 2022 benoemden G.S. Paul e.a. een graciele en een robuuste vorm, beiden met één kleine tand in de onderkaak en uit jongere lagen, tot respectievelijk een "Tyrannosaurus regina", 'de koningin', met MOR 555 als holotype en een "Tyrannosaurus imperator", 'de keizer', met "Sue" als holotype. De geldigheid van beide soorten werd onmiddellijk betwijfeld door andere onderzoekers.
Een groot strijdpunt is de laatste decennia het vraagstuk of bepaalde exemplaren jongen van "Tyrannosaurus" vertegenwoordigen of daarentegen aparte geslachten. In 1942 werd in Montana CMN 7541 ontdekt en oorspronkelijk beschreven als "Gorgosaurus lancensis". In 1988 stelde Bakker dat het om een dwergvorm van "Tyrannosaurus" zou gaan: "Nanotyrannus lancensis". Later werd duidelijk dat het een juveniel dier betreft, maar het bleef omstreden of dit een jong van "Tyrannosaurus" is of van "Nanotyrannus". In 2001 werd er een tweede juveniel exemplaar ontdekt: BMRP 2002.4.1 ofwel "Jane" dat in bouw met CMN 7541 overeenkomt. Eenzelfde soort problematiek creëerde het in 1967 gevonden LACM 23845. Eerst als een jong van "Tyrannosaurus" beschouwd, werd het door Ralph Molnar in 1980 beschreven als "Albertosaurus lancensis", een alternatieve naam van "Gorgosaurus lancensis". In 1988 echter maakte Gregory S. Paul er een aparte soort van, "Albertosaurus megagracilis" en in 1995 George Olshevsky een apart geslacht: "Dinotyrannus". Tegenwoordig wordt het algemeen weer als een jonge tyrannosaurus gezien. Een derde geval betreft LACM 28471, een in 1966 opgegraven snuit. In 1988 werd dat door Paul benoemd tot "Aublysodon molnaris", in 1995 door Olshevsky tot "Stygivenator molnari". Opnieuw gaat het om een juveniel exemplaar, van "Tyrannosaurus" of wellicht "Nanotyrannus".
In 2024 werd een "Tyrannosaurus mcraeensis" benoemd. De soortaanduiding verwijst naar de McRaegroep die 72 tot 71 miljoen jaar oud is. Deze soort zou dus zes miljoen jaar ouder zijn dan "Tyrannosaurus rex". De soort is gebaseerd op specimen NMMNH P-3698, een fragmentarische schedel met onderkaken uit New Mexico.
Soortenlijst.
Het naamgevingsproces kan worden samengevat in de volgende soortenlijst:
Beschrijving.
Algemene bouw en grootte.
Lichaamsbouw.
Over de lichaamsbouw van "Tyrannosaurus" zijn door vroegere publicaties veel misverstanden ontstaan. De eerste reconstructies voor het grotere publiek werden gegeven door William Diller Matthew in zijn "The Dinosauria" en door de schilder Charles Knight. Latere illustratoren kopieerden hun werk en werden zelf weer als voorbeeld genomen. Door het herhaald natekenen, zonder veel begrip van de anatomie, ontstond een soort karikatuur van het dier. De illustraties in populair-wetenschappelijke boeken gaven zo tot ver in de jaren zeventig een heel fout beeld van "Tyrannosaurus". Nog steeds wordt hij soms op de oude wijze afgebeeld met een opgerichte lichaamshouding, de staart over de grond slepend terwijl de knieën wijd uiteen staan alsof het dier een kozakkendans uitvoert. Vaak wordt ook de snuit breed als bij een pad en de nek erg recht gereconstrueerd, ontspruitend uit een smalle, taps toelopende borstkas. In 2013 bleek uit onderzoek dat dit beeld bij de meeste mensen, jong of oud, nog steeds dominant is, ondanks dat populair-wetenschappelijke publicaties zich aan nieuwe inzichten hebben aangepast. Dit werd verklaard uit de invloed van speelgoed en stripverhalen die een grotere culturele traagheid zouden hebben.
In werkelijkheid heeft "Tyrannosaurus" de algemene bouw van de theropoden: hij loopt wel op de achterpoten, maar de rug wordt horizontaal gehouden waarbij de lange horizontale staart het lichaam in evenwicht brengt. De knieën liggen tegen de romp aan en de achterpoten kunnen niet gespreid worden. De nek heeft een S-vorm die nog versterkt wordt door de dikke bovenste nekspieren. De schedel is langwerpig. De borstkas is breed.
"Tyrannosaurus" bezit echter ook eigenschappen waarin hij van de meeste theropoden afwijkt. Zijn skelet is erg zwaargebouwd, meer nog dan nodig zou zijn om zijn grote gewicht te dragen. Hij is ook gedrongen van postuur: nek, romp en staart zijn voor een theropode tamelijk kort en relatief breed en hoog. De voorpoten zijn zeer kort maar de achterpoten juist lang.
Omvang.
"Tyrannosaurus" was een reusachtig dier: de meest complete skeletten hebben een heuphoogte van rond de 3,50 meter. De kop stak nog eens een halve meter boven de horizontaal gehouden rug uit. De precieze lengte was lang onbekend door het ontbreken van de achterste staartwervels, schattingen voor de skeletten door Brown opgegraven liepen uiteen van elf tot veertien meter. De hoge schatting kwam voort door een extrapolatie vanuit de verhoudingen bij "Allosaurus", die een relatief langere staart heeft. Tegenwoordig weten we — hoewel het uiterste puntje van de staart nog steeds onbekend is — dat de lagere schattingen de waarheid dichter benaderden: CMN 9380, het holotype, had bij leven een lengte van ongeveer 12,4 meter en een gewicht van 4,7 ton. De latere vondsten omvatten echter nog grotere skeletten: "Sue" (FMNH PR2081) en "Peck's rex" (MOR 980) zijn ongeveer 12,8 meter lang. Hun gewicht lag rond de 5,6 ton. Behalve de skeletten zijn er echter ook nog fragmenten gevonden en de relatief grootste daaronder, een 81 centimeter lang stuk bovenkaak, het in 1977 gevonden maxillafragment UCMP 118742, wijst op exemplaren die een twaalf procent langer zijn. Die zouden dan een lengte bereiken van 14,4 meter en een gewicht van acht à negen ton. Iets kleiner, 14,1 meter, is de geschatte grootte van een skelet dat nog in preparatie is, de in 2000 gevonden "C-rex" of "Celeste". Extrapolatie vanuit fragmenten is bij "Tyrannosaurus" echter geen erg betrouwbare schattingsmethode doordat het dier in zijn proporties nogal variabel was. Dit leidde bijvoorbeeld bij MOR 980 tot de oorspronkelijke schatting van 21 meter; dit individu had een afwijkend breed bekken. In 2011 publiceerden Hutchinson e.a. een studie die tot typisch hogere massa's van zes tot acht ton concludeerde. Sue zou zelfs negen à tien ton zwaar zijn. De gebruikte methode van het met laserstralen opmeten van opgestelde skeletten is echter bekritiseerd als gevoelig voor het maken van systematische fouten en moest door auteurs zelf in 2014 op verschillende punten gecorrigeerd worden. In 2019 werd een specimen gemeld, het in 1991 gevonden RSM P2523.8, dat afgaande op de omtrek van het dijbeen het zwaarste was van alle gevonden tyrannosaurusexemplaren, met een geschat gewicht van 8870 kilogram. Het individu was niet bijzonder lang maar wel volgroeid en erg robuust. In 2024 stelde een studie dat het waarschijnlijk was dat van de ongeveer 140 miljoen tyrannosauri die ooit geleefd hebben dit individu het 99e percentiel vertegenwoordigde (dus dat 99% lichter was) maar dat het allergrootste individu, in een normaalverdeling 70% zwaarder met zo'n vijftien ton, wel nooit gevonden zou worden.
De grootste vleeseter?
Toen "Tyrannosaurus" ontdekt werd, was hij de grootste theropode die bekend was en daarmee het grootste landroofdier uit de wereldgeschiedenis: de perioden voor en na het Mesozoïcum hebben nooit zulke grote rovers voortgebracht. Er was al een vorm ontdekt die hem in grootte benaderde, "Epanterias", maar daarvan zou pas later duidelijk worden dat het een theropode betrof. Andere al bekende soorten, zoals "Allosaurus fragilis" en "Megalosaurus", wogen maar een derde van "Tyrannosaurus".
Lange tijd leek de positie van "Tyrannosaurus" onbedreigd en het kwam voor velen als een verrassing en zelfs een schok toen in 1993 een nieuwe soort beschreven werd, "Giganotosaurus", die nog groter was. Deze ontdekking leek een trend te zetten: ook van andere in die tijd opduikende theropoden werd graag beweerd dat ze kandidaten waren voor de titel. Soms leidde dat tot gênante situaties, zoals bij "Mapusaurus", die al ruim voor de officiële publicatie werd aangekondigd als kampioen, maar achteraf slechts elf meter lang bleek te zijn. Ook "Carcharodontosaurus" en "Tyrannotitan" lukte het niet "Giganotosaurus" weer van de troon te stoten.
Maar eigenlijk was de strijd al tachtig jaar eerder beslecht. Kort na de beschrijving van "Tyrannosaurus" was er in 1915 namelijk al een nog langere theropode ontdekt: "Spinosaurus", met een lengte van zo'n vijftien meter. Dit feit was niet onopgemerkt gebleven, maar werd genegeerd met als excuus dat "Spinosaurus" vanwege zijn meer langgerekte bouw ook wel lichter geweest zou zijn dan "Tyrannosaurus" – exacte berekeningen voerde men niet uit. In 2006 kon men zich niet langer achter dit argument verschuilen toen een groter exemplaar van "Spinosaurus" beschreven werd, met een lengte van zestien à achttien meter.
Het skelet.
Schedel en onderkaken.
De kop van "Tyrannosaurus" telt 55 beenderen: 41 in de schedel en veertien in de onderkaken. Zoals alle grote Theropoda heeft "Tyrannosaurus" een grote schedel met veel openingen en holten om hem licht te houden. Alleen de krachtlijnen zijn versterkt. Bij "Tyrannosaurus" zijn de schedel en vooral de onderkaken – twee, links en rechts, per schedel – echter wel uitzonderlijk robuust. De schedelopeningen zijn voor een theropode relatief klein en verschillende botten, zoals beide neusbeenderen, zijn vergroeid; de luchtholten in de afzonderlijke beenderen zijn echter erg uitgebreid. De schedel van "Tyrannosaurus" is sterk 'modulair': duidelijk onder te verdelen in verschillende modules. Omdat de kop betrekkelijk fors is voor een op zich al enorm lichaam, is de absolute grootte ervan aanzienlijk. De schedel van "Sue" is 1394 millimeter lang. De langste enigszins complete schedel is MOR 008 met een lengte van ongeveer 150 centimeter. Het getal van 175 centimeter dat vaak in de populair-wetenschappelijke literatuur opduikt, berust op een oude te hoge schatting voor UCMP 118742: de schedel waartoe dit fragment behoort, zal in feite een lengte gehad hebben van 155 tot 160 centimeter. Er is vaak op gewezen dat de muil voldoende groot is om in één hap een heel mens te verzwelgen.
De hele schedel is aangepast om de bijtkracht te vergroten. Theropoden uit andere groepen hadden vrij kleine tanden waarmee ze hun prooi oppervlakkig konden verwonden en door herhaalde aanvallen uitputten om hem langzaam te laten bezwijken onder bloedverlies. "Tyrannosaurus" en de overige Tyrannosauridae echter specialiseerden zich in het toebrengen van een beslissende diepere beet. Doordat de muil ver opengesperd kon worden, bracht één hap een enorme en fatale wond toe van wel een meter lang en een voet diep en breed. Dit vergde echter veel meer spierkracht en de schedel moest daarom groter worden om de benodigde spiermassa een plaats te geven en steviger om niet zelf door de reactiekracht ontwricht te worden. De spieren die de kaken sloten, bevonden zich aan de achterkant van de kop. De schedel van "Tyrannosaurus" is overeenkomstig achteraan uitzonderlijk breed voor een theropode: de breedte bedraagt twee derden van de lengte; zelfs bij andere tyrannosauriden is dat hoogstens de helft. De aan de buitenkant lopende kaakspieren konden dus zeer dik worden. De belangrijkste sluitspieren zaten echter aan de onderkant van de schedel vast. Die hadden vergrote aanhechtingspunten doordat achteraan de onderkaak het holle "os surangulare", waarin een van het verhemelte komende spier uitmondde en daaronder het "os angulare", waar een andere aan de binnenkant lopende spier van onderen omheen gewikkeld was, extreem breed en hoog waren. De eigenlijke beet kon ondersteund worden door een rukkende beweging van de kop: de S-vormige nek is bijzonder robuust en droeg bovenop krachtige uitpuilende nekspieren die met een ruwe hoge dwarskam aan het achterhoofd verbonden waren. De oriëntatie van het achterhoofd wijst erop dat de kop normaal iets naar beneden gericht was.
De zware bouw van de schedel leidde tot een verminderde onderlinge beweeglijkheid, kinesis, van de schedeldelen, wat het geheel nog eens extra stevig maakte. Een studie toonde aan dat de schedel in het verhemelte speciaal verstard was om grote bijtkrachten mogelijk te maken, tot over de twee ton. Wel was er vermoedelijk een kapselgewricht tussen het squamosum en de hersenpan. Aangetroffen bijtsporen op de botten van prooidieren tonen aan dat zulke krachten inderdaad uitgeoefend werden. Om de verminderde flexibiliteit van de schedel te compenseren, was bij "Tyrannosaurus" het bij de theropoden gebruikelijke middengewricht in de zijkant van iedere onderkaak juist beweeglijker zodat de onderkaken daar flink zijwaarts konden openklappen, wat meer vleesmassa naar binnen trok.
Een diepe beet vergde ook lange tanden. "Tyrannosaurus" bezit in verhouding tot zijn schedel bijzonder grote tanden, de langste van alle bekende theropoden. De grootste in de bovenkaken zijn ongeveer dertig centimeter lang, waarvan achttien centimeter als kroon boven het tandvlees uitstak. Een bijzonder kenmerk van de tyrannosauriden om de effectiviteit van de beet te vergroten is de vorm van de in totaal acht wat kleinere tanden in de voorste bovenkaakbeenderen, de praemaxillae: D-vormig in doorsnede in plaats van erg plat. Dit had als gevolg dat "Tyrannosaurus", in tegenstelling tot de meeste andere theropoden, botten kon doorbijten en zelfs vergruizelen. De praemaxillae zijn ook erg bol, wat de snuit in bovenaanzicht een rondere omtrek geeft. Hierdoor kon in een keer een grote vleesmassa uit de wond gerukt worden. Dit effect werd nog versterkt, doordat de voorste tanden van het achterliggende bovenkaaksbeen, de maxilla, het langst zijn. Bij een aanval raakten ze als eerste de huid van het slachtoffer. Zij zijn gevormd als een gebogen dolk en iets platter om het vlees te doorsnijden. Vaak wordt gesteld dat ze 'vlijmscherp' waren, maar de tandranden zijn in feite voorzien van een karteling bestaande uit kleine bolle uitsteeksels. Daarbij zijn de tanden bij volwassen dieren zo gezwollen dat ze niet echt scherp konden zijn. Als de tanden afbraken of uitgerukt werden, was dat niet fataal: steeds groeiden diep in het kaakbeen nieuwe tanden aan om de oude te vervangen. Doordat dit erg onregelmatig gebeurde, zijn de tanden meestal nogal variabel in lengte. Het aantal maxillaire tanden bedraagt minstens elf, evenveel als het minimumaantal in het dentarium van de onderkaak. Een gezond individu had dus minstens 52 tanden. Bij volwassen dieren bedraagt het maximale aantal in de onderkaak veertien, in de maxilla twaalf; bij jongere dieren lag het aantal hoger.
Hoewel de voorkant van de snuit minder spits is dan bij andere theropoden, is die nog steeds vrij hoog en langwerpig. Wel zorgt de brede achterkant ervoor dat de oogkassen iets meer naar voren gericht zijn; er was dus een mate van binoculair zicht, met overlappende gezichtsvelden zodat de afstand tot de prooi beter ingeschat kon worden. Achter de oogkassen — maar niet direct erboven — draagt de schedel kleine, afgeronde uitsteeksels of hoorntjes en er is ook een richel in de lengterichting boven op de neusbeenderen in de snuit. Bij leven waren die kenmerken vermoedelijk nog verlengd door hoornlagen en ze dienden wellicht voor rituele gevechten binnen de soort.
Behalve de grootte en proporties toont de schedel van "Tyrannosaurus rex" maar weinig kenmerken die ten opzichte van de nauwste verwanten echt uniek zijn voor de soort, zogenaamde autapomorfieën. Bij "Tyrannosaurus" ontbreekt het hoorntje vóór de oogkas dat veel theropoden op het traanbeen hebben. De voorste rand van het bovenste uitsteeksel van het quadratojugale vertoont een deuk. Het naar boven en achteren gerichte uitsteeksel van het verhemeltebeen is vergroot; de onderkant van de schedel wordt verder gesloten doordat de maxilla het vrij brede ploegschaarbeen raakt parallel aan driekwart van de lengte van de tandenrij. Een laatste nieuw geëvolueerd kenmerk is het lage aantal tanden in de maxilla en onderkaak.
Autapomorfieën van "Tyrannosaurus mcraeensis" zijn een achteraan laag dentarium met een bolle onderrand, een spleniale met een voorwaarts geplaatste hoogste punt, en een zwak gebogen prearticulare.
Postcrania.
Wervelkolom.
De delen achter de schedel, de postcrania, tonen bij "Tyrannosaurus" maar weinig kenmerken die ook niet bij de andere tyrannosauriden te vinden zijn — afgezien opnieuw van hun grootte en robuuste bouw. Een mogelijke autapomorfie is het naar voren gedraaid zijn van de binnenste gewrichtsknobbel van het dijbeen. Er zijn tien halswervels, dertien ruggenwervels en vijf sacrale wervels bij het bekken. Het aantal staartwervels bij "Tyrannosaurus" is onbekend en omstreden. Door Osborn werd het wel zo hoog geschat als 56; tegenwoordig houdt men het op 39 tot 44. De meest complete staart heeft 36 wervels bewaard.
De nek is kort en stevig om de zware kop te dragen. De doornuitsteeksels boven op de halswervels zijn hoog en vormen een bevestiging voor sterke pezen. Korte en wijd uitstekende nekribben zorgen voor een goede beweeglijkheid en dienen als aanhechtingspunt voor nekspieren die het hoofd een krachtige zijdelingse rukkende beweging kunnen laten maken. Vermoedelijk bevond zich in de bovenhals nog een tongbeen in de vorm van een complex bestaande uit een of meerdere gepaarde verstevigende ceratobranchialia, maar die elementen zijn slecht bekend. Het gewicht van de nek wordt verminderd doordat de halswervels en nekribben gepneumatiseerd zijn: doortrokken van luchtholten die via openingen in de botwand, pneumatoporen, verbonden waren met luchtzakken in de romp. Ook alle ruggenwervels zijn gepneumatiseerd en hebben aan de zijkanten diepe uithollingen, pleurocoelen. Ze zijn vrij kort en hoog. Nauw aaneengesloten vormen ze een starre lage boog waaraan de romp opgehangen is. De voorste elf dragen lange stevige borstribben die wat naar achteren gericht zijn. De lange ribben maken de borstkas vrij kort en hoog en niet naar voren taps toelopend, zoals vaak afgebeeld. De onderkant van de romp wordt bedekt door minstens dertien paar smalle buikribben of gastralia. Dit zijn huidverbeningen die geen deel uitmaken van het eigenlijke skelet. Doordat de borstribben met gewrichten aan de wervels verbonden zijn, kunnen de achterste ribben en gastralia meehelpen met de ademhaling door de achterste luchtzakken van de romp samen te persen. Zelf zijn de borstribben ook met de luchtzakken verbonden en dus gepneumatiseerd.
De vijf sacrale wervels zijn met sacrale ribben vergroeid met het bekken zodat de wervelkolom stevig verbonden is met de achterpoten. De voorste vier sacrale wervels zijn gepneumatiseerd. De staart is relatief kort; samen met de ook relatief korte romp zorgt dit voor tamelijk gedrongen proporties bij "Tyrannosaurus", in tegenstelling tot de erg langgerekte vorm van de meeste theropoden. Dit is verklaard als een aanpassing voor vergrote wendbaarheid: een korter lichaam heeft een lager traagheidsmoment en kan dus sneller ronddraaien. Desalniettemin zou het "Tyrannosaurus" nog twee seconden gekost hebben om vijfenveertig graden te draaien.
Ledematen.
De ledematen tellen 89 botten wat het totaal aantal beenderen bij "Tyrannosaurus" op ongeveer 210 brengt. Bij "Tyrannosaurus" zijn de ledematen zeer ongelijk van proportie. Hoewel het schouderblad nog een vrij normale omvang heeft, zijn de voorpoten zo opvallend klein, niet langer dan een mensenarm, dat het vaak de vraag oproept waartoe ze eigenlijk dienden. Dit is echter een schijnprobleem dat vergeet dat kenmerken binnen een evolutionaire context verklaard moeten worden. De voorouders van "Tyrannosaurus" hadden veel grotere armen en de voorpoten zijn dus vermoedelijk gedegenereerd doordat ze juist nergens voor gebruikt werden. Hun reductie leidde tot verwijdering van overtollige massa.
Toch hebben ook paleontologen serieuze pogingen gedaan een functie vast te stellen: hulp bij het opstaan uit een liggende positie, of, een suggestie nog van Osborn, het vasthouden van het wijfje tijdens de paring. Voor de vondsten uit de jaren tachtig was de onderarm onbekend en te klein ingeschat door af te gaan op de situatie bij verwante soorten. De paleontoloog Kenneth Carpenter heeft er na een nieuwe vondst in 1988 (MOR 555) op gewezen dat de armen althans minder gedegenereerd zijn dan bij de Albertosaurinae en stelt dat dit wijst op een functie bij het vasthouden van de prooi. Hij heeft een hefkracht per arm berekend van ongeveer tweehonderd kilo. Het probleem bij deze interpretatie is dat het niet helemaal duidelijk is waarom "Tyrannosaurus" eigenlijk een prooi zou willen vasthouden; het past niet in de theropode jachttechniek. Daarbij is erop gewezen dat "Tyrannosaurus" moeite zou hebben gehad de prooi met de armpjes te bereiken omdat zijn grote kop in de weg zat.
Het schouderblad is vergroeid met het ravenbeksbeen tot een "os scapulocoracoideum". Het is de vraag of er zich middenin verbeende borstbeenderen bevonden; die zijn niet met zekerheid teruggevonden. Aangegeven borstbeenderen kunnen betrekking hebben op vergroeide gastralia. Dat was ook het geval bij de eerste melding, bij "Sue", van een vorkbeen of furcula, een element dat men graag wilde identificeren omdat het wijst op de verwantschap met de vogels: ook dit bleek een paar buikribben te zijn. Later zijn echter wel vijf nogal in kromming verschillende echte furculae ontdekt die een gebogen U-vormig schild vormen onder de hals; de functie is onduidelijk: dat het als rudiment geërfd zou zijn van een kleine vliegende voorouder wordt door bijna alle paleontologen afgewezen.
In het schoudergewricht van het scapulocoracoïde steekt een klein opperarmbeen: zelfs bij "Sue" is het maar 37 centimeter lang. Nog meer gereduceerd is de onderarm: de ellepijp en het spaakbeen meten bij dit exemplaar respectievelijk 219 en 173 millimeter. Zoals oorspronkelijk bij de dinosauriërs kunnen de onderarmen niet om hun lengteas draaien. Pronatie was dus onmogelijk wat betekent dat de handpalmen steeds naar elkaar wezen en nooit naar beneden gericht waren. De hand heeft maar twee zichtbare vingers — van een derde is alleen nog een gereduceerd middenhandsbeentje over. De duimklauw is niet erg stevig en kon niet als een vervaarlijk wapen dienen zoals bij veel andere theropoden. De formule van de vingerkootjes is 2-3-0-0-0.
De achterpoten zijn juist relatief lang. Omdat een enkele achterpoot het hele gewicht van het dier moest kunnen dragen, zijn ze stevig gebouwd en zeer zwaar gespierd. Ze zijn bevestigd aan een eveneens robuust bekken. Het bovenste deel daarvan, het darmbeen of "os ilium", vormt een lange horizontale plaat. Dit biedt een in vergelijking met andere theropoden uitzonderlijk groot aanhechtingsvlak, tot bijna twee meter lang en meer dan een halve meter breed bij de grootste exemplaren, voor de dijspieren. Hoe zwaar de aandrijvende spieren in feite waren is een betwist punt, maar de ruimte om ze een belangrijk deel van het lichaamsgewicht te laten innemen, tot wel veertig procent, is er in ieder geval, mede doordat de "ossa ilium" erg dicht bij elkaar staan en een nauwe heup vormden. Het darmbeen dient ook als bovenkant van een diep heupgewricht waarin de dijbeenkop zijwaarts inpast. Van deze heupkop af kromt het dijbeen naar onderen. Onderaan de heup zijn de beide schaambeenderen, de 1,2 meter lange "ossa pubis", vergroeid in een ongewoon sterk verbreed naar voren gericht uiteinde of 'voet', waarop het dier in een rechtop liggende stand kon rusten en dat bij het levende dier een zeer opvallend kenmerk geweest moet zijn. De even lange zitbeenderen steken naar achteren.
Door de vorm van het heupgewricht kan het dijbeen niet zijwaarts bewogen worden, maar slechts van voor naar achter en omgekeerd, voor een lopende beweging. Omdat het zo zwaar belast wordt, is het dijbeen of femur het grootse bot in het lichaam, bij "Sue" 138 centimeter lang. Het wordt niet alleen vanuit het darmbeen bewogen. Zware spieren aan de basis van de staart, aan een uitsteeksel aan de achterkant van de schacht van het dijbeen verbonden, verdubbelen de effectieve spierkracht voor de voortbeweging. Het femur is ook van voor naar achter gekromd zodat het onderbeen in een hoek geraakt wordt en de knie steeds gebogen wordt gehouden. Het onderbeen bestaat uit een scheenbeen, ongeveer 1,2 meter lang, en een korter kuitbeen die niet om elkaar kunnen draaien. De voet is dus steeds naar voren gericht. Het draagt een zware kuit die de lange en brede voeten kon strekken. "Tyrannosaurus" was een teenganger zoals alle dinosauriërs en dus in principe gebouwd om te rennen. De middenvoetsbeenderen raken de grond dus niet. Het tweede tot en met vierde middenvoetsbeen zijn vergroeid, waarbij het derde onderaan breed is, maar bovenaan toegeknepen wordt door de buitenste. Zo wordt een sterke en brede plaat gevormd die met een lengte van ruim zestig centimeter die de achterpootlengte flink vergroot. De vijfde teen is geheel verdwenen; de eerste sterk gereduceerd tot een zijdelings naar achteren stekende spoor die de grond lang niet haalt. "Tyrannosaurus" liep dus op de middelste drie tenen, waarvan de vorm aangepast is aan het rennen. De formule van de teenkootjes is, inclusief klauwen, 2-3-4-5-0. De klauwen aan de tenen zijn vaak met die van een adelaar vergeleken, maar zijn in feite tamelijk plat en stomp omdat ze door het lopen afsleten. Toch konden ze doordat de achterpoot zeker een kracht moest uitoefenen van ruim tien ton als wapen flinke schade toebrengen.
Weke delen.
Van de weke delen van het lichaam is weinig bekend. De hoge borstkas borg vermoedelijk een groot en sterk vierkamerig hart met een gescheiden bloedsomloop. Dat de meeste wervels gepneumatiseerd zijn, duidt erop dat er, net als bij de huidige vogels, een uitgebreid systeem van luchtzakken en luchtkleppen aanwezig was dat een belangrijke rol speelde in de ademhaling. Verse lucht werd vermoedelijk eerst via een uitloper van de luchtpijp naar de achterste luchtzakken getrokken en daarna door de voorste luchtzakken via de op zich stijve longen naar voren gezogen om uiteindelijk naar buiten te worden geperst. De luchtstroom ging dus steeds in één richting wat de opneming van zuurstof sterk bevorderde door een betere gaswisseling over een in tegengestelde richting lopende bloedstroom en ook omdat er nooit verbruikte lucht in de longen achterbleef. Zo'n efficiënt systeem, dat de zuurstofopneming meer dan verdubbelt, is het nuttigst bij een hoge stofwisseling die een groot dier als "Tyrannosaurus" vrijwel zeker warmbloedig zou maken. Deze warmbloedigheid is bevestigd door onderzoek naar het verschil in gemiddelde lichaamstemperatuur tussen de romp en de uiteinden van de ledematen, die gemeten kan worden door de verhouding tussen de zuurstofisotopen in het bot te bepalen: de onderbenen bleken bijna even warm te zijn geweest, terwijl ze bij huidige koudbloedige reptielen belangrijk koeler zijn. Hetzelfde effect deed zich voor bij de gigantische vorm "Giganotosaurus".
"Tyrannosaurus" had als volwassen dier een geschubde huid met kleine niet-overlappende schubben; kleine huidafdrukken zijn gevonden bij specimen HMNS 2006.1743.01 ("Wyrex", eerder BHI 6230), op de nek, het darmbeen en de zijkant van de staart. De schubben zijn licht bol en glad en hebben allerlei onregelmatige vormen, ovaal en veelhoekig. Ze hebben een diameter van minder dan één millimeter en zouden dus op enige afstand niet meer als schubben herkenbaar zijn geweest. Ze liggen in grotere driehoekige of trapeziumvormige clusters waartussen de huid diepe verbonden rimpels heeft.
Het is echter mogelijk dat juveniele dieren een verenkleed hadden; de Tyrannosauroidea en de grotere groep waartoe de Tyrannosauroidea behoren, de Coelurosauria, hebben basale vormen waarvan een (primitief) verenkleed ontdekt is. Sommige daarvan, zoals "Yutyrannus", zijn zelfs erg groot. Aangezien die geen directe voorouder is van de tyrannosauriden, kan het echter zijn dat de combinatie van grote omvang en verenkleed zich bij die groep niet voordeed of, gezien "Wyrex", zich beperkte tot de rug. Ook is het mogelijk dat bij grote tyrannosauriden de veren zich weer tot schubben hebben ontwikkeld. Voor warmbloedige jongen zou het zeer voordelig geweest zijn energieverlies te beperken door een isolerende lichaamsbedekking. Van kleur en tekening van veren of schubben is niets bekend; meestal wordt een camouflerende bruine of grijze tint het meest waarschijnlijk geacht, waarbij de schedelhoorntjes dan misschien een fel kleuraccent droegen. Zo'n afstekende kleur kan ook door sommige veren getoond zijn.
Fylogenie.
Hoewel het ogenblikkelijk duidelijk was dat "Tyrannosaurus" tot de Theropoda behoorde, bleef er eerst veel onzekerheid welke precies zijn nauwere verwanten waren. Friedrich von Huene wees hem in 1909 toe aan de Megalosauridae en in 1926 tot de Deinodontidae. Brown had voor hem al in 1922 een eigen onderfamilie Tyrannosaurinae geschapen, die na 1926 meestal als een onderverdeling van de Deinodontidae gezien werd. Pas in 1956 sprak Alfred Romer over een Tyrannosauridae, wat daarna de gebruikelijke indeling zou blijven.
Lange tijd werd een speciale verwantschap met de Allosauridae aangenomen binnen de Carnosauria, een groep die men traditioneel alle grotere roofsauriërs liet omvatten. Alfred von Zittel had daaraan al in 1911 getwijfeld toen hij een afwijkende positie innam door "Tyrannosaurus" bij de kleinere Coeluridae in te delen. Moderne exacte cladistische berekeningen toonden in de jaren negentig aan dat hij gelijk gehad had. De tyrannosauriden stamden niet af van de grote allosauriden, maar behoorden tot de oorspronkelijk veel kleinere Coelurosauria. Vanaf het eind van de twintigste eeuw werden ook veel ruimere verwanten van "Tyrannosaurus" ontdekt die samen met de Tyrannosauridae de omvattender Tyrannosauroidea vormen.
Binnen de Tyrannosauridae zijn de nauwste verwanten van "Tyrannosaurus" de andere Tyrannosaurinae zoals "Tarbosaurus" en "Daspletosaurus". Een mogelijke stamboom, of cladogram, die de positie van "Tyannosaurus" toont is de volgende:
Hoewel een dergelijke relatie moeilijk te bewijzen valt, is wel gesteld dat "Tyrannosaurus" een directe afstammeling van "Daspletosaurus" zou zijn. Indien het bekende materiaal niet uit meerdere soorten bestaat, heeft "Tyrannosaurus rex" zich ook niet meer gesplitst in nieuwe soorten. Hij werd vermoedelijk uitgeroeid door de catastrofe aan het eind van het Krijt. "Tyrannosaurus" was daarmee een van de laatste dinosauriërs van het Mesozoïcum.
"Voorouders".
Een aantal dinosauriërs, onder andere "Raptorex", "Eotyrannus", "Lythronax", "Guanlong" en "Eodromaeus", werd in de media gevierd als 'voorouder van "Tyrannosaurus"'. Het is echter niet wetenschappelijk aantoonbaar dat deze geslachten werkelijke voorouders waren van "T. rex". Het gaat meestal om vroege afsplitsingen in de stamboom van de Tyrannosauroidea.
Levenswijze.
Habitat.
Het grootste deel van het gebied waarin "Tyrannosaurus" leefde had een warm subtropisch klimaat met geringe seizoensverschillen en het hele jaar door een tamelijk hoge regenval. Het landschap was vrij dicht bebost en doortrokken van kleinere rivieren. De flora was al vrij modern en bestond voornamelijk uit naaldbomen en loofbomen; eiken en grassen ontbraken echter. Doordat hij echter een leefgebied had dat zich van zuid naar noord over zeker twintig breedtegraden uitstrekte, moeten zich hierin toch zekere klimaatverschillen hebben voorgedaan. Het is aannemelijk dat het in het zuiden wat droger was, met een landschap dat leek op een savanne. Het noorden daarentegen kende tamelijk koude winters; de bomen waren met zekerheid bladverliezend, er kan zich 's-winters in de hooglanden sneeuwval hebben voorgedaan en misschien trokken de prooidieren iedere herfst naar het zuiden. Wellicht trok "Tyrannosaurus" mee; het is ook wel gespeculeerd dat volwassen dieren in het koude seizoen een winterkleed lieten groeien: een warm verenkleed met een passende witte schutkleur.
De fauna van het gebied is redelijk goed bekend voor wat de grotere soorten betreft. De geschikte prooidieren bestonden allemaal uit grote plantenetende dinosauriërs. De meeste talrijke daaronder was de ceratopide "Triceratops" die ongeveer de helft van het beschikbare voedsel uitmaakte. Minder talrijk, een kwart van de prooidieren, waren drie nauw verwante Hadrosauridae: "Edmontosaurus regalis", "Anatosaurus annectens" en "Anatotitan copei". Een zeldzamer deel van de fauna vormden "Thescelosaurus" (8%), "Pachycephalosaurus" en "Ankylosaurus" (beiden 1%). Deze zeven soorten planteneters zijn de enige die met zekerheid zijn vastgesteld. Fragmenten wijzen op nog een hadrosauride en een kleine pachycephalosauride; "Torosaurus" is wellicht een oude triceratops en "Stygimoloch" het jong van "Pachycephalosaurus". In het uiterste zuiden van het leefgebied kwam de sauropode "Alamosaurus" voor. Er zijn ook aanwijzingen dat "Tyrannosaurus" soms kleinere brokken voedsel at. In 2021 bleek uit een onderzoek dat het dentarium van de onderkaak een sterk vertakt neurovasculair zenuwkanaal had, wat duidt op een goede tastzin. Een studie uit 2022 wierp echter tegen dat zulke kanalen in de snuit en voorste onderkaken weliswaar groot waren maar dat hieruit geen betrouwbare conclusies over de tast getrokken konden worden.
Belangrijke concurrentie met andere roofsauriërs had een volwassen "Tyrannosaurus" kennelijk niet. Het voorkomen van "Albertosaurus" blijkt te berusten op een foute datering. Er zijn fragmenten gevonden van Deinonychosauria: Dromaeosauridae en vooral Troodontidae, maar die waren grotendeels hoe dan ook te klein om dezelfde prooien te bejagen. Een ook voorkomend lid van de theropode Ornithomimidae was vermoedelijk zelf, als omnivoor, een potentiële prooi, ongeveer 5% van de fossielen uitmakend. De in 2015 beschreven dromaeosauride "Dakotaraptor" vult met een lengte van vijf meter het hiaat tussen de kleine rovers en "Tyrannosaurus", en wellicht joegen beide roofsauriërs op Ornithomimidae. "Dakotaraptor" was echter een zeldzaam lid van de fauna en nog altijd dertigmaal lichter dan "Tyrannosaurus".
"Tyrannosaurus" viel ook zelf ten prooi, aan allerlei ziekten. Recent onderzoek heeft gesuggereerd dat beschadigingen aan de schedel die verschillende exemplaren waaronder "Sue" en MOR 980 tonen, niet, zoals eerst gedacht, het gevolg zijn van onderlinge gevechten maar van botinfecties, waaronder een parasiet gelijkend op "Trichomonas" die moderne vogels plaagt. In 2020 stelde een studie dat afwijkingen aan het bot bij "Tyrannosaurus" het eenvoudigst verklaard konden worden door infecties aangezien dat ook de dominante oorzaak is bij moderne vogels en krokodillen, de nauwste nog levende verwanten.
Jachttactiek.
De bouw van "Tyrannosaurus" lijkt te wijzen op een andere jachttactiek dan de meeste theropoden toepasten. De gebruikelijke methode was om het slachtoffer langdurig te achtervolgen om hem met herhaalde snelle uitvallen steeds verder te verwonden. Een directe confrontatie werd vermeden. Bij de tyrannosauriden echter is de schedel gespecialiseerd in het toebrengen van een zo groot mogelijke verwonding per beet. "Tyrannosaurus" toont de meest extreme aanpassing op dit punt: een enkele hap kon vermoedelijk al dodelijk zijn. De vraag is wat hieruit geconcludeerd kan worden voor de jachtmethode als geheel. Volgens sommigen fungeerde "Tyrannosaurus" als een "landhaai" ("land shark"). Achter de dichte begroeiing die zijn leefgebied kenmerkte zou hij in hinderlaag gelegen hebben. Als een op niets bedachte prooi voldoende nabij kwam, zou "Tyrannosaurus" er in een korte sprint met opengesperde muil op af gestormd zijn om de fatale beet toe te brengen voordat het slachtoffer kon vluchten.
Verschillende feiten zijn echter niet eenvoudig met deze hypothese in overeenstemming te brengen. Het enorme lichaam van "Tyrannosaurus" zal moeilijk te verbergen zijn geweest. Het kon ook moeilijk op snelheid gebracht worden; "Tyrannosaurus" was niet gebouwd als een sprinter. Bij grotere dieren neemt de efficiëntie bij het bewegen toe samen met de versnellingsduur per pas, zodat de maximumsnelheid in beginsel bij toenemende grootte gelijk blijft, zij het dan dat die snelheid steeds langzamer gehaald kan worden. De lange poten en gedrongen bouw zijn aanpassingen om ondanks de toegenomen absolute grootte wendbaarheid en een hoge maximumsnelheid te behouden. Zulke eigenschappen worden voorspeld door een alternatieve hypothese dat ook "Tyrannosaurus" joeg door middel van een snelle achtervolgingsjacht. De vergrote bijtkracht zou dan een gevolg zijn van een wapenwedloop met de belangrijkste potentiële prooi: "Triceratops", die niet alleen redelijk snel was, maar ook zeer groot en met zijn hoorns en nekschild in staat zich flink te verweren. Het vermogen beenschubben en botten door te bijten zou dan het bijkomend voordeel hebben gehad dat daarmee ook de gepantserde "Ankylosaurus" op het menu kwam — en ook deze prooi kon zich met zijn beenknots goed verdedigen wat weer om wendbaarheid vroeg.
Er bestaat geen overeenstemming tussen de wetenschappers welke hypothese de juiste is. De voortdurende discussie is nauw verweven geraakt met de vraag hoe hoog eigenlijk de maximumsnelheid was die "Tyrannosaurus " kon bereiken.
Snelheid.
Tot diep in de twintigste eeuw dacht men nog dat alle dinosauriërs langzame, koudbloedige dieren waren. Voor een groot dier als "Tyrannosaurus" zou dat tot een uiterst moeizame wijze van voortbewegen geleid hebben: omdat zelfs een normale stappende beweging de snelheid al had opgedreven tot een niveau dat een koudbloedige niet meer dan een paar minuten kan volhouden, zou hij met minieme pasjes door het landschap hebben moeten schuifelen in een gangetje van nog geen twee kilometer per uur. Na zijn al even slome slachtoffers bereikt te hebben, had hij ze in een langdurig uitputtingsgevecht de baas te moeten worden. Alleen kortdurende uitvallen uit een hinderlaag gebruikmakend van anaerobe verbranding zouden in dat geval nog een praktische jachtmethode gevormd hebben.
In 1968 kwam de paleontoloog Robert Bakker echter met de toen revolutionaire hypothese van de warmbloedigheid van de dinosauriërs. Aan de hand van "Tyrannosaurus" kon hij zijn denkbeelden inzichtelijk maken voor een groter publiek en hij stelde de soort voor als een felle rover die wel 70 km/h kon halen in een achtervolgingsjacht.
Deze nieuwe ideeën riepen echter weer reacties op. Gezien het hoge absolute gewicht en het feit dat de massa met de derde macht toeneemt, maar de spierkracht slechts met de tweede macht, leek het velen uitgesloten dat "Tyrannosaurus" zo snel kon zijn, warmbloedig of niet. Robert Mc Neill Alexander beweerde in 1987 dat de botten van "Tyrannosaurus" te zwak waren voor een snelheid boven de elf kilometer per uur. Achteraf bleek dat hij de doorsnede van het dijbeen te laag gemeten had door af te gaan op een ineengedrukt fossiel. In 1995 stelde James Orville Farlow dat "Tyrannosaurus" het zich simpelweg niet kon veroorloven te rennen: als hij dan zou struikelen, zou hij dodelijk gewond raken. Dit zou er op wijzen dat hij toch vanuit een hinderlaag sprintend joeg, zoals een tijger. Hier is tegenin gebracht dat veel diersoorten normaal gedrag vertonen dat potentieel tot de dood kan leiden; de opbrengst ervan weegt tegen het risico op. Farlow heeft niet aangetoond dat dit voor "Tyrannosaurus" bij het rennen niet het geval zou kunnen zijn.
In het begin van de eenentwintigste eeuw maakte de sterk toegenomen computercapaciteit het mogelijk de biomechanica van "Tyrannosaurus" meer gedetailleerd te modelleren. Volgens een studie uit 2002 van John R. Hutchinson, extrapolerend vanuit een kip, was de relatieve spiermassa hoe dan ook onvoldoende voor een snelheid boven de 40 km/h en lag de maximumsnelheid waarschijnlijk niet hoger dan 23 km/h. In dat geval zou "Tyrannosaurus" alleen hebben kunnen stappen, niet rennen: zich zo krachtig afzetten dat het lichaam zich een moment vrij door de lucht beweegt. Zijn kernargument was dat bij toenemende grootte ook de absolute verticale beweging van het lichaam toeneemt en bij een gewicht als dat van "Tyrannosaurus" het rennen onmogelijk maakt: het neerkomende been, dat het hele gewicht moet dragen, zou daaronder bezwijken. Gregory S. Paul bracht daar tegenin dat wellicht een andere manier van rennen de verticale beweging vlakker gemaakt zou kunnen hebben en betwistte de correctheid van de extrapolatiemethode door erop te wijzen dat volgens Hutchinsons model een struisvogel en een neushoorn een derde langzamer zouden zijn dan in werkelijkheid.
In augustus 2007 hebben Phillip Lars Manning en William Irving Sellers van de Universiteit van Manchester met een evolutionair computermodel, voor een aantal dinosauriërs waaronder "Tyrannosaurus", virtuele individuen wedstrijden tegen elkaar laten rennen. Hierbij werden per soort verschillende mogelijke loopmodellen ingevoerd en licht veranderd. De beste modellen werden dan weer uitgeselecteerd voor de volgende ronde in deze evolutionaire loopwedstrijd. Uiteindelijk werd een model ontwikkeld dat gevalideerd werd door een overeenkomst tussen het model en de bekende mechanismen en snelheden van onder andere een mens en een struisvogel. Met deze methode bereikte "Tyrannosaurus" een topsnelheid van ongeveer 28 km/h bij een aandrijvende spiermassa van 15%, het minimum dat in dit model nodig was, wilde "Tyrannosaurus" überhaupt kunnen lopen; dit steeg naar 40 km/h bij een, nog steeds reële, massa van 22,5%, voor welke waarde Hutchinson berekend had dat "Tyrannosaurus" nog geen 25 km/h zou halen en dus niet in staat zou zijn geweest te rennen. Een studie uit 2017 concludeerde dat bij 28 km/h de veiligheidsmarges van de belasting van het bot van de middenvoet overschreden werden. Door beperkingen van de rekencapaciteit konden echter mogelijke dempende effecten van de weke delen niet verdisconteerd worden. Ook kon er geen rekening gehouden worden met de speciale arctometatarsale bouw van de middenvoet.
Er is ook gesteld dat het hele vraagstuk van de snelheid van "Tyrannosaurus" irrelevant is voor de jachttactiek omdat dezelfde overwegingen die zouden leiden tot een hogere of lagere inschatting voor de rover ook voor zijn potentiële prooi van ceratopiden en hadrosauriden zouden gelden, zodat de verhouding tussen hun respectievelijke snelheden niet zou veranderen.
In 2021 concludeerde een Nederlandse studie dat als het dier zijn energieverbruik tijdens het wandelen minimaliseerde door de elastische energie te optimaliseren in een zwaaiende staart, de resulterende stapfrequentie wees op een wandelsnelheid van ongeveer vijf kilometer per uur, wat minder dan eerder aangenomen.
Roofdier of aaseter?
Het eerdere beeld van "Tyrannosaurus" als een langzaam, koudbloedig dier paste slecht bij een levenswijze als roofdier. Door de geringe energiebehoefte zou een koudbloedige vleeseter genoegen kunnen nemen met de rol van aaseter, wachtend totdat de prooidieren spontaan dood neervielen. Dat zou dan het onvermogen compenseren om voldoende energie vrij te maken om die dood actief te bevorderen. Al eind negentiende eeuw werd zo een rol gesuggereerd voor "Allosaurus" en in de loop van de twintigste eeuw zou de niche van aaseter door veel wetenschappers als een serieuze mogelijkheid voor "Tyrannosaurus" worden beschouwd.
Door de opkomst van Bakkers leer van de warmbloedigheid van de dinosauriërs raakte het aasetermodel op de achtergrond. In 1994 wekte Jack Horner het weer tot leven. Horner was zelf aanhanger van de gedachte dat "Tyrannosaurus" een hoge stofwisseling bezat. Hij meende in het dier allerlei speciale aanpassingen te kunnen vaststellen die goed bij de rol van aaseter pasten en die samen een sterk bewijs zouden vormen: het vermogen om botten te breken en zo het beenmerg te eten, zoals bij de huidige hyena's, de grote reuklob in de hersenen, nuttig om een rottend karkas op te sporen, als bij de roodkopgier, en zijn ogen die naar voren keken, zodat hij over diepteperceptie beschikte. Daarentegen zou "Tyrannosaurus" bepaalde kenmerken missen om als roofdier te leven. De relatief korte dijbenen van "Tyrannosaurus" zouden erop wijzen dat hij daarvoor te langzaam was en de korte voorpoten zouden het hem onmogelijk gemaakt hebben een prooidier te vangen. Zijn ten opzichte van de enorme schedel kleine ogen zouden het lastig hebben gemaakt een prooi op te sporen. In de loop der jaren werkte Horner zijn beeld van "Tyrannosaurus" verder uit. Het beest zou een afzichtelijk uiterlijk met stinkende adem en enge rode kop gecultiveerd hebben om echte roofdieren van hun buit te verjagen. Horner stelde ook dat de alleroudste tyrannosaurusexemplaren die hij rond 2000 ontdekt had, relatief langere benen hadden die bewezen dat er een evolutionaire trend bestond tot kortbenigheid en de daarmee samenhangende lagere snelheid.
Horner is geen echte specialist op het gebied van de studie van tyrannosauriden. Zijn hypothese kreeg grote media-aandacht. Veel artikelen in populair-wetenschappelijke bladen werden eraan gewijd en zelfs tv-documentaires. De ontvangst onder professionele paleontologen was echter koel. Horners interpretatie van de functionele anatomie van "Tyrannosaurus" werd algemeen verworpen. Geen enkele van de eigenschappen die Horner aandroeg werd beschouwd als een overtuigende aanwijzing dat het om een aaseter zou gaan. De tanden waren niet geschikt om botten te kauwen. Een goed reukvermogen zou ook nuttig geweest zijn voor de jacht. Binoculair zicht is alleen te gebruiken door een vliegende aaseter; naar voren staande ogen waarmee diepte kan worden gezien komen juist vooral voor bij landroofdieren. De later vermoede ademlucht en hoofdkleur zijn volledig speculatief. De vermeende beperkingen wisten ook niet te overtuigen. De ogen zijn slechts klein ten opzichte van de schedel; voor het gezichtsvermogen is echter alleen de absolute grootte beslissend en oogbollen met een doorsnee van zo'n tien centimeter moeten een scherpe blik gegarandeerd hebben. De dijbenen van "Tyrannosaurus" hoeven niet zo heel kort te zijn ten opzichte van de onderbenen — een aanpassing die kleine dieren gebruiken om hun snelheid te verhogen — doordat de absolute staplengte al zo groot is. "Tyrannosaurus" had geen krachtige armen nodig, omdat de muil ruimschoots voldoende was om prooien uit te schakelen.
Daarbij past een rol als aaseter niet met wat we weten van de habitat van "Tyrannosaurus". Hij is het belangrijkste grote roofdier uit de formatie waarin hij werd gevonden — vroegere literatuur vermeldt het voorkomen van "Albertosaurus", maar dat berust op foute identificaties en de in 2015 beschreven "Dakotaraptor" was kennelijk erg zeldzaam. Hij kan dus niet geprofiteerd hebben van de prooien van andere predatoren want die waren er nauwelijks. Hoogstens kan het zo zijn dat volwassen exemplaren jongere dieren wegjoegen van hun vangst en de verschillende generaties dus als ecospecies functioneerden met ieder een eigen niche; jonge dieren konden ook geen botten kraken. Daarbij kan een gespecialiseerde warmbloedige aaseter van deze grootte volgens veel onderzoekers niet voldoende voedsel vergaard hebben door te wachten totdat planteneters uit zichzelf dood neervielen, hoewel dat ook tegengesproken is. Huidige aasgieren hebben het voordeel dat ze zwevend een enorm terrein kunnen verkennen; andere "aaseters", zoals hyena's en jakhalzen, halen in feite het meeste voedsel uit de jacht. De conclusie van de meeste paleontologen luidt daarom dat "Tyrannosaurus" zoals bijna alle grote roofdieren wel aas at als de gelegenheid zich voordeed, maar geen gedwongen aaseter was. Hij was primair een roofdier, de apexpredator van zijn leefgebied. In 2011 sloot Horner zich hier ten dele bij aan; hij gaf toe dat "Tyrannosaurus" een roofdier was, maar het feit dat deze een groot deel van de gevonden skeletten uitmaakte, 28% van de dinosauriërfossielen van de Hell Creekformatie, verklaarde Horner door aan te nemen dat een relatief groot deel van zijn voedsel uit aas bestond.
Direct bewijs voor actief jachtgedrag is gevonden bij verschillende fossielen van prooidieren die geheelde verwondingen door beten tonen. Zo heeft een skelet van "Edmontosaurus" een afgebeten, maar geheeld doornuitsteeksel op een staartwervel, een ander fossiel van die soort een afgebroken tyrannosaurustand in later geheeld bot, en is er een schedel van Triceratops gevonden met een beschadigd nekschild en afgebeten, maar genezen wenkbrauwhoorn.
Sociaal gedrag en intelligentie.
Over het sociaal gedrag van "Tyrannosaurus" bestaan alleen indirecte aanwijzingen. Vroeger werd meestal aangenomen dat de soort solitair leefde. In de jaren zeventig werd de gedachte populair dat "Tyrannosaurus" niet alleen joeg maar in groepen. Voor het bestaan van zulke jachtgroepen bestaat echter geen overtuigend bewijs. Er zijn wel concentraties van tyrannosaurusfossielen aangetroffen, maar die zouden in principe veroorzaakt kunnen zijn door een toevallig bijeenspoelen van gelijksoortige resten tijdens een overstroming of de aantrekkingskracht die een laatste modderpoel tijdens een droogteperiode uitoefende. Hiertegen pleit weer dat de hele populatie wellicht erg klein was — door Carpenter geschat op slechts 25.000 volwassen individuen — en iedere toevallige opeenhoping gezien de lage gemiddelde populatiedichtheid dus erg onwaarschijnlijk, zeker omdat de schatting nog aan de hoge kant is als we uit zouden gaan van een solitaire levenswijze. Groepen zouden het jachtsucces sterk verhoogd hebben. In 2021 schatte een studie dat op een leefgebied van 2,3 miljoen vierkante kilometer een populatie leefde van zo'n twintigduizend volwassen individuen, indien de stofwisseling matig hoog was. Gedurende 2,4 miljoen jaar zouden er ongeveer 127 000 generaties geleefd hebben met in totaal 2,5 miljard volwassen individuen. In de Hell Creek, waar de fossiliseringsomstandigheden het gunstigst waren, zou dan zeker een op zestienduizend individuen als een vrij compleet skelet bewaard zijn.
Een aanwijzing voor althans conflictueus sociaal contact is wel gezien in de vele verwondingen die de skeletten tonen en die toegebracht leken te zijn tijdens gevechten met soortgenoten. Zo meende men dat de schedel van "Sue" bijtwonden vertoonde en zelfs dat uit de botten op te maken viel dat dit exemplaar ooit zijn achterpoot gebroken had wat als een aanwijzing gezien werd dat het tijdens het genezingsproces verzorgd zou zijn door een partner of een lid van zijn groep. Later onderzoek wees echter uit dat de schedelbeschadigingen beter verklaard konden worden als het gevolg van infecties en dat de breuk van de achterpoot slechts schijn was. In 2010 vonden Amerikaanse wetenschappers aanwijzingen voor kannibalisme in de vondst van tyrannosaurusbotten met bijtsporen. Ze suggereerden de mogelijkheid dat na gevechten tussen soortgenoten met fatale afloop, de verliezer door de winnaar werd verorberd. In 2018 werd een vierde middenvoetsbeen van een jong dier gemeld met schraapsporen van de tanden van een groot exemplaar.
Het is gesuggereerd dat "Tyrannosaurus" een te lage intelligentie gehad zou hebben voor complex sociaal gedrag. De hersenen van de grootste exemplaren hadden een inhoud van ongeveer 350 cm³, evenveel als bij een gorilla. Door het veel grotere lichaamsgewicht dan dat van de mensaap was de relatieve hersengrootte echter veel kleiner. Toch lag het ook relatief niet zo laag. Grote mesozoïsche theropoden hadden ongeveer anderhalfmaal de inhoud die men bij een koudbloedig roofdier, zoals een krokodil, van dezelfde grootte zou verwachten. "Tyrannosaurus" had weer anderhalfmaal de relatieve inhoud van een normale grote theropode. Misschien duidt dit erop dat het ook een tamelijk intelligente soort was. Het kan ook zijn dat de toegenomen hersencapaciteit gebruikt werd voor een verbeterd reukvermogen gezien het feit dat de reuklobben extra vergroot zijn. Onduidelijk is wat de hogere stofwisseling en betere ademhaling voor effecten hadden op het denkvermogen. In 2023 concludeerde een studie dat als "Tyrannosaurus" warmbloedig was met een goede zuurstofvoorziening en dezelfde verhouding tussen neuronendichtheid tot hersengrootte zou hebben gehad als moderne basale vogels, hij 3,5 miljard neuronen zou hebben bezeten in het telencephalon, met een grotere dichtheid dan een baviaan. Dat zou het dier grotere cognitieve vermogens verschaft hebben dan meestal aangenomen. In 2024 bekritiseerde een andere studie deze conclusies echter. Het belang van het absolute aantal neuronen werd ontkend, dat daarbij vermoedelijk een orde van grootte lager zou hebben gelegen.
Eén vorm van sociaal gedrag kwam in ieder geval voor: het mannetje en het wijfje waren beide betrokken bij de voortplanting.
Voortplanting en groei.
Over veel aspecten van de voortplanting van "Tyrannosaurus" bestaat nog grote onduidelijkheid. Hoewel sommige exemplaren wel als vrouwtje zijn aangeduid, zijn niet alle aanwijzingen daarvoor even betrouwbaar: bijvoorbeeld het soms ontbreken van een eerste chevron onder de voorste staartwervel wat eerder als een aanpassing was gezien om makkelijker eieren te leggen, bleek bij krokodillen geen verband te hebben met het geslacht. "Tyrannosaurus" had kennelijk geen opvallende seksuele dimorfie. Sommige exemplaren zijn wat minder robuust dan gemiddeld, maar het is onduidelijk of dit een morfe betreft, toevallige individuele variatie of een geslachtsonderscheid waarbij ze de mannetjes zouden vertegenwoordigen. Ook de eieren zelf zijn niet met zekerheid teruggevonden, evenmin als broedkolonies of nesten. Het is onbekend of er broedzorg was, in de vorm van het verdedigen van het nest of het voeren van de kuikens. Eén enkel vrouwtje moet in staat geweest zijn in één keer vele tientallen eieren te leggen zodat een r-strategie plausibel is: het produceren van zo veel mogelijk nageslacht dat na het uitkomen grotendeels aan zijn lot werd overgelaten. Desalniettemin is het mogelijk dat die zorg er wel degelijk was en dat er familiegroepen gevormd werden waarin verschillende generaties gezamenlijk joegen. Het zou zelfs kunnen dat de eieren, net als bij de huidige vogels, met korte tussenpozen gevormd en gelegd werden. Exemplaren met aantoonbaar medullair been waaruit tijdens de ovulatie kalk onttrokken werd voor de eierschaal zijn vermoedelijk met zekerheid wijfjes geweest; het betreft hier overigens robuuste exemplaren.
Uit onderzoek door middel van groeiringen in het bot is de conclusie getrokken dat de groei eerst vrij traag verliep. Pas halfwas dieren maakten tussen het veertiende en achttiende levensjaar een snelle groeispurt door waarin de gigantische volwassen omvang bereikt werd. Het gewicht steeg dan van 1,8 tot 4,2 ton, een toeneming van zeshonderd kilo per jaar. Op dat moment waren ze vermoedelijk al geslachtsrijp. Bij het bereiken van de volwassenheid vlakte de groei sterk af, een teken dat er zich een erfelijk bepaalde groeivertraging voordeed, net als bij huidige vogels en zoogdieren. Het is echter mogelijk dat de groei nooit helemaal tot stilstand kwam, wat in gunstige omstandigheden uitzonderlijke reuzen opleverde. Tyrannosauri blijken echter niet oud te zijn geworden: de helft van de bekende exemplaren stierf nog voor het 24e levensjaar, wellicht een gevolg van hun gevaarlijke levenswijze. Mogelijk grote sterfte onder de jongen is daarin nog niet eens meegenomen omdat er weinig juveniele exemplaren bekend zijn. Bij andere grote theropoden was de groeispurt veel minder extreem.
Volgens Thomas Carr had "Tyrannosaurus" vijf duidelijke groeifasen waarbij de veranderingen zich voornamelijk in de schedel voordeden. In de eerste fase van het jonge dier, getoond door specimen LACM 238471, was de schedel erg lang met een gladde bovenkant. De onderkaken waren ondiep. De kam op het achterhoofd was laag. De naad tussen de wandbeenderen was aan de onderkant nog zichtbaar. De groeve aan de onderkant van de grote schedelopening vervloeide geleidelijk met het bovenkaaksbeen of maxilla. Het dwarse neustussenschot was erg breed. De voorste maxillaire tand had geen karteling. In de tweede fase, het grotere jong, die we kennen van CMNH 7541, ontstaat de middenkam op de snuit. De naad tussen de wandbeenderen en de voorhoofdsbeenderen begint dwars te lopen. De onderkaken beginnen hoger te worden. In de derde fase, het nog onvolgroeide dier, getoond door bijvoorbeeld specimen LACM 23845, veranderde de schedel het sterkst. De schedelbeenderen vergroeiden en verdikten ter versteviging; tegelijkertijd werden ze uitgehold door uitlopers van de luchtzakken. Op de buitenkant werden verruwingen en verdiepte aanhechtingsvlakken voor de schedelspieren zichtbaar. De middenkam en achterhoofdskam werden hoger en dikker. De achterzijde begint de typische verbreding te tonen. In de vierde fase, het jongvolwassen dier, bijvoorbeeld AMNH 5027, overgroeide de maxilla de onderrand van de grote schedelopening, de voorste tak van het traanbeen nam enorm in omvang toe en in de onderkaak draaide het grote aanhechtingsvlak van het surangulare horizontaal. Het oude volwassen dier vormt de vijfde fase, getoond door LACM 23844, waarin de verandering gering was en dat gekenmerkt werd door een voortschrijdende pneumatisering van de snuit, waarbij het bot doortrokken raakte van luchtholten. In 2020 ordende Carr alle toen bekende exemplaren in een groeireeks.
In 2020 bevestigde een studie naar de botopbouw van halfwas exemplaren de hypothese dat de groei snel was waarbij uiteindelijk een gewicht boven de negen ton bereikt werd.
In 2021 stelde een studie dat de bijtkracht al vroeg hoog lag: voor specimen BMR P2002.4.1, een maxillaire tand van vermoedelijk een dertienjarig exemplaar werd die berekend op 5641,19 N.
"Tyrannosaurus rex" als een cultureel fenomeen.
Al sinds het begin van de twintigste eeuw is "Tyrannosaurus rex" de bekendste dinosauriër. Deze positie heeft het dier te danken aan het feit dat het in populair-wetenschappelijke kinderboeken in de Verenigde Staten standaard getoond werd als de 'grootste vleeseter aller tijden', wat het een prominente positie verschafte in de belevingswereld van het kind, als exemplarische incarnatie van het monster. De naamsbekendheid werd ook commercieel uitgebaat zoals bij de "Campagna T-Rex", een Canadese sportwagen, en T. Rex, een Britse rockband. De bekendheid van het dier is zelf ook weer onderwerp geworden van wetenschappelijk onderzoek. Vanwege zijn populariteit is "Tyrannosaurus" in veel films en documentaires verschenen:

</doc>
<doc id="15672" url="https://nl.wikipedia.org/wiki?curid=15672" title="Acrocanthosaurus">
Acrocanthosaurus

Acrocanthosaurus is een monotypisch geslacht van uitgestorven vleesetende theropode dinosauriërs behorend tot de groep van de Carnosauria, dat tijdens het Vroeg-Krijt leefde in het gebied van het huidige Oklahoma.
Vondst en naamgeving.
In het voorjaar van 1940 werd John Willis Stovall bericht dat er in Atoka County grote botten gevonden waren op de boerderij van Herman Arnold. Deze onderzocht hij in april van dat jaar samen met Charles Newton Gould, de vroegere directeur van de "Oklahoma Geological Survey". Hij liet de botten opgraven in het kader van een werkverschaffingsproject. Een kilometer oostelijker werd toen een tweede skelet ontdekt op het land van boer W.P. Cochran. Dit werd opgegraven in 1941. In 1947 schreef Wann Langston jr. er een scriptie over, waarin hij het dier "Acrocanthus atokensis" noemde. Dit is een ongeldige "nomen ex dissertatione".
De typesoort Acrocanthosaurus atokensis werd in 1950 benoemd en beschreven door Stovall en Langston. De geslachtsnaam betekent 'hoge doorn-reptiel' vanuit het Oudgrieks ἄκρος, "akros", 'op de top', en ἄκανθα, "akantha", 'doorn'. De soortaanduiding verwijst naar het plaatsje Atoka.
Het holotype, MOU 8-0-S9 (later OMNH 10146) is opgegraven in een laag van de Antlersformatie die dateert uit het Aptien-Albien. Het is het specimen opgegraven op de "Cochran Farm" en bestaat uit een vrij volledig skelet met schedel. Bewaard zijn gebleven: het achterdeel van de schedel en een onderkaak, de nek, vijf ruggenwervels, acht doornuitsteeksels van ruggenwervels, twee staartwervels met chevrons, vijf ribben, een buikrib, een ravenbeksbeen, beide schaambeenderen, een zitbeen, een dijbeen, een scheenbeen, beide kuitbeenderen, een sprongbeen en een derde middenvoetsbeen. Het paratype is MOU 8-0-S8 (later OMNH 10147), het oorspronkelijke skelet. Het is van een groter individu en mist de schedel. Het vult het holotype echter aan in het bezit van veertien staartwervels, alsmede een tweede middenvoetsbeen en het eerste kootje van de derde teen. Een derde skelet met schedel, specimen SMU 74646, werd in 1998 uit Texas gemeld. Dit stamt uit de wellicht oudere "Twin Mountains Formation". Het werd in 1990 door boer Philip R. Hobson onder de aandacht van de wetenschap gebracht. Hij was zich toen al een halve eeuw bewust van de aanwezigheid van botten op zijn land in Parker County. Het is kleiner maar bezit meer wervels, een heiligbeen en een schouderblad. Het is ongeveer zeventig procent compleet naar lag grotendeels niet in verband. Een vierde skelet, NCSM 14345, is in 2000 uit McCurtain County, Oklahoma gemeld en wordt na een preparatie tot 1996 door het "Black Hills Institute", sinds 1997 tentoongesteld in het "North Carolina Museum of Natural Sciences" in Raleigh. Gedeelten ervan waren eerder geborgen als het specimen OMNH 10168. Het restant werd opgegraven door Cephis Hall en Sid Love en verkocht aan de fossielenhandel van Allen Graffham die het na preparering doorverkocht aan het NCSM. Het is het grootste bekende exemplaar met de meest volledige schedel en onderkaken. Het heeft ook delen van de voorpoten en vrij volledige voeten. Dit specimen komt net als het holotype uit de Antlersformatie. Een vijfde belangrijker specimen, UM 20796, werd in 2012 gemeld uit de Cloverlyformatie. Het betreft een fragmentarisch skelet zonder schedel van een jong dier, in 2008 opgegraven op een oppervlakte van één vierkante meter. Verder zijn er talrijke losse tanden aan de soort toegewezen.
In 1988 hernoemde Gregory S. Paul "Altispinax dunkeri" in een "Acrocanthosaurus altispinax". Dat werd later "Becklespinax".
In 2005 werden in twee verschillende artikelen de bewegingsvrijheid van de arm en de hersenpan beschreven. In 2011 werd de schedel van specimen NCSM 14345 in groot detail beschreven.
Beschrijving.
Grootte en onderscheidende kenmerken.
"Acrocanthosaurus" is een gigantische theropode, maar iets kleiner dan, de overigens niet nauw verwante "Tyrannosaurus". De lengte van het holotype is geschat op 990 centimeter. De lengte van het paratype is geschat op 1129 centimeter. NCSM 14345 werd in 2000 geschat op een lengte van 11,5 meter bij een gewicht van 2,4 ton. Het gewicht van specimen SMU 74646 is geschat op 1969 kilogram. Sommige schattingen zijn echter veel hoger. In 2009 kwam een studie die gebruikmaakte van een driedimensionale computermodel uit op 6117 kilogram. In 2004 kwam een extrapolatie van de dijbeenlengte uit op een gewicht van 3246 kilogram. Volgens dezelfde formule zou het jonge exemplaar UM 20796 een gewicht hebben gehad van 657 kilogram.
Het vaststellen van onderscheidende kenmerken is nog niet eenvoudig gebleken omdat de verwantschappen betwist zijn. Uitgaande van een carcharodontosauride verwantschap werden in 2012 de volgende kenmerken gegeven. De uitholling rond de "fenestra antorbitalis" loopt niet door over het neusbeen; a fortiori ontbreken de pneumatoporen daarin. Achter de dwarskam van de schedel loopt de middenrichel van het supraoccipitale uit in een dubbele bult. Bij de halswervels grijpen de doornuitsteeksels in elkaar doordat een uitsteeksel op de voorkant past in een groeve in de onderkant van een overhangend uitsteeksel aan de achterrand van het voorliggende uitsteeksel. De doornuitsteeksels van de nek, rug, heup en voorste staart zijn tweeënhalf maal langer dan hun wervellichamen. Het zijvlak van de voorste gewrichtsuitsteeksels van de staartwervels heeft een extra uitsteeksel. De beschrijving van UM 20796 voegde in 2012 één autapomorfie toe: het dijbeen heeft in bovenaanzicht een puntige kop, naar het midden van het lichaam gericht.
Skelet.
De schedel van "Acrocanthosaurus" is relatief langwerpig. De snuit is lang en laag en hangt vooraan wat af met een duidelijke inkeping op de grens tussen praemaxilla en maxilla. Het bovenprofiel is bol maar er zijn knikken aan de voorzijde en achterzijde van het neusgat. Ook is er een laag, lang en afgerond hoorntje op het traanbeen, net voor de oogkas. Net achter de oogkas zinkt het profiel juist plots naar beneden, een afgeronde kleine inkeping vormend. De oogkas is hoog en smal, met een afgeronde benedenste punt. Het oog bevond zich in het bovenste gedeelte en werd ondersteund door een uitsteeksel van de achterrand. Dat loopt bijna door tot aan de voorrand. Bij verschillende exemplaren groeien zowel de bovenrand als onderrand van dat uitsteeksel in de kas door, onregelmatige verbeningen vormend in wat vermoedelijk een kraakbeenlaag was. Het bovenste gedeelte is smaller dan het onderste en heeft een vierkant profiel met een rechte bovenrand. Het onderste slaapvenster is groot, maar weinig ingesnoerd door de achterrand en met een afgerond profiel dat van onderen breder is dan van boven.
Ondanks de lengte van de snuit is de praemaxilla hoger dan lang, niet omgekeerd als bij "Allosaurus". De praemaxilla draagt vier tanden, niet vijf als bij "Allosaurus". De onderste tak naar het neusbeen sluit het bovenkaaksbeen van het neusgat uit. De achterste onderrand steekt aan de binnenzijde iets onder het bovenkaaksbeen maar niet verder dan de achterrand van het bovenliggende hoofdlichaam.
Fylogenie.
"Acrocanthosaurus" werd in 1959 in de Allosauridae geplaatst. Meestal werd de soort daarna gezien als een laatste vertegenwoordiger van de allosauriden totdat die nog voor het Opper-Krijt geheel uitstierven. In 1996 echter plaatste Paul Serenoen als een basaal lid van de Carcharodontosauridae. In 2000 stelde Philip John Currie nog dat "Acrocanthosaurus" nauwer verwant was aan "Allosaurus" dan aan "Carcharodontosaurus" maar latere analyses maakten dat steeds onwaarschijnlijker. "Acrocanthosaurus" was dus een vroege vertegenwoordiger van een tak die in Zuid-Amerika een bloeiperiode zou doormaken.
Het volgende kladogram toont de positie van "Acrocanthosaurus" in de evolutionaire stamboom volgens een studie uit 2013.
Levenswijze.
Habitat.
"Acrocanthosaurus" deelde zijn leefgebied met de veel kleinere theropode "Deinonychus". Mogelijke prooien waren de Sauropoda "Astrodon" en "Sauroposeidon" en de euornithopode "Tenontosaurus".
Vaak is gesteld dat in Noord-Amerika de faunae van het Onder-Krijt en het Opper-Krijt tegengestelde eigenschappen hadden. Een lage algemene soortenrijkdom, weinig verschil tussen de breedtegraden en een kleine diversiteit aan theropoden maakte plaats voor een zeer hoge soortenrijksom, provincialisme en een radiatie aan roofsauriërs. De studie uit 2012 weersprak dit echter. "Acrocanthosaurus" zou de tegenhanger geweest zijn van "Tyrannosaurus rex", met een hoge groeisnelheid, een uitgebreid leefgebied en een gigantische lichaamomvang. In beide gevallen ging een ecosysteem dat door één enkele predator beheerst werd vooraf aan een massa-uitsterven. Het werd gesuggereerd dat zulke ecosystemen daar extra gevoelig voor waren.
Groei.
Het holotype OMNH 10146 was minstens eenentwintig jaar oud op het moment van zijn dood, afgaande op groeilijnen in zijn botten. Specimen NCSM 14345 was vermoedelijk jonger. Beide hadden hun maximale grootte bereikt. De volwassen omvang werd zeker pas na het twaalfde jaar bereikt en vermoedelijk tussen de achttien tot vierentwintig jaar. Uit de toeneming van de afstand tussen de groeilijnen van UM 20796 werd berekend dat dit jonge dier 144 kilogram per jaar in gewicht toenam ofwel 384 gram per dag, uitgaande van 374 dagen in het jaar — sinds het Krijt is de aardrotatie wat vertraagd. Dit tempo komt overeen met dat van een moderne nestvliedende vogel. Indien de groei lineair was, zou het dier twintig tot vijfentwintig jaar nodig hebben gehad om een volwassen gewicht van zes ton te bereiken. De studie uit 2012 ging er echter van uit dat het wat minder lang geduurd zou hebben omdat er vermoedelijk nog een groeispurt moest volgen. Ruwweg werd zo de schatting van achttien tot vierentwintig jaar bevestigd. Er bestaat een maximale schatting van de groeisnelheid van "Allosaurus" van 150 kilogram per jaar; daaruit werd geconcludeerd dat "Acrocanthosaurus" in zijn normale tempo dus wat sneller groeide dan deze meer basale allosauride.

</doc>
<doc id="15674" url="https://nl.wikipedia.org/wiki?curid=15674" title="Californische zeeleeuw">
Californische zeeleeuw

De Californische zeeleeuw ("Zalophus californianus") is een zeeleeuw die voorkomt langs de Pacifische kust van Noord-Amerika. Het is een vrij intelligente soort, die ook in de buurt van mensen voorkomt en eenvoudig te dresseren is. Hij is hierdoor regelmatig te zien in dolfinaria en dierentuinen. Naast de Galápagoszeeleeuw ("Z. wollebaeki") en de uitgestorven Japanse zeeleeuw ("Z. japonicus") behoort de Californische zeeleeuw tot het geslacht "Zalophus"; de drie soorten worden soms als ondersoorten van "Zalophus californianus" gezien.
Kenmerken.
De Californische zeeleeuw is een middelgrote oorrobbensoort. De vacht van mannetjes is donker chocoladebruin van kleur, alhoewel sommige mannetjes licht blijven op de kop en rond de snuit, en op de flanken, de achterzijde en de buik. De vacht van vrouwtjes en juveniele dieren is geelbruin. Nat lijkt de vacht zwart van kleur. Het gezicht is lichter van kleur, en wordt bij mannetjes bleker naarmate hij ouder wordt. Het mannetje heeft dikke zwarte manen, die bij het vrouwtje ontbreken. De manen zijn echter niet zo dik als bij de Stellerzeeleeuw en de manenrob. De kop is kegelvormig en eindigt spits. Hij wordt gedragen door een lange, krachtige, beweeglijke hals. De oorschelpen zijn klein. De voorpoten zijn krachtig in vergelijking tot de achterpoten. Nagels zitten enkel aan de tweede, derde en vierde teen van de achterpoten, de voorpoten zijn nagelloos.
Mannetjes zijn veel groter dan vrouwtjes. Het mannetje kan 200 tot 390 kg zwaar worden en een lengte van 2 tot 2,4 m bereiken. Het vrouwtje wordt 45 tot 110 kg zwaar en 1,5 tot 2 m lang. Een volwassen mannetje heeft een verdikking van de schedel op zijn kop, de voorhoofdsbult. De soort dankt daar zijn wetenschappelijke naam aan. "Lophus" is Grieks voor voorhoofd en het voorvoegsel "za-" benadrukt wat erachter komt. Deze voorhoofdsbult ontbreekt bij vrouwtjes en jongere mannetjes.
De kiezen en valse kiezen zijn niet van elkaar te onderscheiden en hebben een enkele, kegelvormige punt. Drie snijtanden zitten in iedere zijde van de bovenkaak, twee in die van de onderkaak.
Zintuigen.
De oogbol van de Californische zeeleeuw is groot. Het gezichtsvermogen van de Californische zeeleeuw is middelmatig. Hij is boven water astigmatisch: de bolling van het hoornvlies in het horizontale vlak verschilt van die in het verticale vlak, waardoor de zeeleeuw boven water niet scherp ziet. Boven water is hij enkel gevoelig voor scherpe contouren en plotselinge bewegingen. Onder water kan hij veel beter zien, doordat de hoornvlies dezelfde brekingsfactor heeft als het water. Met behulp van het zicht jaagt hij op zijn prooidieren.
Het gehoor is waarschijnlijk sterker ontwikkeld. Harde roepen vormen het belangrijkste communicatiemiddel. Ook de reuk is goed ontwikkeld, alhoewel hij waarschijnlijk weinig gebruikt wordt. Vrouwtjes herkennen hun jongen, en mannetjes ontdekken er bronstige vrouwtjes mee. De tast is eveneens gevoelig. De snorharen zijn stevig en zeer beweeglijk. De snorharen spelen een belangrijke rol bij sociale contacten. Bij ontmoeting raken dieren elkaar altijd eerst aan met de snorharen.
Voortbeweging.
Net als andere zeeleeuwen, maar in tegenstelling tot zeehonden, kan de Californische zeeleeuw zich goed over het land voortbewegen. Hij kan zich van de grond opheffen op zijn voor- en achterpoten. Hij steunt hierbij op de pols- en enkelgewrichten, niet op de voetzolen. De vier poten worden om beurten gebruikt bij het lopen. Doordat de achterpoten slechts beperkt beweeglijk zijn, kromt bij iedere stap de wervelkolom zijdelings. Tijdens het lopen schommelt de kop en de hals om het zwaartepunt van het lichaam tegenover de bewegende poot te brengen. In galop wordt de kop verticaal gehouden.
De Californische zeeleeuw kan zich over land snel voortbewegen. De maximale snelheid wordt geschat op 25 tot 30 km per uur. Over moeilijk terrein zoals gladde rotsen verplaatst hij zich vermoedelijk sneller dan een mens.
De zeeleeuw is in het water zeer beweeglijk. In tegenstelling tot zeehonden zwemmen zeeleeuwen met behulp van hun voorpoten. De achterpoten dienen als roer. De voorpoten maken eerst een draaiende beweging, gaan dan naar elkaar toe, en richten zich daarna achterwaarts om zich voort te stuwen. Hierna draaien de voorpoten zich weer naar de beginpositie. Deze cyclus duurt slechts een halve tot een seconde.
Als de zeeleeuw snelheid wil maken, zwemt hij als een bruinvis: hij komt geregeld boven het wateroppervlak in een boogvorm, en duikt daarna weer opnieuw onder. Men heeft groepen van vijf tot twintig dieren gezien, die zo achter elkaar zwommen. De maximumsnelheid die hij op deze manier kan bereiken, is bijna 30 km per uur.
Hij kan tot 137 m diep duiken en twintig minuten lang onder water blijven.
Gedrag.
De Californische zeeleeuw is een sociale soort, die ook buiten het voortplantingsseizoen in los groepsverband leeft. Deze groepen kennen geen stabiele organisatie als een hiërarchie. Het sociale instinct van de soort zorgt ervoor dat Californische zeeleeuwen op de kust zeer dicht op elkaar liggen. Bij verstoring, zoals de verschijning van een groot dier, verandering van het weer of een onbekend geluid, vluchten alle dieren tegelijk het water in.
De Californische zeeleeuw besteedt het grootste deel van de tijd aan slapen. Over het algemeen ligt hij lang uitgestrekt, meestal met hun kop op het lichaam van een andere zeeleeuw, maar hij kent ook andere rusthoudingen. Ze kunnen bijvoorbeeld ook staand slapen, rustend op de voorpoten met de neus in de lucht. Soms slaapt hij zelfs in zee, dicht bij de kust. Hij ligt dan op een zij, met een vinpoot opgeheven.
De zeeleeuw brengt een groot deel van de dag in zee door. Hij zoekt de zee op voor voedsel, maar ook voor afkoeling en om in te spelen. Tijdens het spel achtervolgen zeeleeuwen elkaar, laten ze zich meevoeren op de golven of maken ze pirouettes om elkaar heen. Ook gooien ze objecten op uit het water, om deze weer met de snuit op te vangen.
Voedsel.
De Californische zeeleeuw gaat 's nachts op jacht. Hij jaagt in het water op koppotigen als pijlinktvissen en octopussen en verscheidene soorten vissen, waaronder ansjovis, haring, zalm, Pacifische heek, jonge gestreepte zeebaars, gevlekte makreel en regenboogforel. Daarnaast jaagt hij ook op schelpdieren als mosselen en zeeoren, zeevogels als alkachtigen en op kreeftachtigen, en soms grijpt hij het jong van een noordelijke zeebeer. Hij jaagt meestal alleen. Bij het jagen op een grote school vissen of pijlinktvissen werkt de zeeleeuw samen met andere zeeleeuwen, soms ook met bruinvissen of een andere diersoort.
De Californische zeeleeuw is zeer beweeglijk onder water, en kan gemakkelijk van richting veranderen. Kleinere prooien slikt hij direct in, grotere bijt hij eerst aan het wateroppervlak in stukken.
De Californische zeeleeuw duikt tijdens de jacht minder diep dan een zeehond. Een duik duurt gemiddeld twee tot drie minuten, maximaal twaalf, en gaat niet dieper dan 26 tot 74 m. Grotere dieren kunnen langer duiken dan kleinere, doordat ze meer zuurstof kunnen opslaan.
Voortplanting.
De zeeleeuw plant zich op land voort. De paartijd duurt van mei tot augustus, september. In het voorjaar komen alle mannetjes aan land, waarna ze, in afwachting van de vrouwtjes, zich langs de vloedlijn verdelen. In deze periode zijn mannetjes zeer agressief. Ieder mannetje verdedigt zijn territorium, een klein stukje strand die tien tot vijftien meter van andere territoria af ligt. Zo'n territorium wordt een "rookery" genoemd. De mannetjes zonder territorium verzamelen zich op aparte stukken strand, de zogenaamde "hauling grounds". Zeeleeuwen leven in harems, en ieder mannetje zal proberen om zo veel mogelijk vrouwtjes om zich heen te verzamelen. Gemiddeld heeft een mannetje veertien vrouwtjes in zijn harem. Dit is echter geen vaste harem: vrouwtjes houden zich niet aan territoriumgrenzen en het mannetje doet geen pogingen de vrouwtjes bij elkaar te houden.
Zodra een mannetje een territorium heeft veroverd, verdedigt hij hem fel tegen andere mannetjes. Indringers worden soms voor korte tijd getolereerd, maar meestal probeert de harembaas de indringer weg te jagen door met zijn kop te schudden en harde geluiden te maken. Als de indringer niet geïmponeerd is, werpt de harembaas indringende blikken naar hem toe, om ten slotte in een gevecht te eindigen. Bij deze gevechten proberen de dieren in elkaars voorpoten te bijten.
De grenzen van het territorium liggen niet vast en worden niet afgebakend, waardoor de grootte van het territorium per moment kan verschillen. Tijdens het zwaartepunt van de paarperiode, in juni en juli, verdedigt de harembaas zijn territorium het felst. Hij komt dan niet aan eten toe, en kan soms wel zeventig dagen lang vasten. In deze periode leeft hij van zijn opgebouwde vetlaag. De grootste mannetjes met de dikste vetlaag kunnen dus hun territorium het beste verdedigen. Minder sterke mannetjes lopen een grote kans uit hun territorium gejaagd te worden. Het komt regelmatig voor dat een territorium iedere twee weken in de handen komt van een ander mannetje.
Als het vrouwtje naar het voortplantingsgebied gaat, is zij nog drachtig van vorig jaar. Het vrouwtje vestigt zich meestal een dag voor de worp in de "rookery". Vier dagen tot twee weken na de worp wordt het vrouwtje bronstig. Het vrouwtje maakt dit kenbaar aan het mannetje door zich voor hem op te richten, haar lichaam tegen hem aan te drukken, zich in kronkels te wringen en zich uit te rekken. Hierbij kijkt ze hem steeds aan. De paring kan zowel in het water als op het land plaatsvinden. Het duurt meer dan een uur, onderbroken door periodes van rust. Na de paring laten het mannetje en het vrouwtje elkaar weer met rust.
Aan het eind van de zomer, in augustus of september, verlaten de volwassen en halfwas mannetjes de "rookery"'s en trekken noordwaarts tot Brits-Columbia, om pas in het voorjaar weer terug te keren. De vrouwtjes met jongen blijven het gehele jaar door rond de voortplantingsstranden, of trekken naar het zuiden. Vrouwtjes keren waarschijnlijk altijd weer terug naar het strand waarop ze geboren zijn.
De Californische zeeleeuw is na vier tot vijf jaar geslachtsrijp. Vrouwtjes planten zich meestal voort als ze vier jaar oud zijn, maar mannetjes krijgen pas de kans als ze groot genoeg zijn om een territorium te kunnen verdedigen.
Jongen.
Het vrouwtje krijgt een jong na een draagtijd van 11 tot 11½ maanden, meestal in juni. Meestal krijgt een vrouwtje slechts een jong, tweelingen zijn zeldzaam. Bij de geboorte is het jong ongeveer 75 tot 80 cm lang en 6 tot 9 kg zwaar. De ogen zijn dan blauw. De zwartbruine geboortevacht verliest het jong na een maand. Het jong wordt met de kop naar voren geboren. De geboorte zelf duurt slechts twee tot drie minuten. Een pasgeboren jong zal eerst wat rillen, en probeert daarna zich voort te bewegen. Na enkele pogingen kruipt het jong al snel rond.
Het vrouwtje herkent haar jong aan de geur en het geluid: vreemde jongen zal ze niet bij zich dulden. Direct na de geboorte zal het moederdier haar jong besnuffelen en schoonlikken. Ze verwijdert restjes van de placenta uit zijn vacht en tilt het voorzichtig op met haar tanden. Een kwartier lang wisselen moeder en jong geluiden naar elkaar uit. Gedurende de rest van de dag wordt dit herhaald. Op deze manier leren ze elkaars geluid herkennen.
Op de dag van de geboorte vindt het jong de vier intrekbare tepels van zijn moeder. De melk van de moeder is zeer vet, het heeft een vetpercentage van 53%. Het jong wordt per keer dertig minuten lang gezoogd, waarbij hij regelmatig van tepel wisselt. De zoogperiode kan sterk variëren: van drie maanden tot een jaar, bij de geboorte van het volgende jong. Gemiddeld duurt de zoogtijd ongeveer acht maanden. Gedurende deze zoogperiode zal de jonge zeeleeuw ook leren vis te eten.
Het vrouwtje blijft de eerste drie tot acht dagen lichamelijk contact houden met het jong. Daarna zal de band minder sterk worden, totdat moeder en jong elkaar alleen opzoeken bij het zogen. De eerste keer dat het vrouwtje het jong alleen laat om te foerageren, blijft ze twee dagen weg, daarna drie of vier dagen. Bij terugkomst blijft de moeder dertig tot zeventig uur bij het jong, om daarna weer voedsel te zoeken. Dit patroon zet zich voort tot het jong gespeend wordt.
Het jong brengt de eerste tijd alleen door, maar na twee tot drie weken vormen de jonge zeeleeuwen groepjes. In zo'n groep ontwikkelt het dier zijn sociale gedrag en gaat het verschillende geluiden voortbrengen. Ook wordt er in een groep veel geslapen. Vanaf half juli zal de groep zich regelmatig in het water wagen. Het leven in een "rookery" is bijzonder gevaarlijk voor het jong, omdat de volwassen mannetjes meer aandacht schenken aan het verdedigen van het territorium dan aan de jongen. Af en toe wordt hierbij een jong verpletterd door het gewicht van een volwassen mannetje. De groepjes jongen bevinden zich daarom voornamelijk aan de rand van de "rookery", waar de mannetjes zich minder territoriaal gedragen.
Communicatie.
De Californische zeeleeuw is zeer luidruchtig, en kent een grote verscheidenheid aan roepen. Een territoriale bul laat bijvoorbeeld voortdurend een luide, toeterende blaf horen. Het vrouwtje blaft en gromt tijdens agressieve ontmoetingen met andere vrouwtjes, en roept haar jong met een trillende huil. Het jong reageert hierop met een lamachtig gemekker. Moeder en jong herkennen elkaar aan hun roepen, die voor ieder dier uniek zijn.
Verzorging.
De Californische zeeleeuw poetst dagelijks aan land zijn vacht. Hij doet dit met behulp van de nagels aan zijn achterpoten, die dienen als kam. Als de zeeleeuw zijn vacht kamt, buigt hij zijn lichaam zo veel mogelijk naar achteren. Op deze manier kan hij twee derde van zijn lichaam poetsen. De kop en het achterlijf worden gepoetst met de voorpoten. De zeeleeuw verzorgt ook zijn vacht door langs rotsen of andere zeeleeuwen te schuren.
Verspreiding en leefgebied.
De Californische zeeleeuw leeft in de kustwateren in het centraaloostelijke gedeelte van de Grote Oceaan. Hij waagt zich zelden verder dan 16 km uit de kust. De soort brengt het grootste deel van zijn leven in het water door, maar komt regelmatig aan land, ook buiten de paartijd. Ze zijn voornamelijk te vinden op rotseilanden en langs zand- of rotsstranden. Soms zijn ze te vinden in beschutte riviermondingen, bij grotten in rotskliffen, en bij jachthavens, pieren en werven.
Deze soort komt langs de westkust van Noord-Amerika voor in twee subpopulaties. Een subpopulaties leeft van de Straat van Georgia, Brits-Columbia (Canada) via Washington, Oregon en Californië (Verenigde Staten) tot het schiereiland Neder-Californië en de Rocas Alijos en een tweede in de Golf van Californië (Mexico). De voortplantingsgebieden liggen op eilandjes in het zuiden van het verspreidingsgebied, op de Californische Kanaaleilanden en in de Golf van Californië. De grootste kolonies zijn te vinden op San Miguel. Buiten de voortplantingstijd zijn de meeste mannetjes te vinden in het noorden van het verspreidingsgebied, terwijl de vrouwtjes zich meer in het zuiden bevinden.
Rond de Galápagoseilanden leeft de verwante Galápagoszeeleeuw ("Zalophus wollebaeki"). Deze soort wordt, net als de waarschijnlijk uitgestorven Japanse zeeleeuw ("Zalophus japonicus"), beschouwd als ondersoorten van de Californische zeeleeuw.
Levensverwachting en natuurlijke bedreigingen.
De Californische zeeleeuw wordt gemiddeld vijftien jaar oud. Het record staat op 31 jaar. De belangrijkste natuurlijke vijanden zijn de orka en grotere haaiensoorten als de witte haai, de hamerhaai en de blauwe haai.
Relatie met de mens.
De Californische zeeleeuw is een intelligent dier met een goed geheugen, waardoor hij sneller nieuwe gedragingen aanleert. Deze zeeleeuwensoort is daarom ook het meest voorkomend in dierentuinen en dolfinaria. De Californische zeeleeuw is dankzij zijn sterke, beweeglijke snorharen in staat verscheidene voorwerpen te balanceren. Het kan een jaar duren voordat een Californische zeeleeuw een gedraging begrijpt, maar daarna zal hij het altijd foutloos uitvoeren. Californische zeeleeuwen zijn actief, speels en luidruchtig.
Zeeleeuwen worden tegenwoordig ook gebruikt door de Amerikaanse marine bij het opsporen van torpedo's en raketten op de zeebodem.
Status en bedreiging door de mens.
De mens joeg vroeger op de Californische zeeleeuw voor zijn blubber en voor het vlees, dat verwerkt werd in hondenvoer. Tegenwoordig is de soort volledig beschermd in Canada en de Verenigde Staten. De Californische zeeleeuw is niet bedreigd. De populaties werden in 1999 geschat op 204.000 tot 214.000 dieren, en de Californische populatie lijkt zich uit te breiden.
Het belangrijkste probleem voor de Californische zeeleeuw is tegenwoordig afval. Dieren komen terecht in visnetten en verdrinken, of sterven aan diepe wonden, veroorzaakt door netten of ander plastic materiaal dat om hun nek verstrikt raakt. Om zieke en gewonde dieren te verzorgen, is in 1975 het Marine Mammal Center in Californië opgericht, een opvangcentrum voor Californische zeeleeuwen en andere zeezoogdieren.

</doc>
<doc id="15676" url="https://nl.wikipedia.org/wiki?curid=15676" title="Uilen (orde)">
Uilen (orde)

De uilen (Strigiformes) zijn een orde van solitaire vogels met veelal een nachtelijke leefwijze. Bij veel uilen staan de ogen voor in de kop, zodat ze een groot binoculair gezichtsveld hebben, waarin ze diepte kunnen zien. Uilen hebben goed ontwikkelde oren, die ver uit elkaar staan, wat ze goed in staat stelt de richting vast te stellen waaruit een geluid komt. Deze kenmerken maken van uilen goede jagers. Door hun nachtelijke leefwijze worden ze soms ook "nachtroofvogels" genoemd.
De orde wordt onderverdeeld in twee families: de echte uilen (Strigidae) en de kerkuilen (Tytonidae), waarvan er in Europa slechts één vertegenwoordiger voorkomt (de kerkuil). Grotere soorten jagen op kleine zoogdieren en vogels, andere soorten eten voornamelijk insecten. Uilen zijn nomadische, opportunistische broedvogels die grote legsels kunnen krijgen wanneer voedsel overvloedig is.
In westerse culturen zijn uilen het symbool van zowel wijsheid als dwaasheid.
Kenmerken.
Uilen hebben een rond, afgeplat gezicht met grote naar voren gerichte ogen die vast in de schedel staan. Om in diverse richtingen te kunnen kijken moet een uil dus steeds de kop draaien, wat ze dan ook zeer goed kunnen. De grote ogen maken het mogelijk ook in het donker goed te zien. Uilen hebben een haaksnavel en krachtige klauwen aan hun poten, die vaak dicht bevederd zijn. Aan de voorrand van de handpennen van de vleugel dragen uilen een donsachtige franje, wat de vleugel in vlucht bijzonder geruisloos maakt. Ze kunnen daardoor vrijwel onopgemerkt op zoek gaan naar prooidieren, zoals muizen, en deze bij verrassing pakken.
Levensverwachting.
Uilen in het wild worden vaak niet ouder dan 3 jaar. Uilen in een dierentuin worden ouder. In het wild worden uilen (vooral kerkuilen en steenuilen) vaak aangereden. Ook komt het voor dat ze tegen in de lucht gespannen kabels aanvliegen en verongelukken.
Muizen zitten net als uilen graag in een schuur met graan of hooi, maar omdat schuren voor hooi- en graanopslag nauwelijks meer bestaan, hebben muizen daar geen leefplek meer en nemen in aantal af. Omdat het voedsel van uilen voor 80% uit muizen bestaat, kunnen uilen bij boerderijen ook minder voedsel vinden en nemen dus ook in aantal af. Vooral kerkuilen hebben het daardoor soms erg moeilijk, omdat zij de meeste muizen eten van alle uilensoorten en afhankelijk zijn van oude schuren als plaats om in te nestelen.
Hoewel tot in 1975 het gebruik van landbouwgif een belangrijke oorzaak was voor de achteruitgang van dagroofvogels zoals sperwer, speelde in Nederland deze factor een minder belangrijke rol bij de achteruitgang van uilensoorten. Andere landbouwpraktijken zoals schaalvergroting en daarmee gepaarde habitatvernietiging zoals het verdwijnen van kleine landschapselementen, hoogstamboomgaarden en oude houten schuren, hadden een groter negatief effect.
Scherp gehoor.
Uilen hebben een bijzonder goed gehoor. Ze zijn in staat om bij complete duisternis hun prooi te vinden. In een experiment wisten ze in 13 van de 17 gevallen een muis te vangen die in een compleet donkere kamer was losgelaten.
Bij een aantal soorten van de uilen is er sprake van asymmetrie in de ooropeningen. De oren van uilen bestaan uit een ooropening, die bij sommige soorten bedekt is met een oordeksel ("operculum"). De oren moeten niet verward worden met de oorpluimen die uilen zoals de ransuil hebben: oorpluimen worden door veren gevormd, en zitten ook niet op de plaats waar de ooropeningen zitten. De oorpluimen geven de status aan: een volwassen, sterke, gezonde uil met een groot territorium bezit grote oorpluimen. Jonge, zwakke, zieke of oude exemplaren bezitten kleinere oorpluimen.
De asymmetrie van de oren bij uilen bestaat eruit dat de ooropeningen links en rechts niet op dezelfde hoogte zitten. Ook de vorm van de ooropening (in de huid, maar ook in de schedel) en van het oordeksel kan links en rechts verschillen. De functie van deze asymmetrie is een betere bepaling van de verticale richting waar geluiden vandaan komen. Het mechanisme werkt vergelijkbaar met de horizontale plaatsbepaling: geluiden uit een bepaalde richting komen iets eerder aan bij het ene oor. Uilen kunnen een verschil tot 30 microseconden in aankomsttijd tussen beide oren waarnemen (een microseconde is een miljoenste seconde).
Om de informatie te verwerken is het deel van de hersenen dat met horen in verband staat bij uilen veel groter dan bij andere vogels. Uilen vormen een "plattegrond" van de omgeving op basis van geluidsinformatie, zoals mensen dat doen met visuele informatie. Uilen hebben een gebied in de middenhersenen met ongeveer 10.000 neuronen dat net zo georganiseerd is als de visuele cortex. De activiteit van de neuronen in dat gebied is geassocieerd met geluid uit een specifieke richting.
Dieren met verticaal symmetrisch geplaatste oren zijn soms ook zeer goed in staat om de bron van een geluid te bepalen, ook verticaal. Ze gebruiken dan echter een volstrekt ander mechanisme voor verticale plaatsbepaling.
Ogen.
Een uil heeft dankzij zijn grote ogen een binoculair gezichtsvermogen. Daarentegen kan hij dichtbij niet scherp zien. Omdat de ogen van een uil erg groot zijn heeft de uil geen ruimte over in zijn schedel voor spieren die de ogen moeten laten bewegen. Een uil kan zijn ogen dus niet naar links en rechts draaien. Daarom zijn zijn ogen altijd recht naar voren gericht. Om andere kanten op te kijken gebruikt een uil de 14 wervels in zijn nek. Door die wervels kan hij zijn kop ronddraaien of ondersteboven keren. De uil kan zijn kop in totaal 270° draaien.
Uilen hebben weinig licht nodig om goed te kunnen zien, dat komt doordat ze een reflecterende laag achter hun netvlies hebben. Als er dan licht op het netvlies van de uil komt stuurt de reflecterende laag erachter het licht voor een tweede keer door het netvlies en daardoor kan hij bij weinig licht beter zien.
Klauwen.
Een uil heeft twee klauwen naar voor gericht en twee klauwen naar achter gericht, waar andere roofvogels drie klauwen naar voor en één klauw naar achter bezitten. Omdat de uil dichtbij slecht ziet, lokaliseert hij zijn prooi van ver, vliegt aan en graait dan met beide poten tegelijk. Hij pikt met zijn snavel de ogen van de prooi uit. Hij doodt de prooi door met zijn klauwen krachtig te knijpen, tot hij geen hartslag meer voelt. Pas dan verscheurt hij de prooi met zijn snavel. Om jongen te voederen snijdt hij met een speciale klauw kleine stukjes af.
Nestelen en broeden.
Uilen nestelen in een holle boom, op de grond of in gebouwen. Vaak bouwen ze niet zelf een nest maar nemen dat over van een andere vogel zoals een ekster, die ze verjagen of doden. Uilen besteden niet veel tijd aan het maken van hun nest. De eieren van uilen zijn rond, zodra het vrouwtje haar eerste eitje heeft gelegd, begint ze met broeden.
Tijdens het broeden legt ze andere eieren, het eerst gelegde ei komt als eerste uit en het laatst gelegde ei het laatste. Het verschil in grootte is dan ook goed te zien tussen de eerste en het laatste jong. De uiltjes zijn in het begin bedekt met een laagje dons. Als de uiltjes nog in het nest zitten gaan ze in de rui. Na een paar weken krijgt het uiltje echte veren. Ze kunnen dan alleen nog niet vliegen.
Het jong dat het meeste bedelt en het verst zijn bekje opendoet krijgt het meeste eten. Daarom gebeurt het weleens dat het kleinste en zwakste jong omkomt van de honger. Het kan ook gebeuren dat er te weinig voedsel is en dat een van de jongen wordt opgegeten.
Braakballen.
Een paar uur na het innemen van voedsel spuugt de uil een braakbal uit. Een braakbal zit vol met onverteerbare delen als beenderen, haar en pluimen. Deze braakbal is meestal rond tot ovaal van vorm. Wetenschappers pluizen de braakballen uit en proberen de botjes die ze in de braakbal vinden in elkaar te passen. Zo proberen ze het dieet van de uil te ontdekken.
Veren.
Een kenmerk van deze nachtvogels is dat de van dons voorziene veren praktisch geen geluid maken tijdens het vliegen. Andere roofvogels maken wel geluid als ze hun veren bewegen. Bij de meeste vogels treedt bij het vliegen turbulentie op in de luchtstroom langs de vleugels, wat veel geruis kan opleveren. Bij uilen is dat in veel mindere mate het geval. De franjes aan de voorzijde van de buitenste slagpennen breken de geluidsgolven die ontstaan als er tijdens de neerwaartse beweging lucht langs de bovenkant van de vleugel stroomt. De donsveren elders op het lichaam van de uil absorberen veel het resterende geluid.
Een ander kenmerk is dat de meeste uilen een mengeling van bruine, zwarte, witte, en grijze veren hebben. Die kleuren bieden camouflage, en daarom kunnen uilen zich gemakkelijk verbergen. In een bos zijn uilen die in een boom zitten bijna niet zichtbaar.
Skelet.
Een uilenskelet is gemaakt om mee te lopen en te vliegen. Het skelet van een uil is erg licht, maar toch heel stevig gebouwd. Bij uilen maakt het gewicht van het skelet maar 7 tot 9% uit van het totale gewicht.
Bij uilen zijn veel botten met elkaar vergroeid; dat maakt de uil sterk genoeg om zijn eigen gewicht te dragen. Sommige grote botten zijn hol en hebben botachtige versterking van binnen. Dat zorgt ervoor dat het skelet licht blijft.
De nek van een uil heeft veertien wervels. Die wervels zorgen ervoor dat een uil zijn kop 270° kan laten draaien. Het grote platte borstbeen van de uil ondersteunt de grote vleugelspieren. Het borstbeen beschermt ook het hart, de longen en de andere organen.
De vleugelbotten zijn lang en het vleugeldeel dat daarbij hoort is erg breed, dat zorgt ervoor dat de vleugel laag belast is. Daardoor gaat het vliegen erg gemakkelijk, zelfs als de uil een prooi meedraagt.
De voetbotten zijn kort en stevig, dat is waarschijnlijk om te helpen bij het doden van een prooi.
Evolutie.
De oudst gevonden fossiele uilen zijn uit het Paleoceen (65 tot 56 miljoen jaar geleden). "Berruornis" is bekend uit Europa en "Ogygoptynx" uit Noord-Amerika. Andere oude fossielen zijn van de nu uitgestorven familie Protostrigidae, geslachten "Protostrix" en "Eostrix".
Resultaten van genetisch onderzoek wijzen erop dat de uilen zich ongeveer 80 miljoen jaar geleden hebben afgesplitst van andere vogels. Ze hebben een gemeenschappelijke voorouder met de nachtzwaluwachtigen (Caprimulgiformes). Uilen zijn dus niet verwant aan de roofvogels, die twee andere orden, de Accipitriformes en de Falconiformes vormen. Soms worden uilen "nachtroofvogels" genoemd en de roofvogels bijgevolg "dagroofvogels".
Het oudst gevonden fossiel van de kerkuilen (Tytonidae) dateert van 58 miljoen jaar geleden. De familie van kerkuilen lijkt eerder ontstaan te zijn dan de familie van de echte uilen; het oudst gevonden fossiel van deze familie dateert van 40 miljoen jaar geleden.
Op Cuba leefde tot 8 à 10 duizend jaar geleden een uil die bijna een meter groot werd, "Ornimegalonyx oteroi". Deze uil had lange poten, als een loopvogel, maar was waarschijnlijk nog wel in staat om te vliegen.
Indeling.
De orde van de uilen (Strigiformes) is onderverdeeld in twee families:
Asymmetrische oren.
Uilen zijn vrijwel de enige groep dieren waarbij asymmetrisch geplaatste oren zijn gevonden. Omdat de asymmetrie bij verschillende geslachten zo verschilt, gaan onderzoekers ervan uit dat deze asymmetrie in de verschillende geslachten onafhankelijk van elkaar is geëvolueerd (zie ook convergente evolutie). Er zijn ook uilen waarbij de oren wel symmetrisch zijn geplaatst, en het blijkt dat deze uilen niet graag in complete duisternis vliegen. Uilen met asymmetrische oren hebben daar geen problemen mee.
Asymmetrische oren komen voor bij alle soorten van de geslachten "Tyto" en "Asio" en bij enkele soorten van onder meer de geslachten "Bubo", "Strix" en "Aegolius". Het is denkbaar dat bij de "symmetrische" uilen de asymmetrie verloren is gegaan. De asymmetrie bij de verschillende groepen is echter zodanig verschillend dat wordt aangenomen dat het in elke groep onafhankelijk is ontstaan. Het opmerkelijke is dat dat dan minstens vier en maximaal zeven maal is gebeurd.
De auteurs van "Ecology and conservation of Owls" concluderen dat de asymmetrie in vijf fylogenetische lijnen onafhankelijk van elkaar is ontstaan.
Symboliek, verhalen en bijgeloof.
De uil staat zowel symbool voor wijsheid als voor domheid. Een uil is een nachtdier en kan dingen zien die anderen niet zien, hetgeen geduid wordt als wijsheid. Athena, de Griekse godin van de wijsheid, wordt vergezeld of vertegenwoordigd door de uil van Athene. In de middeleeuwen echter stond de uil voor domheid. Op schilderijen van Jheronimus Bosch is vaak een uil te zien bij domme personages. De schalkse Tijl Uilenspiegel was de spiegel waarin de mensheid zijn eigen dwaasheid kon zien. Het woord ‘uilskuiken’ duidt nog steeds een dom persoon aan. Als men in Vlaanderen zegt dat je een uil bent, betekent het dat je een domkop bent.
In veel volksverhalen komen uilen voor, zie bijvoorbeeld "De uil" en Tijl Uilenspiegel. Uilen worden in verband gebracht met heksen. De sneeuwuil werd door de verhalen van Harry Potter erg populair, zie Hedwig en Uilenvleugel. Uilen komen ook voor in spreekwoorden en zegswijzen. Zie Lijst van Nederlandse spreekwoorden met "uil" en Lijst van uitdrukkingen en gezegden met "uil".
Volgens het volksgeloof brengt het geroep van een uil ongeluk. Als hij 's nachts tegen het raam vliegt van een kamer waarin een ziek persoon ligt, dan zou dit duiden op een naderend sterfgeval.

</doc>
<doc id="15677" url="https://nl.wikipedia.org/wiki?curid=15677" title="Gestreepte bosuil">
Gestreepte bosuil

De gestreepte bosuil ("Strix varia") is een lid van de familie van de 'echte' uilen (Strigidae).
Kenmerken.
Volwassen individu is 40-63 cm groot met een spanwijdte van 96-125 cm. Lichaamsgewicht is 500-1000 gram. Het gezicht is bleek met donkere kringen rond de ogen, een gele snavel en bruine ogen, in tegenstelling tot de andere uilen in het oosten van de Verenigde Staten; zij hebben allen gele ogen. Het hoofd is rond en zonder oorpluimen. De bovenste delen van het lichaam zijn grijs-bruin gevlekt. De onderste delen zijn lichtgekleurd met markeringen; de borst is horizontaal gestreept, terwijl de buik verticaal gestreept is. De poten zijn tot de klauwen gevederd.
Verspreiding en leefgebied.
Deze soort komt voor in het gehele oostelijke deel van Noord-Amerika. Vooral in de moerassen van het warme zuiden is zijn rijke stem 's nachts vaak te horen. In de rest van het gebied komt hij minder voor, meestal in dichte bosgebieden. Ook in het noordwesten van de VS en Canada wordt hij steeds vaker gezien: hij is bezig zijn territorium in die richting uit te breiden. Hij komt daarbij op het terrein van zijn wat kleinere neef de gevlekte bosuil ("S. occidentalis"), een bosuilsoort met rodelijststatus.
Status.
De grootte van de populatie is niet gekwantificeerd maar de omvang is de afgelopen 40 jaar flink toegenomen. Op de Rode lijst van de IUCN heeft deze soort de status "niet bedreigd". 

</doc>
<doc id="15678" url="https://nl.wikipedia.org/wiki?curid=15678" title="Pici (suborde)">
Pici (suborde)

De Pici zijn in sommige taxonomieën een suborde van de vogelorde spechtvogels die de volgende families omvat:

</doc>
<doc id="15679" url="https://nl.wikipedia.org/wiki?curid=15679" title="Gierzwaluwachtigen">
Gierzwaluwachtigen

Gierzwaluwachtigen (Apodiformes), ook wel grootvleugeligen genoemd, zijn een orde van vogels. Tot deze orde behoren de gierzwaluwen, boomgierzwaluwen, en kolibries. Met meer dan 450 beschreven soorten vormen de gierzwaluwachtigen de grootste vogelorde na de zangvogels.
De naam "Apodiformes" betekent eigenlijk letterlijk: vogels zonder poten. Men meende vroeger dat gierzwaluwen hun hele leven in de lucht bleven en geen poten hadden. Dit is niet waar, ze hebben wel poten, maar het is inderdaad zo dat deze dieren wel erg veel van hun tijd in de lucht doorbrengen. Het zijn ware vliegkunstenaars. Dat laatste geldt ook voor de kolibries, die met gemak in de lucht stilzweven om nectar uit een bloem te drinken. Sommige kolibries zijn zelfs in staat achteruit te vliegen.
De orde is het meest verwant aan de nachtzwaluwachtigen, zoals uit DNA-analyse blijkt. Er zijn drie families en bijna 500 soorten, waarvan meer dan 350 kolibries. De oudste fossielen zijn bekend van het Vroeg-Eoceen, zoals "Eocypselus" of "Primapus".
Beschrijving.
Zoals hun naam doet vermoeden ("voetloos" in het Grieks), zijn de poten van gierzwaluwachtigen klein en beperkt in functie. Ze worden enkel gebruikt bij het neerstrijken. De poten zijn niet bedekt met schubben, zoals veel andere vogels wel hebben. Een ander gemeenschappelijk kenmerk zijn lange vleugels met korte, stevige opperarmbeenderen. De evolutie van deze vleugelkarakteristieken heeft sommige soorten in staat gesteld in de lucht te zweven.
Taxonomie.
Er zijn twee uitgestorven families.

</doc>
<doc id="15681" url="https://nl.wikipedia.org/wiki?curid=15681" title="Coraciae">
Coraciae

In de Sibley-Ahlquist taxonomie van de vogels is de Coraciae een groep die de scharrelaarvogels en trogons omvat. Deze groep bestaat uit drie subgroepen: Galbulimorphae, Bucerotimorphae en Coraciimorphae.

</doc>
<doc id="15682" url="https://nl.wikipedia.org/wiki?curid=15682" title="Nachtzwaluwachtigen">
Nachtzwaluwachtigen

De nachtzwaluwachtigen (Caprimulgiformes) vormen een orde van de vogels die uit één familie bestaat. Voorheen zaten ook de families van de Steatornithidae (Vetvogel), de Podargidae (Uilnachtzwaluwen), de Nyctibiidae (Reuzennachtzwaluwen) en de Aegothelidae (Dwergnachtzwaluwen) in deze orde, maar in 2022 zijn deze op de IOC-lijst in een eigen orde geplaatst.

</doc>
<doc id="15683" url="https://nl.wikipedia.org/wiki?curid=15683" title="Papegaaiachtigen">
Papegaaiachtigen

Papegaaiachtigen (Psittaciformes) vormen een orde van tropische, veelal bontgekleurde vogels. De groep bestaat uit vier families: Kaketoes (Cacatuidae), Nieuw-Zeelandse papegaaien (Strigopidae), Papegaaien van de Oude Wereld (Psittaculidae) en Papegaaien van Afrika en de Nieuwe Wereld (Psittacidae). De laatste twee families worden soms samengevoegd in één superfamilie, de "echte papegaaien" (Psittacoidea). 
Papegaaien kenmerken zich door hun sterke, gebogen snavel, een rechtopstaande houding en de geklauwde zygodactische poten. Veel papegaaien zijn fraai gekleurd en sommige soorten hebben een bijzonder gevormd verenkleed. De meeste papegaaien vertonen weinig of geen seksuele dimorfie. Ze leven voornamelijk van zaden, noten, fruit en ander plantaardig materiaal. Enkele soorten eten aas, en de lori's en parkieten zijn gespecialiseerd in het opzuigen van nectar uit bloemen.
Papegaaien komen van nature voor op het gehele zuidelijk halfrond, met name in de tropen. Op het zuidelijk halfrond komen soorten parkieten voor in gebieden met een gematigd klimaat zoals de kakariki's op eilanden ten zuiden en oosten van Nieuw-Zeeland en de magelhaenparkiet in het uiterste zuiden van Chili. Door ontsnapping uit gevangenschap of door bewuste introducties zijn in de loop van de twintigste eeuw in het wild levende populaties in de gematigde klimaatzone van het noordelijk halfrond ontstaan zoals de halsbandparkieten in de grote steden in Nederland en België.
Het woord "papegaai" is afkomstig van het Spaanse woord "papagayo", dat op zijn beurt waarschijnlijk afgeleid is van het Arabische "babagha" en het Perzische "babgha". Het Arabische woord is vermoedelijk uit West-Afrika ontleend. De Nederlandse vorm is mogelijk onder invloed van 'gaai' ontstaan.
Kenmerken.
Kenmerkend voor papegaaiachtigen is de sterke korte kromme snavel die zeer geschikt is voor het kraken van harde zaden en noten. De ondersnavel kan onafhankelijk van de bovensnavel worden bewogen.
Papegaaien hebben een korte hals en vier tenen, waarbij twee tenen naar voren staan en twee naar achteren. Dit maakt de vogels tot zeer goede klimmers. Bij het klimmen wordt ook de snavel gebruikt. In tegenstelling tot andere vogels hebben de meeste papegaaien geen vetproducerende stuitklier waarmee ze hun verenkleed in conditie kunnen houden. In plaats daarvan gebruiken Zuid-Amerikaanse papegaaien en de kaketoes hun donsveren, die afbrokkelen tot een poeder. Afrikaanse soorten zoals de grijze roodstaart hebben wel een stuitklier. De stof die door deze klier geproduceerd wordt verspreiden zij over hun verenkleed. Hierdoor is hun snavel voorzien van een grijs laagje.
Papegaaien zijn meestal kleurrijke vogels. Er zijn vaak geen uiterlijke verschillen tussen mannetje en vrouwtje, hoewel dit bij verschillende soorten wel het geval is. De vogels zijn beroemd om het nadoen van menselijke geluiden. Wilde papegaaien doen dit overigens niet, ook al leven ze in de buurt van menselijke nederzettingen.
Kaketoes hebben vele kenmerken gemeen met andere papegaaien, waaronder de gebogen snavel en de voeten met twee tenen voorwaarts en twee tenen achterwaarts. De families verschillen echter op een aantal anatomische punten van elkaar. Zo hebben kaketoes een vaak spectaculaire kuif die opgezet kan worden en hebben ze niet de speciale veertextuur die veel papegaaien hun regenboogkleurige kleuren geeft. Kaketoes zijn gemiddeld groter dan andere papegaaiensoorten.
Leefwijze.
Papegaaien leven in groepen en hebben binnen de groep een vaste partner. In het papegaaienhuwelijk domineert het vrouwtje, dat 'pop' wordt genoemd. De vogels versterken hun band steeds weer door elkaar aandachtig te beknabbelen. Er heerst in de papegaaiensamenleving een duidelijke rangorde. Conflicten worden uitgevochten door te dreigen, in een later stadium grijpen de vogels met de poten naar elkaar en echt ernstige ruzies worden beslecht met de krachtige snavel. Omdat ze elkaar op die wijze ernstige verwondingen kunnen toebrengen zullen papegaaien snavelgevechten zo veel mogelijk vermijden.
Papegaaien brengen de meeste tijd door in bomen. Ze klauteren meer dan ze vliegen en vertonen zich zelden op de grond, hoewel er soorten zijn die zich overwegend of zelfs uitsluitend daar op houden. Papegaaien communiceren met elkaar door rauwe kreten die voor de mens hetzelfde klinken maar waarin de vogels allerlei nuances kunnen onderscheiden.
Voedsel.
Papegaaien eten een gevarieerd dieet. Zaden en vruchten zijn belangrijk, maar ook nectar, stuifmeel en ongewervelde dieren worden gegeten. Een klein aantal soorten voedt zich bovendien met aas of jaagt zelf. Van de kea (die meestal tot een andere familie, de Strigopidae gerekend wordt) is bijvoorbeeld bekend dat hij jonge stormvogels en schapen aanvalt en kan doden. De zeer kleine spechtpapegaaien zijn ook een uitzondering en kunnen zich met korstmossen voeden. Om het gif in sommige vruchtensoorten te neutraliseren eten sommige papegaaiensoorten klei. Daartoe bezoeken ze groepsgewijs (meestal) vaste plaatsen. Het is onmogelijk het dieet van papegaaien in de natuur voor huiskamervogels exact na te bootsen. Er zijn diverse uitgebalanceerde voedingen op de markt die voor een groot deel in de behoeften van de vogel kunnen voorzien, dit kan een pelletvoer zijn maar ook een uitgebalanceerde mengeling van zaden, noten, gedroogde groenten en gedroogde vruchten. Uiteraard is het belangrijk dat vruchten en groenten waar mogelijk vers gegeven worden.
Daarom is ook de palmnoot een belangrijke bestanddeel in de voeding van bijvoorbeeld ara, grijze roodstaart, palmkaketoe en diverse andere papegaaiensoorten. Van de grijze roodstaart is bekend dat zijn natuurlijke dieet voor 80 procent uit de palmnoot bestaat. Deze palmnoot is bij gespecialiseerde dierenwinkels te verkrijgen.
Papegaaien als huisdier.
Papegaaien werden in de oudheid al door de Grieken gehouden die de vogels 'bittakos' noemden. Verder waren ze veel geziene gasten aan boord van schepen, waardoor ze in allerlei landen werden geïntroduceerd. Soorten die thans veel als huisdier worden gehouden zijn de amazonepapegaaien en de grijze roodstaart.
Papegaaien accepteren in gevangenschap de mens als partner en zullen diens aandacht proberen te trekken door zijn of haar stem na te bootsen. Omdat het zeer sociale vogels zijn, hebben ze veel aandacht nodig. Gebrek aan aandacht en verveling kunnen leiden tot onophoudelijk krijsen en verenplukken. Papegaaien hebben ongeveer de intelligentie van een peuter. Ongewenst gedrag is snel aangeleerd en kan het meest effectief bestreden worden door de vogel totaal te negeren.
Praten en leeftijd.
Papegaaien kunnen uitstekend leren praten maar het is niet onomstotelijk bewezen dat de vogel ook daadwerkelijk begrijpt wat hij zegt. Wel is uit onderzoek gebleken dat papegaaien woorden kunnen verbinden aan bepaalde voorwerpen en situaties. Grijze roodstaarten worden over het algemeen beschouwd als de beste praters.
Papegaaien kunnen een hoge leeftijd bereiken (50 jaar of meer) en het gebeurt dus nogal eens dat ze in gevangenschap hun eigenaar overleven.
Het is in Nederland (nog) toegestaan om van sommige soorten in het wild gevangen papegaaien als huisdier te houden. Deze vogels komen goedkoop in de handel maar lopen vaak trauma's op waardoor ze als huiskamervogel minder geschikt zijn en allerlei vormen van neurotisch gedrag gaan vertonen zoals het uittrekken van de veren en onophoudelijk krijsen.
Taxonomie.
Papegaaiachtigen (Psittaciformes) zijn een orde van de vogels en telt vier families, bijna 100 nog levende geslachten en bijna 400 nog levende soorten
De Zuid-Amerikaanse papegaaien zoals de ara's behoren samen met een aantal families die in Afrika voorkomen tot de Psittacidae (Papegaaien van Afrika en de Nieuwe Wereld). De lori's en parkieten uit Australazië en een aantal geslachten waaronder de dwergpapegaaien (geslacht "Agapornis") uit Afrika en de vasapapegaaien van Madagaskar behoren tot de Psittaculidae (Papegaaien van de Oude Wereld).
Daarnaast worden apart onderscheiden de Nieuw-Zeelandse papegaaien (Strigopidae) en de Kaketoes (Cacatuidae). Kaketoes en Nieuw-Zeelandse papegaaien worden in de spreektaal ook papegaai genoemd, maar ze behoren niet tot de "echte papegaaien".
Indeling.
In het DNA-onderzoek naar de taxonomie van de vogels van Hackett et al. kwamen de papegaaiachtigen verrassend als de naaste verwanten van de zangvogels uit de bus, daarin gevolgd door de valken (maar niet de andere roofvogels).
Volgens modern moleculair genetisch onderzoek aan de papegaaiachtigen zijn de drie hoofdgroepen volgens dit zogenaamde cladogram met elkaar verbonden:

</doc>
<doc id="15684" url="https://nl.wikipedia.org/wiki?curid=15684" title="Lijst van gemeenten in het Vlaams Gewest">
Lijst van gemeenten in het Vlaams Gewest

Deze alfabetische lijst bevat de 300 gemeenten in het Vlaams Gewest.
Het huidige aantal is ontstaan op 1 januari 2019, toen vijftien gemeenten fuseerden naar zeven, waardoor het aantal gemeenten daalde van 308 naar 300.
Een stad in België is een gemeente die bij Koninklijk Besluit, bij wet of bij decreet de stadstitel draagt.

</doc>
<doc id="15685" url="https://nl.wikipedia.org/wiki?curid=15685" title="Roofvogels">
Roofvogels

Met roofvogels worden meestal twee (niet nauw aan elkaar verwante) orden van vogels bedoeld: de Accipitriformes en de Falconiformes. Het zijn over het algemeen vleesetende vogels die op een prooi jagen. Ze vangen deze prooi op de grond, in de lucht of in het water. Sommige soorten eten kadavers.
Roofvogels zijn niet de enige vogels die gewervelde dieren eten, dat doen bijvoorbeeld ook meeuwen, uilen, kraaien en klauwieren. Roofvogels hebben gewoonlijk scherpe klauwen en een grote kromme snavel als voornaamste wapens. Bij de meeste soorten hebben de klauwen drie tenen naar voren en één teen naar achteren. Niet iedere roofvogel is een uitgesproken vleeseter; er bestaat ook een roofvogel die onder andere leeft van dode vis en de pulp uit de vruchten van de (wilde) oliepalm: de palmgier ("Gypohierax angolensis").
Accipitriformes en Falconiformes jagen overdag en worden daarom ook wel "dagroofvogels" genoemd. Indien men de uilen ook tot de roofvogels rekent, hebben die de groepsnaam "nachtroofvogels". Uilen vormen een eigen orde, de Strigiformes, en zijn niet verwant aan de Accipitriformes of de Falconiformes. Ze hebben klauwen met twee tenen naar voren en twee naar achteren en hun snavel is korter dan die van de (dag-)roofvogels. Uilen zijn volledig aangepast aan jagen in het donker, hoewel er ook soorten overdag jagen.
Snavels.
De snavels van de roofvogels verschillen al naargelang hun voedselkeuze. Zo heeft een slakkenwouw een dunne haaksnavel waarmee hij makkelijk slakkenhuizen kan openbreken en de slak eruit kan halen. Een gemeenschappelijk kenmerk van de meeste roofvogels is een haaksnavel met scherpe randen. Valken hebben een tandvormige uitstulping aan de onderrand van de bovensnavel.
Prooien en voedsel zoeken.
De prooien van de roofvogels verschillen: gieren eten aas, buizerds eten kleine landzoogdieren (bijvoorbeeld konijnen), wespendieven lusten vooral insecten, visarenden eten vis en bijvoorbeeld boomvalk en slechtvalk vangen vogels in de vlucht. Hoe ze hun voedsel zoeken verschilt ook: gieren kunnen uren in de lucht zweven op zoek naar aas, terwijl visarenden op een vast punt blijven zitten tot ze iets zien. De torenvalk doet het op een heel andere manier, hij "bidt". Dit betekent dat hij al wiekelend "stilstaand" boven een veld naar prooien (muizen, etc.) speurt.
Palmgieren zijn ook roofvogels, maar hun voornaamste voedsel bestaat naast dode vis uit vruchten van de oliepalm.
Roofvogels in Nederland en België.
In Nederland en België broeden de volgende soorten roofvogels: havik, sperwer, wespendief, buizerd, zeearend, visarend, rode wouw, zwarte wouw, bruine kiekendief, blauwe kiekendief en grauwe kiekendief (behorend tot de Accipitridae), en torenvalk, boomvalk en slechtvalk (behorend tot de Falconidae). Daarnaast zijn er nog een aantal soorten die als wintergast of dwaalgast de Lage Landen aandoen. De bekendste zijn smelleken, ruigpootbuizerd, slangenarend, dwergarend en vale gier.
Taxonomisch onderzoek.
De familie Falconidae (valkachtigen) werd heel lang samen met diverse andere families van roofvogels, zoals havikachtigen, in een grote orde Falconiformes geplaatst. In de jaren 1980 suggereerde het resultaat van DNA-onderzoek naar de taxonomie van de vogels, waarbij gebruik werd gemaakt van de tijdrovende en weinig nauwkeurige techniek van DNA-DNA-hybridisatie, dat de gieren van de Nieuwe Wereld (Cathartidae) niet in deze orde moesten worden geplaatst, maar nauwer verwant waren aan de ooievaarachtigen (Ciconiiformes).
Inmiddels is het onderzoek van Sibley &amp; Ahlquist alweer achterhaald. Onderzoek samengevat door Hackett suggereert dat de gieren van de Nieuwe Wereld wel, maar de valken (Falconidae) juist niet in deze groep thuishoren. De valken zijn veel nauwer verwant aan de zangvogels dan aan de andere roofvogels (zie afbeelding). De termen Accipitridae en Falconidae zijn nu namen voor twee totaal verschillende roofvogelfamilies die ieder in een andere orde thuishoren.
Nest.
Het nest van een roofvogel wordt een "horst" genoemd.

</doc>
<doc id="15686" url="https://nl.wikipedia.org/wiki?curid=15686" title="Ciconii">
Ciconii



</doc>
<doc id="15687" url="https://nl.wikipedia.org/wiki?curid=15687" title="Roeipotigen">
Roeipotigen

Roeipotigen of pelikaanachtigen (Pelecaniformes) zijn een orde van de vogels die 5 families telt en 118 soorten.
Het zijn meestal vogels met zwemvliezen aan hun poten. Zij behoren tot de clade van de watervogels.

</doc>
<doc id="15688" url="https://nl.wikipedia.org/wiki?curid=15688" title="Eendvogels">
Eendvogels

De Anseriformes (soms eendvogels genoemd) zijn een orde van watervogels. Hiertoe behoren drie families en 178 soorten.
Kenmerken.
De Anseriformes zijn middelgrote tot grote watervogels met vaak een plomp uiterlijk. Veel soorten hebben een lange hals, waarmee onder het wateroppervlak naar (hoofdzakelijk plantaardig) voedsel wordt gezocht. De meeste soorten hebben een afgeplatte snavel. De poten zijn voorzien van zwemvliezen, behalve bij de hoenderkoeten, die lange, kip-achtige poten hebben.
Verwantschap.
Uit DNA-onderzoek, onder andere gepubliceerd in 2004, blijkt dat ze samen met de Galliformes (hoendervogels) een aparte, oude groep van vogels vormen, de Galloanserae. Al in het Krijt bestonden er eendachtige vogels, (Presbyornithidae).
Taxonomie.
De orde omvat de volgende families:
De volgende fossiele vogels worden door sommigen ook tot de orde gerekend:

</doc>
<doc id="15690" url="https://nl.wikipedia.org/wiki?curid=15690" title="Buissnaveligen">
Buissnaveligen

Buissnaveligen (Procellariiformes), ook wel stormvogelachtigen genoemd, zijn een orde van vogels (Aves) die vijf families bevat en vrijwel zonder uitzondering bewoners van de open oceaan zijn. De orde als geheel is kosmopolitisch, dus verspreid over alle wereldzeeën, maar bereikt zijn grootste diversiteit rond Nieuw-Zeeland. Twee families komen niet voor in de Noordelijke Atlantische Oceaan: de Zuidelijke stormvogeltjes en de albatrossen.
De albatrossen zijn het grootst: ze bereiken een lengte van meer dan een meter met een vleugelspanwijdte van ruim drie meter. Stormvogeltjes en alkstormvogeltjes zijn echter heel klein; de kleinste soort heeft een spanwijdte van 32cm.
De Procellariiformes broeden in kolonies op afgelegen eilanden waar geen roofdieren voorkomen. De grote soorten nestelen in open terrein, de kleine soorten nestelen in rotsspleten, andere natuurlijke holtes en gegraven holen. De vogels zijn plaatstrouw, zij keren altijd weer terug naar de plek waar ze geboren zijn. De vogels zijn ook monogaam, zij blijven jarenlang bij elkaar, soms hun hele leven lang. Beide ouders broeden en verzorgen de jongen. De broedtijd en de tijd dat de jongen nog niet kunnen vliegen en verzorging nodig hebben, duren heel lang (in vergelijking met andere vogelsoorten). Zodra de jongen zijn uitgevlogen, houdt de ouderzorg op.

</doc>
<doc id="15691" url="https://nl.wikipedia.org/wiki?curid=15691" title="Steltloperachtigen">
Steltloperachtigen

De steltloperachtigen (Charadriiformes) zijn een grote en vrij gevarieerde orde van vogels, die onder andere de steltlopers, alken, zeekoeten, meeuwen, sterns, kluten, jagers, plevieren en kieviten omvat.
Taxonomie.
De orde omvat 390 soorten, onderverdeeld in 19 families:

</doc>
<doc id="15692" url="https://nl.wikipedia.org/wiki?curid=15692" title="Kraanvogelachtigen">
Kraanvogelachtigen

Kraanvogelachtigen (Gruiformes) zijn een orde van vogels die een heterogene verzameling van vogels omvat, die waarschijnlijk geen natuurlijke groep is. De orde wordt in het Nederlands ook wel "kraanvogels, rallen en verwanten" genoemd. Er zijn veel fossielen van deze orde gevonden met een aantal uitgestorven families. De oudste fossielen stammen uit het vroeg-Eoceen.
DNA resultaten.
DNA-onderzoek van Hackett (2008) bevestigt de heterogene aard van de traditionele orde die vroeger veel meer groepen bevatte, waarvan men dacht dat ze onderling verwant waren. Er blijft nog een kern van de orde over die de kraanvogels en rallen (Grues) omvat en die samen met de koekoeksvogels (Cuculiformes) en (wat verder) de trappen (Otidiformes) een groep vormt, maar van de verwantschap met de overige groepen blijkt bitter weinig. De seriema's (uit de orde Cariamiformes) zijn mogelijk verre verwanten van de valken en de zangvogels. De zonneral en de kagoe zijn nauw aan elkaar verwant en daarom verenigd in de Eurypygiformes. Deze groep is mogelijk het meest gerelateerd aan de nachtzwaluwachtigen en de gierzwaluwachtigen (kolibries en gierzwaluwen). De steltrallen (Mesitornithiformes) blijken opmerkelijk genoeg verwant aan de duifachtigen, zandhoenderachtigen en keerkringvogels (Phaethontiformes). De vechtkwartels vallen binnen de steltlopers (Charadriiformes). Er blijft daardoor weinig over van de onderlinge verwantschappen die in de traditionele, uitgebreide orde werden verondersteld.

</doc>
<doc id="15693" url="https://nl.wikipedia.org/wiki?curid=15693" title="Heliornithiformes">
Heliornithiformes



</doc>
<doc id="15694" url="https://nl.wikipedia.org/wiki?curid=15694" title="Turnices">
Turnices



</doc>
<doc id="15695" url="https://nl.wikipedia.org/wiki?curid=15695" title="Casuariiformes">
Casuariiformes

De Casuariiformes zijn een orde van loopvogels die voorkomen in Nieuw-Guinea en Australië. De orde omvat de kasuarissen en de emoe. Casuariiformes behoort tot de zogenaamde Paleognathae, samen met vier andere ordes: tinamoes, struisvogels, nandoes en kiwi's. Dit zijn vogels die in het skelet (kaak en borstbeen) en het DNA kenmerken vertonen die bij alle andere vogels ontbreken. Vier ordes bestaan uit loopvogels, de tinamoes kunnen ook vliegen. De orde bevat in de meeste recente taxonomische indeling nog maar één familie, de Casuariidae.
Ondanks het feit dat kasuarissen en emoes er redelijk verschillend van elkaar uitzien, zijn ze toch nauw verwant aan elkaar. Ze hebben beide kleine rudimentaire vleugeltjes die onder hun verenkleed verborgen zitten en ze bezitten drie tenen aan elke poot.
Taxonomie.
Uitgestorven geslachten uit de Casuariiformes zijn "Diogenornis" uit het Paleoceen en "Emuarius" uit het Oligoceen en Mioceen.

</doc>
<doc id="15696" url="https://nl.wikipedia.org/wiki?curid=15696" title="Apterygiformes">
Apterygiformes



</doc>
<doc id="15697" url="https://nl.wikipedia.org/wiki?curid=15697" title="Olifantsvogels">
Olifantsvogels

Olifantsvogels (orde Aepyornithiformes, familie Aepyornithidae) zijn een groep van uitgestorven loopvogels waarvan het leefgebied beperkt was tot het eiland Madagaskar. De olifantsvogels waren planteneters en de dominante herbivoren van het eiland.
De groep behoort tot de Paleognathae, de infraklasse waartoe ook de struisvogels, nandoes, tinamoes, kiwi's, kasuarissen en emoes behoren. Echte fossiele olifantsvogels zijn niet bekend. Volgens DNA-onderzoek zouden ze van de nog bestaande diersoorten het nauwst verwant zijn aan kiwi's. De ontwikkelingslijnen van de twee groepen splitsten zich al in het Vroeg-Eoceen, ongeveer 54 miljoen jaar geleden. Vermoedelijk was de stamvorm van de olifantsvogels een vliegende vogel. Veel vogelsoorten van Madagaskar en de Mascarenen hebben Aziatische of Australische voorouders met de verwantschap tussen de manenduif en de dodo's als bekendste voorbeeld. Verlies van vliegend vermogen en in veel gevallen reuzengroei traden verschillende keren op binnen de ontwikkeling van de Palaeognathae middels convergente evolutie.
Er worden drie geslachten erkend: "Aepyornis", "Mullerornis" en "Vorombe". "Aepyornis" heeft vermoedelijk twee soorten — vroeger werden er wel vier onderscheiden — waarvan "Aepyornis maximus" een van de grootste vogels was die ooit op aarde rondliep. "Aepyornis maximus" kon drie meter hoog en vijfhonderd kilo zwaar worden. De eieren konden tot 34 centimeter lang en 24 centimeter breed worden en zijn de grootste die van enig landdier bekend zijn; ze worden nog steeds gevonden en sommige bevatten zelfs embryo's. Alle gevonden eieren zijn van "A. maximus". In 2014 werd bij Christie's in Londen een eeuwenoud olifantsvogelei geveild voor 122.500 pond. Ondertussen heeft de wetenschap "Vorombe" als grootste vogel ooit op aarde aangewezen na talloze onderzoeken en discussies in de wetenschappelijke wereld. Deze konden over de 800 kilogram wegen en waren 3 meter hoog. De soort werd eerst bij de "Aepyornis" gerekend maar uiteindelijk als eigen soort gezien. "Mullerornis" was veel kleiner en iets lichter dan een struisvogel. Uit schedelscans werd afgeleid dat ze waarschijnlijk slecht zagen en nachtdieren waren.
De olifantsvogels zijn mogelijk de oorsprong van de Arabische legende van de vogel Roc. Een relatie met die legende heeft in de Europese talen vermoedelijk ook het woord "olifantsvogel" opgeleverd: die verwijst niet naar de grootte maar naar het feit dat de vogel Roc volgens het verhaal zijn jongen met olifanten voerde.
Wanneer de groep uitstierf, is niet helemaal duidelijk. Maleiers koloniseerden het eiland ongeveer tussen de derde en zesde eeuw. Daarna konden ze de vogels snel uitgeroeid hebben door jacht, het eten van de eieren of de introductie van ratten, varkens en vogelziekten. De jongste resten van "A. maximus" stammen volgens koolstofdatering van rond het jaar 1000. In het midden van de zeventiende eeuw berichtten Europese reizigers over de vogel alsof hij nog voorkwam, maar ze geven alleen verhalen van de plaatselijke bevolking weer die ook legenden kunnen zijn geweest, geïnspireerd door toen allang verdwenen dieren.
Een reconstructie van de olifantsvogel zit in de collectie van het Museon, Den Haag en staat opgesteld in het museum De Wereld van Kina in Gent.
Taxonomie van de soorten.
Orde Aepyornithiformes – Olifantsvogels

</doc>
<doc id="15698" url="https://nl.wikipedia.org/wiki?curid=15698" title="Ichthyornithes">
Ichthyornithes

De Ichthyornithes waren een groep ornithure vogels die in het Krijt zeer succesvol waren, maar aan het einde van dat tijdperk samen met vele andere vormen, onder andere de dinosauriërs verdwenen.
De Ichthyornithes zijn wel vergeleken met de alken, de zeeduikers en de pinguïns, omdat zij dezelfde levenswijze hadden. Het waren uitmuntende duikers, die in open zee op vis jaagden. Zij hadden echter nog een snavel vol tanden en waren niet aan de latere zeevogels verwant.
De bekendste soort is "Ichthyornis dispar". Hoe "Ichthyornis" eruitzag is goed bekend dankzij fossielen die gevonden werden in Kansas, Alberta en Texas. Het dier had de bouw van de hedendaagse stern met echter een grotere kop en snavel. Ook de reeds genoemde tanden waren natuurlijk afwijkend. "Ichthyornis" had een groot borstbeen, de plaats waar de vleugelspieren bij vogels aangehecht zijn, wat aangeeft dat het een goede vlieger was. Vergeleken met zijn tijdgenoten was "Ichthyornis" een zeer moderne vogel. Waarschijnlijk leefde dit dier in groepen langs de kust en voedde zich met vissen, waarbij de tanden als extra grip goed van pas kwamen bij het vangen. In 2002 werd bekend dat er bij Maastricht een fossiel is gevonden van een aan "Ichthyornis" verwante vogel, dat nu tentoongesteld is in het natuurhistorisch museum aldaar.
Oorsprong en evolutie.
De vroegst bekende ichthyornithiden verschijnen ongeveer 95 miljoen jaar geleden in het fossielenbestand, tijdens het Cenomanien van het Laat-Krijt. Gebaseerd op fragmentarische fossiele overblijfselen hebben de twee bekende soorten in de Ashvilleformatie geen naam gekregen, maar in het algemeen leken ze erg op "Ichthyornis dispar". "Ichthyornis dispar" zelf had een zeer groot tijdsbereik, en specimens die ernaar verwezen of zeer vergelijkbare soorten bestonden relatief onveranderd (afgezien van enkele schommelingen in de gemiddelde grootte van de volwassen dieren) gedurende bijna tien miljoen jaar, toen soorten die naar "Ichthyornis dispar" verwezen verdwenen en vervangen werden door andere, maar nog steeds enigszins vergelijkbare soorten ichthyornithiden. Het feit dat ichthyornithiden vrijwel onveranderd lijken te hebben bestaan in hun algemene grootte en anatomie gedurende bijna het gehele Laat-Krijt, geeft aan dat hun evolutietempo in relatieve rust was vergeleken met andere, evenoude soorten van nauw verwante vogels, zoals de hesperornithiden. Zowel de ichthyornithiden als de hesperornithiden waren sterk verbonden met hun ecosysteem in de Western Interior Seaway die Noord-Amerika gedurende een groot deel van het Krijt doorkliefde. Het is mogelijk dat, terwijl de vliegende, aquatische hesperornithiden veel gevoeliger waren voor veranderingen in de kustlijn en het zeeniveau gedurende die tijd, waardoor hun evolutie en aanpassing in meer gespecialiseerde vormen werd gestimuleerd, de vliegende ichthyornithiden niet zo afhankelijk waren van specifieke kust- of zeeniveauomstandigheden, en dat ze in staat waren om gedurende een zeer lange periode vrijwel dezelfde ecologische niche te bewonen. Het ichtyornithische geslacht stierf uiteindelijk uit tijdens het Krijt-Paleogeen extinctieproces dat het uitsterven van veel grote land- en zeediergroepen veroorzaakte aan het einde van het Mesozoïcum. De laatste ichthyornithische fossielen zijn gevonden in de Hell Creek-formatie zeer dicht (op zijn minst binnen 300.000 jaar) van de K-Pg grens, gedateerd op 66 miljoen jaar geleden.
Het onderzoek dat "Protodontopteryx" beschrijft merkt enkele opvallende overeenkomsten op tussen de kaakstructuur van ichthyornithiden en pelagornithiden. Het onderzoek deelt pelagornithiden nog steeds in bij de neognathiden op basis van enkele postcraniale kenmerken en plaatst ze in een polytomie met Galloanserae en Neoaves, maar merkt wel op dat dit verband het onderzoeken waard is en dat het verhemelte van de pelagornithiden niet bekend is.
Uit een onderzoek van een endocast van "Ichthyornis" blijkt dat het een relatief primitief brein had vergeleken met de huidige vogels, vergelijkbaar met dat van "Archaeopteryx" en andere niet tot de vogels behorende theropoden. Omgekeerd had hij een verhemelte dat opmerkelijk overeenkomt met dat van moderne neognaten.
Classificatie.
Ichthyornithiden stonden dicht bij de huidige vogels, de kroongroep Aves ofwel Neornithes, maar vertegenwoordigen een onafhankelijke afstamming van getande zeevogelachtige dieren. Lange tijd werd aangenomen dat verschillende vergelijkbare soorten uit het Krijt die bekend zijn van fragmentarische overblijfselen, waaronder "Ambiortus", "Aptornis", "Iaceornis" en "Guildavis", leden waren van de Ichthyornithes, naast de naamgever van de groep, "Ichthyornis". Deze lijken echter nauwer verwant aan de huidige vogels dan aan "Ichthyornis dispar". In Julia Clarke's overzicht van "Ichthyornis"-achtige fossielen uit 2004 werden de voormalige orde Ichthyornithiformes en de familie Ichthyornithidae beschouwd als synoniemen van de clade Ichthyornithes, die in dat artikel volgens de fylogenetische taxonomie werd gedefinieerd als alle afstammelingen van de laatste gemeenschappelijke voorouder van "Ichthyornis dispar" en de huidige vogels.
Soorten.
"Ichthyornis dispar" uit Noord-Amerika en "Janavis finalidens" uit België zijn momenteel de enige geldige soorten Ichthyornithes die voldoende ondersteund worden door fossielen om wetenschappelijke namen te krijgen. Er zijn echter afzonderlijke overblijfselen van andere ichthyornithe soorten geïdentificeerd. Zo zijn er bijvoorbeeld drie afzonderlijke schouderbladspecimina (RSM P2992.1, UCMP 187207, AMNH 22002), gevonden in de Hell Creek-formatie van Montana, de Lance Creek-formatie van Wyoming en de Frenchman-formatie van Saskatchewan, geïdentificeerd als behorend tot één enkele soort "Ichthyornis"-achtige vogels die deze regio van Noord-Amerika bewoonden aan het einde van het Maastrichtien, binnen 300 000 jaar na het uitsterven van het Krijt-Paleogeen 66 miljoen jaar geleden. Een andere naamloze soort die lijkt op "Ichthyornis" is bekend van afzonderlijke resten gevonden in rotsen uit het Campanien van Alberta. Er zijn nog twee soorten bekend uit het Cenomanien van de Ashvilleformatie bij Carrot River, Saskatchewan. Hoewel oorspronkelijk gedacht werd dat het soorten van "Ichthyornis" waren, vertegenwoordigen ze waarschijnlijk een of meer nieuwe geslachten. Aanvullende ichthyornithische resten zijn beschreven uit Rusland, wat aangeeft dat deze groep zich over een groot deel van het noordelijk halfrond verspreidde in het Cenomanien.
Verwantschappen.
Het onderstaande cladogram is het resultaat van een analyse uit 2014 door Michael Lee en collega's die de gegevens van een eerdere studie door O'Connor &amp; Zhou uit 2012 uitbreidde en de verwantschap van "Ichthyornis" met andere ornithuren toonde. De cladenamen zijn gepositioneerd op basis van hun definities.

</doc>
<doc id="15700" url="https://nl.wikipedia.org/wiki?curid=15700" title="Maarten Schmidt">
Maarten Schmidt

Maarten Schmidt (Groningen, 28 december 1929 – Fresno (Californië), 17 september 2022) was een Nederlands astronoom, werkzaam in de Verenigde Staten, die de afstand van quasars heeft ontdekt.
Hij werd in Groningen geboren en promoveerde in 1956 bij Jan Hendrik Oort in Leiden op een proefschrift over de massaverdeling in het melkwegstelsel. In 1959 ging hij werken bij het California Institute of Technology. Hij hield zich aanvankelijk bezig met de massaverdeling en de dynamiek van sterrenstelsels en publiceerde in 1965 een beroemd artikel over de rotatiekromme van de melkweg.
Vervolgens ging hij zich bezighouden met het bestuderen van lichtspectra van radiobronnen. In 1963 was hij de eerste die de afstand van een quasar ("quasi stellar object") mat door de roodverschuiving te bepalen van de quasar 3C 273, die eerder gedetecteerd was met de Cambridge Interferometer en de Parkes radiotelescoop. Quasars zijn sterachtige objecten - verre sterrenstelsels - met een spectrum waarin de spectraallijnen sterk rood verschoven zijn.
Hij ontdekte dat alle quasars op een grote afstand staan en veelvuldig voorkwamen toen het heelal nog jong was. Deze ontdekking betekende het einde van de steady-statetheorie van Fred Hoyle.
Later hield hij zich bezig met röntgen- en gammaonderzoek van het heelal.
Schmidt overleed op 92-jarige leeftijd in de Californische plaats Fresno.
Onderscheidingen.
Naar hem genoemd

</doc>
<doc id="15701" url="https://nl.wikipedia.org/wiki?curid=15701" title="Metalband">
Metalband



</doc>
<doc id="15702" url="https://nl.wikipedia.org/wiki?curid=15702" title="Apocalyptica">
Apocalyptica

Apocalyptica is een metalband uit Finland. Apocalyptica is begonnen met vier cello's – waar er nu nog drie van over zijn – bespeeld door Paavo Lötjönen, Eicca Toppinen en Perttu Kivilaakso en met Mikko Sirén op de drums.
Geschiedenis.
In eerste instantie speelden ze voornamelijk voor de lol covers van Metallica. Na hun succesvolle eerste album "Plays Metallica by four cellos" volgde snel een tweede album: "Inquisition symphony". Op dit album spelen ze naast covers van Metallica ook covers van Sepultura, Slayer, Pantera en Faith No More. De band gaf in dit album ook een intrede aan hun eigen werk.
In 1999 verliet Antero Manninen de band en vulde Perttu Kivilaakso zijn plaats op. Het jaar daarop kwam hun derde album uit: "Cult". Waar het tweede album ophield met alleen twee eigen nummers, ging het derde album verder.
Hun nummer "Hope" is in de film "Vidocq" van de regisseur Pitof uit 2001 gebruikt als achtergrondmuziek bij de aftiteling.
In 2002 vertrok Max Lilja en bleef de band nog uit een drietal cellisten bestaan. Tijdens het maken van het vierde album "Reflections" hebben ze veel artiesten gevraagd voor een gastbijdrage, onder andere voor een cover van het Rammstein-nummer "Seemann" de Duitse punk-diva Nina Hagen, verder Linda Sunblad en drummer Dave Lombardo van Slayer. Ook Antero Manninen kwam in dit album terug.
Omdat ze Lombardo niet als vaste drummer konden houden voor het toeren, vervulde Mikko Siren die positie. Ook Antero Manninen kwam vaak terug om een extra bijdrage te leveren voor de optredens.
Al snel volgde er vanwege het succes een speciale editie van het vierde album. "Reflections revised".
Begin 2005 kwam dan hun vijfde album uit genaamd "Apocalyptica", ook hier zijn er artiesten gevraagd zoals Ville Valo, Lauri Ylönen en Marta Jandová. Net een jaar later verscheen "Amplified", een compilatie van hun meest succesvolle nummers. Ook werd er een nieuwe single uitgegeven: "Repressed," waarop ook Max Cavalera (Sepultura, Soulfly, Cavalera Conspiracy) en Matt Tuck (Bullet for My Valentine) te horen zijn.
Op 17 september 2007 verscheen "Worlds collide" hun zesde album. Op dit album staat "Helden", een Duitse versie van het nummer "Heroes" van David Bowie. De gastzanger was hier Till Lindemann.
Verder staat er ook nog "I'm not Jesus" met Corey Taylor van Stone Sour en Slipknot, "I don’t care" met Adam Gontier van Three Days Grace, en "SOS (Anything but love)" met Cristina Scabbia van Lacuna Coil.
Apocalyptica kondigde een tour aan voor in 2008, die door Europa en Noord-Amerika zou gaan.
Anno 2010 hebben ze meer dan twee miljoen cd's verkocht.
Op 23 augustus 2010 brachten ze hun zevende album uit. Het heeft de titel "7th Symphony" meegekregen. Het is een zeer gevarieerd album. Wat uniek is voor andere instrumentale albums. Van het nieuwe album dat bestaat uit 10 tracks (waarvan vier met gastzangers) er drie singles zijn. De eerste single was "End of me". Dit nummer heeft als gastzanger Gavin Rossdale die bekend is van de Britse band Bush. De tweede single was "Not strong enough" met als gastzanger Brent Smith van Shinedown. De derde tot slot is "Broken pieces" met als gastzangeres Lacey Sturm van Flyleaf.
In 2010 en 2011 toerde de band door Mexico, de VS en Europa.

</doc>
<doc id="15704" url="https://nl.wikipedia.org/wiki?curid=15704" title="Veerpont">
Veerpont



</doc>
<doc id="15710" url="https://nl.wikipedia.org/wiki?curid=15710" title="Gewone zeester">
Gewone zeester

De gewone zeester ("Asterias rubens") is een algemene zeesterrensoort langs de kusten van de noordelijke Atlantische Oceaan en de Noordzee. De wetenschappelijke naam van de soort werd in 1758 gepubliceerd door Carl Linnaeus in de tiende editie van "Systema naturae".
Beschrijving.
De diameter verschilt van 10 tot 30 centimeter, maar uitschieters tot meer dan 50 cm zijn ook bekend. De kleur kan eveneens verschillen; meestal rood tot oranje, soms paars. De bovenzijde bestaat uit een harde huid met vele kleine stekelachtige bultjes. Aan de onderzijde zijn vijf dubbele rijen kleine en zeer flexibele buisvoetjes aanwezig. De gewone zeester heeft vijf armen.
Algemeen.
De gewone zeester komt voor in de Europese zeeën van het noorden van Noorwegen tot en met het Iberisch Schiereiland, en verder langs de Noord-Amerikaanse kust van de Atlantische Oceaan. Ze is zeldzaam in de Middellandse Zee en de Zwarte Zee. De soort wordt aangetroffen in het getijdengebied op stenen en rotsen. Mosselkwekers hebben een hekel aan de soort omdat mosselen het favoriete maaltje zijn; mosselbanken zijn dan ook een ideaal milieu voor deze soort. De zeester wordt onder andere door het hongerlijdertje ("Pariambus typicus") gebruikt als 'taxi' om zich te verplaatsen.
Voedsel.
Het voedsel bestaat uit diverse zeedieren, waaronder weekdieren, krabben en aas, maar vooral schelpdieren als mosselen worden gegeten. Deze worden door de zeester opengetrokken, en ondanks de vaak sterke sluitspieren van de schelp is de zeester aanhoudend en wint het van de meeste schelpdieren. Als de schelp eenmaal open is, stuwt de zeester zijn maag naar binnen waarna de prooi levend wordt verteerd en vervolgens opgezogen. Een dergelijk 'gevecht', wat in wezen een traag proces is, kan vele uren in beslag nemen. Jongere exemplaren pakken kleinere prooien als zeepokken. De monddelen van de zeester zitten aan de onderzijde van het dier, wat handig is omdat zeesterren over de bodem kruipen. De anus zit juist aan de bovenzijde, en net als de mond in het midden van de centrale schijf.
Anatomie.
Het spijsverteringsstelsel van de zeester begint bij de mond, en het voedsel gaat naar de hartmaag die verbonden is met de maag van de pylorus. De pylorische maag is verbonden met zowel de anus als met het pylorusstof en de pylorische blindedarm. De pylorische blindedarm en de hartmaag produceren spijsverteringsenzymen en het verteerde materiaal wordt door de pyloruscel door de rest van het lichaam opgenomen.
Voortplanting.
De voortplanting vindt plaats in het voorjaar en het begin van de zomer. Zeesterren kennen geen paring; zowel mannetjes als vrouwtjes laten grote hoeveelheden eicellen en zaadcellen wegzweven met de stroming. Bevruchting vindt plaats als eitjes en zaadcellen elkaar tegenkomen.

</doc>
<doc id="15717" url="https://nl.wikipedia.org/wiki?curid=15717" title="Indianen">
Indianen

Indianen is een benaming voor de oorspronkelijke, inheemse bevolking van Amerika. Het is een begrip dat overkoepelend voor diverse etnische groepen wordt gebruikt en betrekking heeft op alle oorspronkelijke inwoners van het continent Amerika. Columbus, die in 1492 dacht in Indië beland te zijn (het was zijn bedoeling om in westelijke richting de Atlantische Oceaan over te reizen en zo in Indië te komen), noemde de bewoners "indios" - Spaans voor Indiërs, en sindsdien ook voor indianen.
Etymologie.
Omdat de benaming "indiaan" eigenlijk duidt op Zuidoost-Azië, zijn er verschillende alternatieve benamingen in zwang geraakt.
In de Verenigde Staten introduceerden de Amerikaanse overheid en academici in de jaren 60 van de 20ste eeuw de term "Native American" (inheemse Amerikaan) voor de groepen die onder de verantwoordelijkheid van het Bureau of Indian Affairs vielen. Een bijkomende reden was de verwarring met inwoners van Indiase afkomst, die in het Engels ook "Indians" heten. Deze nieuwe terminologie werd echter niet algemeen gewaardeerd, omdat deze zonder inspraak van de betrokkenen werd aangenomen, en omdat met deze term indianen en de oorspronkelijke bewoners van Alaska, Hawaii, Puerto Rico en de eilanden in de Stille Oceaan op een hoop werden gegooid. Uit een in 2005 door het U.S. Census Bureau gehouden enquête bleek dat bijna 50% van de indianen het liefst "American Indians" worden genoemd, terwijl iets meer dan 37% de voorkeur geeft aan "Native American". Zo noemen vooral de Inuit zich eerder "Native American" dan "American Indian".
Sinds het begin van de 21ste eeuw worden beide termen gebruikt. Het "Bureau of Indian Affairs" wendt sinds 2005 de term "American Indian" aan in plaats van "Native American".
De benaming "First Nations/Premières Nations" wordt gebruikt in Canada. 
In de rest van Amerika worden de indianen officieel inheems genoemd: inheemsen in Suriname, "indígenas" (Spaans en Portugees), "Indigènes" (Frans-Guyana) en indiginous, voorheen Amerindians, door internationale organisaties.
De Eskimo's (soms Inuit genoemd, al slaat dat woord strikt genomen niet op de Yupik in Alaska) worden wegens hun sterke overeenkomsten met verschillende noordelijke inheemse volken van Rusland overigens vaak (in de politiek en in de wetenschap) niet als indianen beschouwd, zij het wel als "inheemse Amerikanen".
De emancipatie wat de etnische naamgeving betreft is zowel in Canada als de VS in toenemende mate een zaak van de inheemse gemeenschappen zelf, die in cultureel en politiek opzicht steeds (zelf)bewuster worden. Zo geven inheemse volken die door de Amerikaanse en Canadese overheden officieel zijn erkend en zichzelf als een volwaardige politieke en culturele staat beschouwen, steeds vaker aan niet langer (zoals in de VS) "tribes" (stammen) of (zoals in Canada) "bands" genoemd te willen worden, maar "Nations" (naties of staten). Tevens worden de namen die de Europeanen (of omringende inheemse volken) in het verleden introduceerden, meer en meer vervangen door de namen die volkeren aan zichzelf gaven. In plaats van Irokezen spreekt men nu bijvoorbeeld vaker van Haudenosaunee. Andere naamsveranderingen zijn onder andere Lakota (Dakota/Nakota) voor Sioux, Mexicah voor Azteken, Ñudzahui voor Mixteken en Mapuche voor Araucaniërs.
In het Nederlands wordt "indiaan" niet met een hoofdletter geschreven, omdat het niet een volk maar verscheidene etnische groepen aanduidt (net als bij zigeuners het geval is).
Koning Willem I der Nederlanden benoemde destijds in een aantal van zijn koninklijke besluiten de bewoners van Nederlands-Indië als "indianen". De gangbare term werd echter "inlander".
Drie hoofdgebieden.
Noord-Amerika.
Bij de komst van Columbus was Noord-Amerika verdeeld in een aantal cultuurregio's. De bekendste zijn die van het uiterste noorden (Arctisch gebied) en die van de prairies in het middenwesten, de "Great Plains". Op de Plains woonden de meeste mensen langs de rivieren en waren boer. In het oosten en zuidwesten van Noord-Amerika woonden ook boeren. De belangrijkste gewassen waren maïs, bonen en pompoenen. Deze zogenaamde "Drie Zusters" waren oorspronkelijk afkomstig uit Mexico. Verder werden in het zuidwesten katoen en in het oosten onder andere zonnebloemen verbouwd. Tabak werd in nagenoeg de gehele huidige Verenigde Staten en het zuiden van Canada aangeplant.
Het stereotiepe beeld van "de indiaan" is gebaseerd op de prairie-volkeren uit de negentiende eeuw en hun confrontaties met de Europese kolonisten.
De 'Moundbuilders' bewoonden van grofweg 3500 v.Chr. tot de 16e eeuw de gebieden van de Grote Meren, de Ohio en de Mississippi.
Centraal-Amerika.
Centraal-Amerika (Mexico tot en met Panama) in 1492 wordt door archeologen en historici opgedeeld in twee hoofdgebieden, te weten Meso-Amerika (bestaande uit het centrale en zuidelijke deel van Mexico, Belize, Guatemala, El Salvador en delen van Honduras, Nicaragua en Costa Rica) en Centraal-Amerika (bestaande uit de moderne staat Panama en grote delen van Costa Rica, Nicaragua en Honduras).
Meso-Amerika is het gebied van beroemde volkeren als de Azteken en de Maya's. Tevens is dit een van de zes gebieden op de wereld (de andere zijn de centrale Andes, Egypte, Mesopotamië, de Indusvallei en China) waar zeer vroeg technologisch complexe culturen zijn ontstaan. De meeste mensen woonden hier in steden of waren boer. Midden-Amerika werd lange tijd gezien als "overgangsgebied" tussen de "hoge culturen" van Meso-Amerika en de Andes. Om die reden werden Colombia en Ecuador er nogal eens aan toegevoegd. Tegenwoordig staat Centraal-Amerika meer op zichzelf en krijgt het een eigen plaats in de inheemse geschiedenis. Ook hier woonden bij komst van Columbus voornamelijk boeren.
Zuid-Amerika.
Ook Zuid-Amerika is, evenals de voornoemde gebieden, opgedeeld in cultuurregio's. De Andes en het Amazonebekken zijn het bekendst, maar zowel cultureel als historisch gezien hoort het Caribisch gebied hierbij. Alleen in het uiterste zuiden (Patagonië) werd er niet aan landbouw gedaan, maar ook hier is het beeld van de nomadische indiaan te paard (bekend van de gaucho's) afkomstig van de periode na de komst van de Europeanen. Datzelfde geldt voor de grote veestapels van de noordelijker gelegen pampa. Ook runderen werden ingevoerd door de Europeanen. De Andes en Peru zijn bijna synoniem aan de Inca's. Toch zijn zij relatieve laatkomers in dit gebied. Toen de Spanjaarden in 1532 de Incavorst Atahualpa gevangennamen, bestond het Inca-rijk nog geen honderd jaar, terwijl het voortgekomen was uit hoogstaande culturele tradities van diverse volken die leefden in diverse berg- en kustvalleien sinds drieduizend jaar voor Christus of nog eerder.
Postcolumbiaanse geschiedenis van Noord Amerika.
Verschillende historici zijn van mening dat de tussenkomst van Europeanen in Noord-Amerika neerkomt op een genocide in de ruimere zin, eufemistisch omschreven als “het teruglopen van de bevolkingsaantallen bij inheemse volkeren”.
1492-1800: externe kolonisatie.
Deze periode kan eigenlijk opgedeeld worden in twee subperiodes. De ene van 1492 tot ongeveer 1600 en de tweede van 1600/1650 tot aan 1800. De eerste periode is samen te vatten als de periode van het eerste (definitieve) contact tussen Amerika en Europa, een grote bevolkingsdaling door epidemieën en militaire confrontaties, door een falende Europese kolonisatiepolitiek en (tegelijkertijd) het smeden van allianties tussen Amerikaanse en Europese adel. De tweede periode zou men kunnen samenvatten als "de strijd om Amerika". Pas vanaf nu slagen de Europeanen erin om overal waar ze komen succesvolle koloniën te stichten. Dit komt vooral omdat de indiaanse bevolking bijna overal sterk is teruggelopen.
1492-1600.
Hoewel Noord-Amerika rond het jaar 1000 na Chr. al werd bereikt door de Vikingen, was hun invloed op het gebied niet bijzonder groot. Waarschijnlijk dreef men vooral handel met de Amerikaanse volken (bijvoorbeeld Europees ijzer tegen huiden van zeezoogdieren). Dit deden de Baskische, Bretonse, Normandische en Portugese vissers ongeveer 500 jaar later ook. Men ging naar de wateren rondom Newfoundland op zoek naar kabeljauw en vooral de Micmac (woonachtig in de huidige Canadese staten New Brunswick en Nova Scotia), de Beothuk (bewoners van Newfoundland) en de Eskimo's van Labrador dreven met deze vroege Europeanen handel. Het is mogelijk dat deze Europese vissers al voor Columbus Amerika bereikten. Het is een grotendeels verloren stuk Amerikaanse geschiedenis die opmerkelijke dingen heeft nagelaten zoals een mixtaal (pidgin) Micamac-Baskisch.
Toen Columbus van zijn ontdekkingsreis indianen mee terugbracht naar Europa, leidde dat tot een belangrijke theologische kwestie. Voorheen dacht men immers dat alle mensen op aarde afstamden van de drie zonen van Noach: Sem (Aziaten), Cham (Afrikanen) en Jafet (Europeanen). Men kwam erachter dat Columbus niet een route naar Azië had ontdekt, maar een nieuw continent. Als de indianen niet van Noachs zonen afstamden, waar kwamen ze dan wel vandaan? In 1512 met het Vijfde Lateraans Concilie loste paus Julius II het probleem op: De indianen waren ook kinderen van Adam en Eva en dus menselijk. De voorouders van de indianen zouden afstammen van de Babyloniërs, verbannen uit de stad Babylon wegens de zondigheid in de dagen vóór Noachs' zondvloed. Ze trokken zó ver weg dat ze de vloed overleefden. De indiaan zou uit Azië afkomstig zijn. De theorie dat de vroegste Amerikanen migranten waren uit Mongolië en nabijgelegen gebieden in Siberië, werd het eerst gesuggereerd door de jezuïtische missionaris José de Acosta in 1589. Die theorie werd daarna in de vroege 19e eeuw uitgewerkt door Alexander von Humboldt. 
De eerst gedocumenteerde Europese aanwezigheid in Noord-Amerika is die van John Cabott die in 1497 Newfoundland en mogelijk Groenland bereikt. De Italiaan Verrezano (in Franse dienst) is een van de eerste die daadwerkelijk mensen beschrijft. In 1524 komt hij aan in de wateren van de huidige Carolina's en vaart hij langs de kust naar het noorden (waar hij onder andere bijna honderd jaar voor Henry Hudson de baai van het huidige New York bereikt). Vooral opmerkelijk zijn zijn vermeldingen van de vele gereguleerde bosbranden. Dit was een inheemse manier om (onder andere) gemakkelijk aan wild te komen. Onder andere de Amerikaanse bizon had men zodoende tot aan de Atlantische kust weten te lokken. Een andere belangrijke eerste ontmoeting is die tussen de Fransman Jacques Cartier en de St. Lawrence Irokezen rond 1540. Deze indianen woonden in de St. Lawrencevallei en waren maïsboeren. De twee nederzettingen die de Fransen aandoen waren gelegen op de plaatsen waar nu Quebéc-stad (Stadacona) en Montreal (Hochelaga) staan.
Binnen tien jaar, nadat Columbus voet aan land zette op het eiland San Salvador, werden hele stammen vernietigd, honderdduizenden mensen. Spanjaarden brandden de dorpen van de Taíno's plat en namen honderden mannen, vrouwen en kinderen gevangen om in Europa als slaven te verkopen. Binnen drie eeuwen na Columbus' aankomst waren de Taino's, die hem zo vriendelijk hadden verwelkomd, van de aardbodem verdwenen. Hun eenvoudige akkerbouw- en handwerkcultuur moest plaatsmaken voor katoenplantages, waar slaven werkten. Oerwouden werden door de kolonisten omgehakt om plantagegrond uit te breiden. De katoenplanten putten de bodem uit en de wind veroorzaakte zandvlakten toen er geen bomen meer waren. Columbus beschreef het eiland als groen, maar de Europeanen na hem 'verwoestten alles wat er leefde, de plantengroei en de bewoners - mensen, dieren, vogels, vissen.'
Op het vasteland van Amerika verdwenen de Wanpanoags, Chesapeaks, Chickahominies en Potomacs van de grote confederatie van Powhatan. Alleen de herinnering aan Pocahontas werd bewaard. Verdreven en gereduceerd tot onbetekenende groepjes werden de Pequots, Montauks, Nanticokes, Machapunga's, Catawba's, Cheraws, Miami's, Huronen, Eries, Mohawks, Seneca's en Mohegans. Alleen Unca's leefden in de herinnering voort. Helder water van de rivieren en stromen met Indiaanse namen was vervuild, 'de grond zelf verwoest en verziekt. De indianen moesten wel denken, dat de Europeanen een haat koesterden tegen de natuur - tegen de wouden met hun vogels en andere dieren, tegen de grazige open plekken in de bossen, tegen het water, de grond en zelfs tegen de lucht.'
Vanuit het zuiden probeerden de Spanjaarden door te dringen tot het gebied van de Mississippi-volkeren. Vanuit de Bahama's en Cuba wordt tot drie keer geprobeerd Florida aan te doen. De eerste keer (1513) komt men terecht in het gebied van de Calusa, een machtige federatie van vissers en handelaars die geleid wordt door een koning die de Spanjaarden Carlos noemen. Het eerste contact is vriendelijk maar al snel worden de Spanjaarden verjaagd. Evenals de tweede en de derde keer.
Ook Hernando de Soto (1541) en Francisco de Coronado (1540-1542) zijn twee voor beide groepen (Amerikanen en Europeanen) belangrijke historische figuren. De Soto gaat aan land in Florida en reist door het Amerikaanse zuidoosten, door het gebied van de Mississippi-volken. Hoewel hij verschillende grote nederzettingen aandoet, vindt hij niet het goud waarnaar hij op zoek is. Opmerkelijk is dat uit de geschreven verslagen van enkele deelnemers aan de expeditie blijkt dat enkele jaren voor de komst van De Soto een aantal gebieden zijn getroffen door onbekende epidemieën. De Soto zelf overleeft de tocht niet en de Spanjaarden worden uiteindelijk (via de Mississippi) uit het gebied verdreven. De expeditie van Coronado is al evenmin een succes. Hij bereikt vanuit Mexico de Pueblo-volken en wordt van daaruit door een gids naar het oosten geleid. Na een tijd besluit men terug te keren, want ook op de grote grasvlaktes zijn geen steden vol goud te vinden. Opmerkelijk is dat de twee expedities elkaar vrijwel op een paar kilometer na gemist hebben. Beide leiders waren behalve op zoek naar goud, ook op zoek naar andere Spanjaarden, maar beiden verloren ook vrijwel op hetzelfde moment het vertrouwen in hun gidsen en staakten de reis.
1600-1800.
Zo bleef het in feite de gehele 16de eeuw. Pas in de 17de eeuw slaagden de Europeanen erin kleine maar levensvatbare nederzettingen te stichten, vooral omdat men erachter kwam dat men allianties met indiaanse groepen moest sluiten. Zowel de Engelsen (vanaf 1607 in het huidige Virginia en New England), als de Nederlanders (rondom het huidige New York), Fransen (rondom het huidige Montreal) en Spanjaarden (in Florida en het zuidwesten) sloten allianties met bepaalde indiaanse groepen. Het bekendste voorbeeld is dat van de Engelsen en de Powhatan in Virginia. De Powhatanfederatie werd geleid door de vader van een meisje dat later bekend zou worden onder de naam Pocahontas (eigen naam Matoaka). Ook de Nederlanders sloten allianties (nog niet echt verdragen, eerder handelsovereenkomsten) met de lokale indianen en zo ontstond er langzamerhand een handelsnetwerk tussen beide continenten dat tot ver in de 18de eeuw voort bleef bestaan.
De Engelsen plaatsten, om tijd te kopen voor hun vestiging van Jamestown, een gouden kroon op het hoofd van Wahunsonacook, 'koning Powhatan'. Ze overtuigden hem ervan dat zijn mensen moesten werken om de blanke kolonisten te onderhouden. Zijn dochter Pocahontas trouwde met John Rolfe. Na de dood van de koning kwamen de Wahunsonacooks in opstand, maar ze onderschatten de Engelse wapens; er bleven van de achtduizend amper duizend in leven.
Indianen hielpen de eerste Engelsen toen zij in 1620 in Plymouth aankwamen om in leven te blijven. Er kwamen meer Engelsen en ze doopten het land Nieuw Engeland. Ze vroegen in 1625 extra land van de Pemaquiden, vijfduizend hectare. Indianenleider Samoset droeg als eerste officieel land af aan de Engelsen. Meer kolonisten kwamen en de Wampanoags waren al voor de dood van hun behulpzame leider Massaoit in 1662 de wildernis in gedreven. Zijn zoon Metacom ('Koning Philip') voorzag uitroeiing van zijn stam en verenigde zich met de Narragansetts en andere stammen. Ze vielen in 1675 tweeënvijftig nederzettingen aan en maakten er twaalf met de grond gelijk. De Engelse vuurwapens maakten een eind aan het voortbestaan van de stammen, gevangenen werden in West-Indië als slaven verkocht.
De Hollanders kwamen naar Manhattan en Peter Minuit nam het eiland in bezit in ruil voor vishaakjes en glazen kralen ter waarde van zestig gulden. Hij stimuleerde de indianen hun kostbare huiden tegen dergelijke sieraden te ruilen. In 1641 legde Willem Kieft de Mohicanen een schatting op. Hij stuurde soldaten naar Staten Island om de Raritans te straffen voor misdaden, die kolonisten hadden gepleegd. Toen de Raritans zich verzetten, werden er vier van hen gedood. De Raritans doodden daarop vier Hollanders. Uit wraak liet Kieft 's nachts toen de bewoners sliepen twee dorpen overvallen; de slapende mannen, vrouwen en kinderen werden met bajonetten doorstoken, de dorpen platgebrand.
De Vijf Naties der Irokezen vormden onder Hiawatha de machtigste en meest ontwikkelde stam in het oosten van Noord Amerika. Ze probeerden tevergeefs de vrede met de kolonisten te bewaren. Ze streden voor hun politieke onafhankelijkheid, maar dolven ten slotte het onderspit. Sommigen vluchtten naar Canada, anderen naar het westen en weer anderen werden in reservaten opgeborgen.
In de jaren zestig van de 18e eeuw wilde Pontiac van de Ottawa de stammen in het Grote Merengebied verenigen om de Britten terug te drijven over het Alleghenygebergte. Zijn poging mislukte, omdat hij een bondgenootschap met Franssprekende blanken was aangegaan. Die lieten de "peaux-rouges" (roodhuiden) tijdens het beslissende beleg van Detroit in de steek.
Een generatie later vormde Tecumseh van de Shawnee een confederatie van stammen uit het midwesten en het zuiden om hun land tegen de kolonisten te beschermen. Met zijn dood tijdens de oorlog van 1812 eindigde de indiaanse droom.
Hoewel in veel oude en/of eurocentrische literatuur vaak het beeld naar voren komt alsof de indianen vrijwel geen enkele rol speelden in de bonthandel, is dat natuurlijk niet waar. De Europeanen handelden immers vrijwel niet met elkaar in Amerika en bovendien leverden zij het bont niet. Ook is het niet waar dat de indianen gewillig deden wat de Europeanen wilden. Ten eerste vanwege het simpele feit van het bevolkingsaantal. Tot 1750 ongeveer waren er nog veel meer indianen dan Europeanen in de Amerika's. De gehele niet-indiaanse bevolking van Noord-Amerika bestond in 1800 uit iets meer dan 5 miljoen mensen. Honderd jaar daarvoor was dat niet meer dan ± 250.000.
1800-2000: interne kolonisatie.
Amerikanen.
De Verenigde Staten werden onafhankelijk in 1776 en de meeste Latijns-Amerikaanse landen rond 1820. Ook voor de oorspronkelijke Amerikanen was dit een begin van grote verandering. Ten eerste omdat er nu niet-indianen kwamen die zichzelf ook gingen beschouwen als "Amerikanen". Voor die tijd was de term "Amerikanen" voorbehouden aan de indianen. Vanaf 1776 is die term langzaam beginnen te verschuiven en vandaag de dag bedoelt een groot deel van de wereld met de term "Amerikanen" niet meer de indianen, maar de afstammelingen van de Europese kolonisten die zich in 1776 onafhankelijk van Engeland verklaarden. In Mexico is ongeveer hetzelfde gebeurd als in de VS. De term "Mexicaan" is de oorspronkelijke naam die de Azteken voor zichzelf gebruikten. "Mexicanen" waren dus tot de onafhankelijkheid van Mexico (1810/1821) de afstammelingen van de Azteken en de Mexicaanse taal was hun taal, het Nahuatl. Sinds de onafhankelijkheid echter is de betekenis veranderd. Tegenwoordig zijn "Mexicanen" alle inwoners van de staat Mexico (niet-indianen, afstammelingen van de Azteken, en andere indiaanse volkeren) en wordt met "Mexicaans" bedoeld de in dat land gesproken vorm van het Spaans. In Brazilië was het "Braziliaans" tot de onafhankelijkheid (1822) niet de huidige Braziliaanse variant van het Portugees maar een Tupitaal, de "Ligua Geral" (Tupinamba, Nheengatu, Lingua Brasilica, etc.). Ook in andere Latijns-Amerikaanse landen (Peru, Chili, Nicaragua) is iets dergelijks gebeurd.
Recht op grond.
De tweede belangrijke verandering is voor de indianen veel dramatischer geweest. Omdat de "Nieuwe Amerikanen" in Noord- en Zuid-Amerika zichzelf nu zagen als daadwerkelijke inwoners van Amerika, kwam ook het idee op dat men echt recht had op alle beschikbare grond (en natuurlijk de aanwezige grondstoffen). Tot dan toe was (mede door het verzet van de indianen, de geringe mogelijkheden van de Europese technologie en de Europese onbekendheid van het binnenland) er van daadwerkelijke kolonisatie nog niet echt veel terechtgekomen. Op papier was bijna geheel Amerika sinds 1492 veroverd, maar in de praktijk bestond het Europese machtsgebied uit niet meer dan enkele kustkoloniën, missieposten, en door de Spanjaarden vroeg veroverde gebieden zoals de Grote Antillen, Mexico Stad, Lima, etc.
De Miami's leverden tussen 1795 en 1840 voortdurend slag en tekenden het ene na het andere verdrag, waarbij ze land in de vruchtbare Ohio-vallei dienden over te dragen, 'tot er letterlijk niets meer over was om af te staan'. Na de oorlog van 1812 stroomden blanke kolonisten Illinois binnen. De Sauk en Fox-indianen vluchtten naar de andere kant van de Mississippi. Zwarte Havik trok zich echter niet terug, sloot een verbond met de Winnebago's, Pottawotamies en Kickapoos en verklaarde de kolonisten de oorlog. Hij werd door Winnebago's verraden voor twintig paarden en 100 dollar en gevangengenomen; het verzet was gebroken.
Eeuwige Grens.
In 1829 werd Andrew Jackson president van de Verenigde Staten. De indianen noemden hem Scherp Mes: zijn soldaten doodden duizenden Cherokezen, Chickasaws, Choctaws, Creeks en Seminolen. Deze zuidelijke indianen hielden hardnekkig vast aan hun land, dat hen 'voor eeuwig' was toegezegd door verdragen met de blanken. Andrew Jackson wilde de indianen ten westen van de Mississippi onderbrengen 'met de garantie dat zij daar kunnen leven, zolang als zij dat willen.' Hij was ervan overtuigd dat blanken en indianen niet in vrede konden samenleven. Op 28 mei 1830 ging de nieuwe wet in. Op 30 juni 1834 werd een wet aangenomen die de onderlinge handelsbetrekkingen moest regelen ('An Act to Regulate Trade and Intercourse with the Indian Tribes and to Preserve Peace on the Frontiers'). De Verenigde Staten ten westen van de Mississippi zou op uitzondering van Missouri en Louisiana na, 'indiaans grondgebied' zijn. Daar mocht geen enkele blanke zich vestigen. Maar voor de wet in praktijk kon worden gebracht spoelde een nieuwe golf kolonisten in westelijke richting. De 'eeuwige grens' werd naar de 95e lengtegraad verschoven.
Indiaans grondgebied.
In 1838 dreven de soldaten van generaal Winfield Scott de Cherokezen in kampen bijeen om hen naar 'indiaans grondgebied' te verdrijven. Een op de vier Cherokezen kwam om 'van kou, honger en uitputting'. Daarom werd deze tocht het 'Spoor der Tranen' genoemd. De Choctaws, Chickasaws, Creeks en Seminolen moesten hun geboorteland in het zuiden verlaten. In het noorden kwamen de Shawnees, Miami's, Ottawa's, Huronen en Delaware als bannelingen aan in het land van 'de trotse en vrije Prairie-indianen'. Soldaten trokken door indiaans grondgebied om strijd te leveren met Mexico. Die oorlog werd in 1847 beëindigd en de VS hadden nu een gebied in bezit van Texas tot Californië, geheel ten westen van de 'eeuwige grens'.
In 1848 werd in Californië goud gevonden. Duizenden gelukzoekers trokken door indiaans grondgebied. Om de schendingen van de 'eeuwige grens' te rechtvaardigen werd in Washington 'Manifest Destiny' uitgevonden, 'een term waarmee de honger naar land officieel tot een deugd verheven werd.' Californië werd de 31e staat van de Unie, zonder dat daarbij de Modocs, Mohaves, Paiutes, Shasta's en Yuma's en ongeveer honderd andere, kleine stammen geraadpleegd werden. Er werd in Colorado goud gevonden en Kansas en Nebraska werden gevormd, 'waarbinnen nagenoeg al het land van de Prairie-indianen gelegen was.' In 1858 werd Minnesota een staat. In 1860 waren er vermoedelijk 300.000 indianen op 'indiaans grondgebied' ten westen van de Mississippi, sinds de komst van de kolonisten in Virginia en Nieuw Engeland volgens schattingen verminderd met 50 tot ruim 60 %. De overlevenden zaten klem tussen dertig miljoen Europeanen en hun nakomelingen.
In het westen waren de Sioux of Dakota's de machtigste stam. Ze bestonden onder meer uit Santee-Sioux en Teton-Sioux. Nauw verbonden met de Teton-Sioux waren de Cheyennes en de Arapaho's waren aan de Cheyennes verwant. Verder speelden de Kiowa's, Comanches, Doorboorde Neuzen (Nez Percés) en Apachen een rol van betekenis. De Navaho's waren aan de Apachen verwant. In december 1890 kwam in de slag bij de Gekwetste Knie (Wounded Knee) een symbolisch einde aan de indiaanse vrijheid.
Anti-indiaans.
Grote voorvechters van de vrijheid voor de Amerikaanse koloniën (zoals George Washington en Thomas Jefferson in het noorden en Simon Bolívar in het zuiden) waren zeer uitgesproken anti-indiaans. De indianen dienden óf op te gaan in de nieuwe nationale staten, óf verdreven te worden, óf uit te sterven. Vooral Bolívar was zeer duidelijk. Voor eigen indiaanse volkeren, culturen en talen was geen plaats meer. De Spanjaarden hadden in zijn ogen een zeer grote fout begaan met het in stand houden van de indiaanse culturen. De nieuwe officiële taal van Latijns-Amerika moest Spaans worden, de cultuur Latijns-Amerikaans en de religie rooms-katholiek. Indiaanse volkeren (samen met de zwarte bevolking en een groot deel van de mestiezenbevolking van dat moment) die dat niet wilden, moesten uit de samenleving verwijderd worden omdat, als dat niet gebeurde, Latijns-Amerika zich nooit goed zou kunnen ontwikkelen, nooit "modern" worden. In het noorden gebeurde iets dergelijks. De Amerikaanse kolonisten begonnen met de grote trek naar het "Lege Westen" en voor indianen was geen plaats meer. De daadwerkelijke verovering van Amerika heeft vervolgens slechts een kleine honderd jaar geduurd. In 1876 behaalden de indianen hun laatste grote overwinning in het noorden (Slag bij de Little Bighorn waar de Lakota en andere indiaanse volkeren het leger van generaal Custer versloegen) en rond 1860/1870 begonnen Chili en Argentinië met de verovering van Patagonië, een groot gebied dat nooit door de Spanjaarden werd veroverd. Uruguay bepaalde dat er in de staat geen plaats was voor indianen, ze werden als gevolg hiervan dan ook naar Argentinië en Brazilië verdreven of uitgeroeid. Uruguay heeft met 8% het minste aantal mestiezen in Zuid-Amerika.
De regering van de Verenigde Staten hebben meer dan 1.500 oorlogen, aanvallen en plundertochten uitgevoerd tegen de indianen, meer dan enig ander land tegen een inheemse bevolking. Aan het einde van de Indiaanse Oorlogen, eind 19e eeuw, waren er minder dan 238.000 indianen over, terwijl er in Noord-Amerika 5 tot 15 miljoen waren toen Columbus in 1492 voet aan wal zette. De schatting van de precolumbiaanse bevolking is, volgens David Stannard ("American Holocaust", 1992), professor Amerikaanse studies aan de Universiteit van Hawaii, radicaal veranderd de afgelopen decennia: van weinig meer dan 8 miljoen (waarvan 1 miljoen ten noorden van Mexico, jaren 1940-50), tot 75-100 miljoen (waarvan ca. 8-12 miljoen ten noorden van Mexico) of zelfs 145 miljoen (waarvan 18 miljoen ten noorden van Mexico).
Grafschennis.
De schedel van de Apachenleider Geronimo zou, volgens het Amerikaanse Genootschap voor Archeologie (Society for American Archaeology, SAA), door Prescott Bush zijn opgegraven in Fort Sill (Oklahoma) en in de relikwieëntombe van het geheime genootschap Skull and Bones zijn geplaatst. De zoon (George H.W. Bush) en kleinzoon (George W. Bush) van Prescott Bush, die betrokken was bij de bewapening van de nazi's in Duitsland via de banken ( Union Banking Corporation, UBC) van de familie Thyssen (broers Fritz Thyssen en baron Heinrich Thyssen van de Bank voor Handel en Scheepvaart in Rotterdam) werden president van Amerika.
Culturele genocide: internaten en inheemse kindergraven.
Volgens de "National Native American Boarding School Healing Coalition" werden er tussen 1896 en de jaren 1960 honderdduizenden inheemse kinderen weggehaald van hun families en in internaten ("boarding schools") geplaatst onder de leiding van de federale overheid en de kerken. In 1926 werd geschat door het Indian Office dat 83% van de indianenkinderen in internaten waren ondergebracht. Ze werden daar gestraft als ze een inheemse taal spraken, weggestuurd als ze traditionele cultuur in praktijk brachten, van traditionele kleding en kapsel ontdaan en persoonlijke bezittingen en elk inheems cultureel gedrag werd hen ontnomen.
Graham Hancock spreekt in zijn "America Before" (2019) van fysieke en culturele genocide. Dat culturele uitroeiing het doel was, blijkt volgens hem wel uit de bovengenoemde inrichting van de internaten. Hij noemt het een etnisch gerichte "brainwashing exercise" op een gigantische schaal, opzettelijk ontworpen om de inheemse Amerikanen hun eeuwenoude erfgoed, tradities, wijsheid, herinneringen en taal van hun voorouders, te doen vergeten. 
De US army captain Richard Henry Pratt, de stichter van en pleiter voor de 'boarding schools movement' gaf in 1892 de volgende speech: 'Een grote generaal heeft gezegd dat de enige goede indiaan een dode indiaan is. Op een bepaalde manier, ben ik het eens met deze strekking, maar alleen hierin: dat alles dat er indiaans is in het ras dood zou moeten. Dood de indiaan in hem en red de mens.'
In 2021 zijn in Canada kindergraven ontdekt in de buurt van voormalige kostscholen voor inheemse kinderen. 'De leerlingen moesten zich tot het christendom bekeren, mochten hun eigen taal niet spreken en werden mishandeld en misbruikt. Zo'n 6000 kinderen zouden zijn gestorven.' Nabij de oude school in de stad Kamloops in de provincie British Columbia werden de graven van 215 kinderen gevonden. In de provincie Saskatchewan bij de Marieval Indian Residential School (1899-1997) werden meer kindergraven gevonden dan in Kamloops. Het gaat in totaal om bijna duizend graven. Bij de katholieke (missie) school in Cranbrook in British Columbia werd een derde vondst gedaan, er zouden volgens de inheemse groep (Lower Kooknay Band) 182 ongemarkeerde graven zijn gevonden. In februari 2022 werden 54 graven gevonden door Keeseekoose First Nation (een gemeenschap van oorspronkelijke bewoners van Canada) bij de katholieke scholen St. Philip's (1905-1913) en Fort Pelly (1928-1968). In januari 2022 waren er 50 graven gevonden bij een internaat in Brits-Columbia. 
'Tussen begin 20e eeuw en 1970 zaten naar schatting 150.000 inheemse kinderen op de 139 [veelal katholieke] kostscholen. Ze werden bij hun families weggehaald en naar de scholen gestuurd, met de bedoeling ze te laten assimileren aan de dominante Europese cultuur.' 'Op sommige scholen overleed tot 60 procent van de kinderen. De sterfgevallen werden vaak slecht of niet gedocumenteerd, waarna de lichamen anoniem werden begraven. De ouders werden daar niet van op de hoogte gebracht. Zij hadden sowieso weinig contact met hun kinderen, want dat zou een slechte invloed op hen hebben.'
Op 1 april 2022 heeft paus Franciscus excuses aangeboden voor het jarenlange wangedrag van de katholieke kerk tegenover kinderen van de inheemse Canadese volkeren. De paus heeft zich in juli 2022 in Canada in eigen persoon verontschuldigd voor de misstanden op katholieke kostscholen en gaf, op weg naar huis, toe dat er culturele genocide op de indianen was gepleegd.
Cultuur, taal, kunst.
Uiteraard is er de afgelopen vijfhonderd jaar veel veranderd. De culturen die in 1492 bestonden zijn voor een groot gedeelte weggevaagd door ziektes, geweld en menselijke keuzes. In grote delen van Noord-Amerika is er zelfs bijzonder weinig overgebleven van de oorspronkelijke culturen. In plaats daarvan zijn echter geheel nieuwe indiaanse culturen gekomen, culturen die deels (in meer of mindere mate) wel degelijk terug te voeren zijn op de pre-Europese. Cultuur is immers niet iets statisch. Europese culturen van nu zijn ook totaal anders dan die van vijfhonderd jaar geleden.
De talen hebben het ook zwaar te verduren gehad. Voor veel indiaanse volkeren vandaag de dag valt cultuur en taal eigenlijk niet goed te scheiden. Taal maakt onderdeel uit van de cultuur. Dat is ook de reden waarom er veel "revalidatieprogramma's" zijn voor indiaanse talen, vooral in het noorden. Toch blijven de vooruitzichten somber. In Canada heeft men berekend dat van het aantal talen vandaag de dag (ongeveer 50) er slechts vier deze eeuw zullen overleven.
Naar schatting werden er ongeveer tweeduizend verschillende talen gesproken in 1492. Daarmee was het, taalkundig gezien, een van de rijkste gebieden ter wereld. Vooral langs de Noord-Amerikaanse westkust en in het westelijke deel van de Amazonebekken werden bijzonder veel talen gesproken. Eigenlijk is er maar een plaats ter wereld die daarmee te vergelijken was (is): het eiland Nieuw-Guinea. Deze talen zijn door verschillende taalkundigen opgedeeld in allerlei taalfamilies. Er bestaat echter grote onenigheid over de vraag hoeveel families er zijn en hoe de verwantschappen precies zijn. Er zijn twee uitersten te noemen. De Amerikaanse linguïst Joseph Greenberg stelde vast dat er in feite slechts drie grote superfamilies bestonden: de "Eskimo-Aleoetische talen", de "Na-Denétalen" (onder andere de Athabasken) en vervolgens alle andere Amerikaanse talen van geheel Latijns-Amerika en resterend Noord-Amerika. Deze laatste groep (waar ook de meeste kritiek op kwam) noemde hij "Amerind". Dit ging veel collega's te ver maar het andere uiterste (alleen in Noord-Amerika al ruim 30 verschillende families) is op wereldschaal gezien toch ook op z'n minst opmerkelijk te noemen. Europa heeft maar vier van zulke grote families en Azië (dat veel groter is dan Noord-Amerika) heeft er minder dan 30. De discussie gaat door.
De belangrijkste taalgroepen zijn:
Aantallen.
Het aantal indianen in Amerika is vandaag de dag volgens schattingen ongeveer 40 miljoen. Het aantal verschilt nogal per land (zie kaart). De meeste wonen in de Andes (Bolivia, Peru, Ecuador) en in het voormalige Meso-Amerika (Mexico, Guatemala). Datzelfde geldt ook voor hun politieke status. In sommige landen zoals de VS en Brazilië hebben ze speciaal voor hen bestemde stukken land (reservaten). In andere landen bestonden ze tot voor kort niet eens officieel (Peru) of staat men zeer sceptisch tegenover speciale inheemse rechten (Chili). De inheemse Surinamers vormen 3,7% van de bevolking van Suriname. Volgens een inventarisatie in 1806 was meer dan de helft van de gezinshoofden op Aruba toen indiaans.

</doc>
<doc id="15724" url="https://nl.wikipedia.org/wiki?curid=15724" title="Moedermelk">
Moedermelk

Moedermelk is melk die bij mensen door de moeder wordt gemaakt om haar kind te voeden. Voor pasgeborenen is het de belangrijkste bron van voedingsstoffen, omdat ze geen ander voedsel kunnen verteren. Daarnaast speelt moedermelk een grote rol bij de afweer van een baby, aangezien het eigen afweersysteem nog niet goed op gang is gekomen. Moedermelk wordt geproduceerd door de melkklieren in de borsten.
De meest voorkomende manier waarop een kind moedermelk binnen krijgt, is direct aan de borst. De melk kan echter ook afgekolfd worden en in een flesje aan het kind worden gegeven. Het kan ook voorkomen dat het kind moedermelk krijgt van een andere vrouw. Een vrouw die andere kinderen borstvoeding geeft als beroep heet een min. Het kan echter ook donormelk zijn, bijvoorbeeld van een vrouw uit de familie of vriendenkring of via een moedermelkbank.
Melkproductie.
Het begin van de melkproductie.
De productie van melk komt al in de vijfde maand van de zwangerschap op gang. De secretie ervan wordt alleen geremd door de hormonen progesteron en de oestrogenen. Deze hormonen remmen namelijk de werking van prolactine, het hormoon dat juist voor de secretie van melk zorgt.
Tijdens de zwangerschap.
De ontwikkeling van de borsten tijdens de zwangerschap, maakt de borsten klaar voor de melkproductie. De placenta produceert veel oestrogenen tijdens de zwangerschap. Oestrogenen zorgen voor de ontwikkeling van de melkklieren en de melkkanaaltjes. Ook het vetgehalte in de borsten wordt groter. Ook progesteron speelt een rol bij de volledige ontwikkeling en versterkt het effect van de oestrogenen.
Na de geboorte.
De melkproductie komt vervolgens echt op gang na de bevalling. De remmende werking van progesteron valt dan namelijk weg, omdat de placenta uit het lichaam wordt verwijderd. Voor de geboorte komen er slechts enkele milliliters melk uit de borsten, maar erna komt er veel meer uit. De eerste melk die dan wordt geproduceerd heet colostrum. De maximale hoeveelheid van colostrum die geproduceerd kan worden is slechts 1% van de hoeveelheid moedermelk die er gewoonlijk wordt geproduceerd. In de tweede en derde week na de bevalling verandert de samenstelling geleidelijk.
In de weken na de geboorte van de baby regelen hormonen dat er normale melk, die dun, waterig en zoet is, wordt geproduceerd in plaats van colostrum. Het groeihormoon, cortisol, parathyreoïdhormoon en insuline zorgen ervoor dat de nodige aminozuren, vetzuren, glucose en calcium worden geleverd.
Het basale prolactinegehalte daalt na de bevalling naar het ‘normale’ gehalte, namelijk dat van voor de zwangerschap. Maar elke keer als de baby wordt gevoed, stimuleren signalen uit de tepel de hypofyse waardoor 10 tot 20 keer meer dan de normale hoeveelheid prolactine wordt geproduceerd. Dit effect duurt ongeveer een uur, maar zorgt ervoor dat de melkklieren melk blijven produceren. Als dit mechanisme namelijk ontbreekt, zal er na ongeveer een week geen melk meer geproduceerd worden. De productie van melk kan jaren doorgaan als het kind borstvoeding blijft krijgen. De totale productie neemt echter vaak af na zes a zeven maanden omdat dan meestal met de introductie van vast voedsel wordt gestart waardoor de baby minder moedermelk nodig heeft en dus ook minder (vaak) wil drinken.
Hormonale regeling.
De lactatie bestaat uit twee fasen: de melkproductie door de alveolaire cellen en de melksecretie. De melkproductie is een continu proces. De secretie en productie door alveolaire cellen vindt tegelijkertijd plaats. Maar beide processen worden afzonderlijk geregeld.
Bij melkproductie door cellen is prolactine, dat door de adenohypofyse wordt afgegeven, van groot belang. Bij de secretie is oxytocine, dat juist door de neurohypofyse wordt afgegeven, belangrijk.
Regulatie van prolactine.
De adenohypofyse wordt gestimuleerd om prolactine af te geven aan het bloed door verschillende hormonen, waaronder TRH, vasopressine en angiotensine. Deze hormonen blijven in het bloed nadat ze zijn afgegeven en zorgen zo in principe voor een constante stimulus. De secretie van PIH (Prolactin-Inhibiting hormone, waarvan er wordt uitgegaan dat het hetzelfde als dopamine is) gaat dit echter tegen. Dit effect kan echter (tijdelijk) worden opgeheven door de toeschietreflex.
Toeschietreflex.
Er wordt constant melk geproduceerd in de melkklieren, maar die kan niet makkelijk in de melkkanaaltjes komen. Als de baby aan de borst zit, krijgt hij de eerste 30 tot 60 seconden vrijwel geen melk.
De sensoren rond de tepel merken het epitheel van de bovenlip van het kind op. Bij de aanraking van de tepelhof door de lippen van de zuigeling gaan impulsen vanuit de sensoren rond de tepel naar de hypofyse via het ruggenmerg en de hersenstam naar de hypothalamus. Hierdoor wordt de afscheiding van prolactine, oxytocine en ACTH gestimuleerd en die van gonadotrofinen, de geslachtshormonen, geremd. Hierbij is er dus sprake van een neurale afferente (‘aanvoerende’) en hormonale efferente (‘afvoerende’) weg (gezien vanuit de hersenen).
De oxytocine in het bloed stimuleert in de borsten de myoepitheliale cellen, die om de alveoli heen liggen. Hierdoor zullen ze samentrekken en de melk zal in de kanaaltjes komen. De druk die hierbij wordt geleverd is ongeveer 10 tot 20 mm Hg. Pas dan krijgt het kind daadwerkelijk melk. De toeschietreflex treedt dan in beide borsten op, niet alleen in de borst waaruit de baby drinkt.
Soms kan de toeschietreflex ook optreden als de moeder de baby aanraakt of bij het horen van huilen, dit kan ook van een andere baby zijn. De emotionele signalen zijn dan genoeg om de toeschietreflex op gang te brengen. Ook kan dit gebeuren bij een orgasme, omdat dan oxytocine vrijkomt.
Menstruele cyclus.
Bij de meeste moeders gaat de menstruele cyclus na de geboorte van het kind niet verder tot na een eerste paar weken na het stoppen van de lactatie. De signalen die uit de borsten naar de hypothalamus gaan zorgen ervoor dat de productie van gonadotropin-releasing hormone (GnRH) wordt geremd. Dit kan zowel door de signalen zelf als door de hierop volgende aanmaak van prolactine komen. De remming van GnRH zorgt er dan voor dat de productie van de hormonen LH (luteïniserend hormoon) en FSH (follikel stimulerend hormoon) wordt geremd.
Bij sommige moeders, vooral moeders die weinig borstvoeding geven, wordt er genoeg LH en FSH geproduceerd na een aantal maanden. Hierdoor komt de menstruele cyclus weer op gang.
Kunstmatige lactatie.
De melkproductie kan ook kunstmatig op gang worden gebracht. Dit kan zowel met medicijnen als door het stimuleren van de tepels. Hiervoor hoeft de vrouw niet zwanger te zijn geweest of eerder borstvoeding gegeven te hebben. Vrouwen die eerder borstvoeding gegeven hebben kunnen opnieuw (makkelijker) lacteren, dit heet dan relactatie.
Melkproductie door stimuleren van de tepels kan gebeuren door zowel meerdere malen per dag masseren (handmatig 'kolven'), zuigen aan de borst of 'kolven' met een borstkolf. Hierdoor worden de melkklieren op dezelfde manier gestimuleerd als bij het geven van borstvoeding aan een kind. De hormonen zorgen dan voor de ontwikkeling van de melkklieren zodat er melk gemaakt wordt. Er is geen verschil in samenstelling van moedermelk geproduceerd door natuurlijke of kunstmatige lactatie. Als de melkproductie eenmaal op gang is, is de gemaakte hoeveelheid melk afhankelijk van de vraag naar melk.
De melkproductie kan om verschillende redenen kunstmatig op gang worden gebracht. Zo kan het nodig zijn om een geadopteerd kind borstvoeding te kunnen geven. Het kan ook om seksuele redenen tot stand worden gebracht (erotische lactatie), bijvoorbeeld in een "adult nursing Relationship". De lacterende vrouw kan namelijk een plezierig gevoel krijgen als iemand aan de borst drinkt en kan dus iemand anders dan een kind in een seksuele context borstvoeden. Degene die wordt gevoed kan het ook opwindend vinden om moedermelk direct uit de borst of afgekolfde melk te drinken. Dit kan ook een reden zijn voor een al dan niet lacterende vrouw iemand anders dan haar kind haar melk te laten drinken.
Samenstelling van moedermelk.
Colostrum.
Colostrum is de melk die tijdens de zwangerschap uit de borsten komt en de melk die de eerste paar dagen wordt geproduceerd. Het is meestal gelig van kleur en is vrij dun. Deze melk bevat lactose en eiwitten, maar vrijwel geen vet. Colostrum bevat daarnaast veel mineralen en de vetoplosbare vitaminen A en E en immunoglobulinen, voornamelijk van het type IgA, die de pasgeborene tegen infecties beschermen zolang het eigen immuunsysteem nog niet goed genoeg is ontwikkeld. Vitamine D en K dienen gesupplementeerd te worden.
‘Normale’ melk.
Deze melk wordt na 3 tot 4 dagen na de geboorte pas gemaakt. Deze melk is dun (minder dun dan colostrum), waterig en zoet, door het hoge lactosegehalte. Meestal komt eerst waterige melk uit de borst. Deze melk bevat weinig vet en veel koolhydraten en wordt voormelk genoemd. Voormelk is dorstlessend. De melk wordt geleidelijk aan vetter en dikker. Deze melk heet achtermelk en is hongerstillend.
Het gehalte aan de verschillende voedingsstoffen van moedermelk varieert echter sterk per individuele moeder, en hangt af van de voedselinname van de moeder, en van het tijdstip van de dag waarop gezoogd wordt. Ook verandert de samenstelling over een periode van een aantal weken of maanden dat er borstvoeding wordt gegeven.
In vergelijking met koeienmelk zijn de verschillen in gehalte aan lactose, eiwitten en mineralen opmerkelijk. Moedermelk bevat anderhalf keer zoveel lactose (melksuiker) als koemelk. Koemelk bevat twee tot drie keer zo veel eiwitten als moedermelk en heeft een hoger gehalte aan calcium en fosfor.
De koolhydraten in moedermelk zijn voornamelijk lactose (melksuiker). Sommige op lactose gebaseerde oligosachariden komen ook voor. Moedermelkvet bestaat voornamelijk uit triglyceriden van palmitinezuur en oliezuur (O-P-O triglyceriden), naast een grote hoeveelheid lipiden met onderlinge bindingen. Deze vetten zijn goed voor de gezondheid.
De eiwitten in de melk bestaan uit caseïne, α-lactalbumine, lactoferrine, IgA, lysozym en albumine. In zure omgevingen, zoals de maag, ontvouwt α-lactalbumine en bindt aan oliezuur. Ze vormen een complex genaamd HAMLET dat een dodende werking heeft op kankercellen. Er wordt van uitgegaan dat dit een beschermende werking heeft tegen kanker in baby’s.
Behalve voedingsstoffen, mineralen en vitaminen bevat moedermelk antilichaampjes en verschillende soorten witte bloedcellen, zoals neutrofielen en macrofagen die zorgen voor bescherming tegen infecties. Sommige daarvan doden bacteriën die dodelijke infecties kunnen veroorzaken in pasgeboren baby’s. In het bijzonder zijn antilichamen en macrofagen belangrijk die escherichia colibacteriën doden. Deze bacteriën kunnen dodelijke diarree (door dehydratatie) veroorzaken bij baby’s.
Kort na de bevalling kunnen vrouwen tot 600 mL per dag produceren. Later produceren vrouwen gemiddeld 800 tot 1100 mL melk per dag. Op het hoogtepunt van de lactatieperiode kan er tot 1,5 liter geproduceerd worden en bij tweelingen soms nog meer. Er is zelfs melkproductie tot wel 5L aangetoond. De melkproductie hangt af van hoeveel melk de baby tijdens het zogen drinkt en hoe vaak en hoe veel melk de moeder afkolft. De melkproductie kost veel energie van de moeder, ongeveer 650 tot 750 kilocalorieën per liter geproduceerde melk. De samenstelling en de calorische waarde kunnen variëren, afhankelijk van het dieet en andere factoren, zoals hoe vol de borsten zitten.
Uit onderzoek is gebleken dat moederborsten vier keer meer melk zouden kunnen produceren dan een moeder gemiddeld aanmaakt. Omdat moedermelk niet nodig is in zulke grote hoeveelheden wordt er minder geproduceerd.
Sommige voedingsstoffen komen, vanuit het moederlichaam, in relatief grote hoeveelheden in de melk terecht, bijvoorbeeld dagelijks 50 gram vet en 100 gram lactose, die in het moederlichaam uit glucose worden aangemaakt. Ook komt dagelijks 2 tot 3 gram calciumfosfaat vanuit de moeder in de moedermelk terecht. Tenzij de moeder grote hoeveelheden melk drinkt en genoeg vitamine D binnenkrijgt, zal de afvoer vanuit de mammae van calcium en fosfaat veel groter zijn dan haar eigen inname. Om toch voldoende calcium en fosfaat voor de melk te verkrijgen gaan de bijschildklieren vergroten en worden de botten van de moeder gedecalcificeerd. Tijdens de zwangerschap vormt dit geen groot probleem, maar tijdens de lactatieperiode kan dit de gezondheid van de moeder nadelig gaan beïnvloeden.
Eiwitten.
Zoals hierboven staat bevat moedermelk veel verschillende eiwitten. Deze hebben allemaal verschillende functies voor kinderen.
Caseïne.
β-Caseïne is de voornaamste caseïne in moedermelk. Het kan calciumionen aan zich binden en draagt waarschijnlijk bij aan de grote hoeveelheid calcium in de melk. Daarnaast komt ook κ-caseïne voor in de moedermelk. Er is aangetoond dat κ-caseïne de bacterie "Helicobacter pylori" tegenwerkt. Deze bacterie komt voornamelijk voor bij jonge kinderen. Een derde vorm, αs1-caseïne, is in lage concentraties aangetoond, maar de functie ervan in moedermelk is onbekend.
α-Lactalbumine.
α-Lactalbumine bindt calcium- en zinkionen aan zich. Deze hoeveelheid is echter klein, maar het heeft mogelijk een positieve invloed op de opname van mineralen. Dit effect is aangetoond met α-lactalbumine van koeienmelk, maar nog niet in het melk van mensen.
Daarnaast kan het ook een antimicrobiële (anti-pathogene) functie hebben. Drie polypeptideketens van α-lactalbumine hebben antimicrobiële activiteit vertoond tegen de bacteriën "Escherichia coli", "Klebsiella pneumoniae", "Staphylococcus aureus", "S. epidermidis", "Streptococci" en "Candida albicans".
Immunoglobulinen.
De meest voorkomende immunoglobuline in moedermelk is IgA (&gt;90% van de totale immunoglobulinen in de melk). De concentratie hiervan is vrij hoog, namelijk 1 tot 2 g/L in het vroege stadium van de lactatie en tot wel twee jaar later 0,5 tot 1 g/L. IgA antilichamen tegen "E. coli", "V. cholerae", "H. influenzae", "S. pneumoniae", "C. difficile" en "Salmonella" zijn aangetoond in moedermelk.
Lactoferrine.
Een ander belangrijk eiwit is lactoferrine. Het kan twee ijzerionen aan zich binden en is medeverantwoordelijk voor de hoeveelheid ijzer in moedermelk. Het stimuleert ook de opname van ijzer in de darmen van de zuigeling. Dit komt door receptoren voor menselijk lactoferrine.
Lactoferrine heeft ook antimicrobiële werking. Het werkt bacteriostatisch (niet dodend, maar remmend) tegen ijzerafhankelijke bacteriën. Er is ook een bacteriocide (dodende) functie aangetoond tegen sommige bacteriën (niet ijzerafhankelijk).
Mogelijk is de binding van lactoferrine aan de receptoren in de darmen de oorzaak van het vrijkomen van cytokinen. Van lactoferrine is bekend dat het de aanmaak van cytokinen als TNF-α, IL-1β, IL-8 en stikstofmonoxide.
Lysozym.
Lysozym komt in relatief hoge concentraties voor in moedermelk. Dit enzym kan grampositieve bacteriën doden door de buitenste wand ervan af te breken. In vitro (in reageerbuizen) is ook aangetoond dat lysozym in combinatie met lactoferrine gramnegatieve bacteriën kan doden.
Haptocorrine.
In melk van mensen is haptocorrine vrijwel de enige stof waar vitamine B12 aan is gebonden. Daarnaast heeft het vermoedelijk een remmende werking op de groei van bacteriën.
Groeifactoren.
Verschillende soorten groeifactoren, waaronder verschillende vormen van IGF (insulineachtige groeifactoren) en epidermale groeifactor (EGF), zijn aangetoond in moedermelk. Deze groeifactoren zorgen voor groei van bepaalde celsoorten, met name in het verteringssysteem.
Prebiotische componenten.
De microbiële flora bij kinderen die borstvoeding krijgen is anders dan kinderen die flesvoeding krijgen. Verschillende ziekteverwekkende bacteriën, zoals "E. coli", "Bacteroides", "Campylobacter" en "Streptococci", komen in mindere mate voor, maar meer lichaamseigen bacteriën, bijvoorbeeld Lactobacilli en Bifidobacteria. Deze bacteriën remmen de groei van ziekteverwekkende bacteriën door de pH in de darmen te verlagen (zuurder te maken). In moedermelk komt een stof voor die hiervoor zorgt. De precieze samenstelling van deze stof is nog niet bekend.
Afkolven.
Moedermelk kan afgekolfd worden om verschillende redenen. Bijvoorbeeld omdat het kind niet kan of wil drinken aan de borst. Ook kan het zijn om een voorraad aan te leggen of omdat de moeder niet altijd bij het kind is en op deze manier borstvoeding wil geven.
Er zijn verschillende manieren om melk af te kolven namelijk:
Met de hand.
Met de hand afkolven wordt meestal toegepast als er niet zo veel behoefte is aan kolven. Met de hand wordt gekolfd door met de duim en de andere vingers om de areola te plaatsen en te drukken (naar de ribbenkast toe). Vervolgens de vingers naar de tepel toe bewegen. Door de toeschietreflex zal er eerst geen melk uit komen. Ook in de eerste paar dagen na de bevalling zal er niet veel (colostrum) uit komen.
Met een borstkolf.
Moeders die wat vaker melk afkolven gebruiken meestal een borstkolf. Een handkolf wordt meestal gebruikt bij af en toe kolven en het elektrisch kolfapparaat bij regelmatig afkolven.
Bewaren van moedermelk.
Moedermelk is net als de meeste andere voedingsmiddelen beperkt houdbaar. Hieronder staat in welke omstandigheden de melk hoelang bewaard mag worden.
Medicatie en moedermelk.
Sommige medicijnen kunnen een bepaalde invloed hebben op de moedermelk. Sommige remmen of stimuleren de productie ervan, andere komen in de melk terecht en kunnen zo een negatieve invloed hebben op het kind.
Classificatie van riskante medicatie.
Medicijnen kunnen geclassificeerd worden voor gebruik bij moeders die borstvoeding geven. Ze worden ingedeeld in vijf categorieën op basis van risico's voor moeder en kind bij gebruik door moeders die borstvoeding geven.
Ongewenste stoffen in de moedermelk.
De stoffen in bepaalde medicijnen kunnen in de melk terechtkomen. Welke stoffen in de melk terecht kunnen komen, hangen af van bepaalde factoren:
Passieve diffusie.
Stoffen komen meestal in de melk terecht door middel van passief transport door te diffunderen. Stoffen gaan namelijk van de plek met de hoogste concentratie naar een plek met een lage concentratie. In de eerste periode na de bevalling zijn de melkproducerende cellen het meest poreus, maar de geproduceerde hoeveelheid colostrum is meestal weinig. Hierdoor is de werking van eventuele ongewenste stoffen in de melk minimaal.
Meestal diffunderen stoffen uit medicijnen de melk weer uit. Als de stoffen in het plasma van de moeder worden afgebroken, neemt de concentratie af. De stoffen gaan dan weer het plasma in. Dit kan dus gecompenseerd worden door geen borstvoeding te geven wanneer de concentratie van een stof hoog is in het plasma. Bij medicijnen met een lange halveringstijd (tijd waarna de helft van de totale hoeveelheid stof is afgebroken) kan dit meestal niet.
Ion trapping.
'Ion trapping' vindt bij zwakke basen plaats. De moedermelk (pH 7,2) is iets minder basisch dan plasma (pH 7,4) en hierdoor kunnen sommige zwakke basen sterker gepolariseerd raken. Ze kunnen hierdoor niet meer terug diffunderen en komen vast te zitten in de melk. Omgekeerd kunnen sommige zwakke zuren niet terug diffunderen naar de melk toe.
Moleculair gewicht.
De grootte van de moleculen van een stof kan ervoor zorgen dat het moeilijker door de celmembraan kan diffunderen. Over het algemeen geldt hoe groter de stof, hoe minder ervan in de moedermelk. Bij een grootte van 500 tot 800 dalton is het al vrij moeilijk voor de stof om in de moedermelk terecht te komen en bij meer dan 1000 dalton is die hoeveelheid zelfs te verwaarlozen.
Vetoplosbaarheid.
Stoffen die goed in vet kunnen oplossen, kunnen makkelijker in de moedermelk terechtkomen. Dit kan gebeuren in de melk producerende cellen, waar de stof dan oplost in vetten die de cel nog uit moeten. Het kan ook gebeuren nadat de stof al in de melk is terechtgekomen, waarna het oplost in het vet in de melk en daar vast komt te zitten.
Melk/plasma ratio.
De melk/plasma ratio (kortweg M/P) is soms handig om vooraf te bepalen hoeveel van een stof in de melk terechtkomt. Deze ratio verschilt erg van het moment waarop de moedermelk uit de borst komt. Hierom wordt meestal de M/P op het moment vlak na toediening gehanteerd. Een hoge M/P duidt op makkelijke diffusie naar de melk en een lage M/P op relatief moeilijke diffusie naar de moedermelk. De M/P zegt echter nauwelijks iets over de concentratie van de stof in de moedermelk. Die hangt voornamelijk af van de concentratie in het plasma van de moeder.
Concentratie in het plasma.
De concentratie van een stof in het plasma van de moeder is een van de belangrijkste (kinetische) factoren die bepalen hoeveel van een stof in de moedermelk terechtkomt. De concentratie wordt bepaald door de dosering van een medicijn, de halveringstijd, de verdeling van de stof in het lichaam, de beschikbare hoeveelheid en de mate waarin het aan eiwitten bindt. Over het algemeen geldt hoe hoger de concentratie in het plasma, hoe hoger de druk om de stof naar de moedermelk te diffunderen.
Beschikbare hoeveelheid van de stof.
De beschikbare hoeveelheid speelt een rol bij de toename van de concentratie in het plasma. Voordat de stof in het plasma terechtkomt kan het al deels afgebroken worden of niet worden doorgelaten tot het plasma. De wijze van toediening is hierbij belangrijk. De uiteindelijke concentratie in het plasma (vlak na toediening) verschilt bij oraal, rectaal, intraveneus, intramusculair of subcutaan toedienen.
Remming van de melkproductie.
De hoeveelheid melk die wordt geproduceerd is belangrijk voor de groei van het kind. Als de productie van moedermelk wordt geremd, kan het een negatieve invloed hebben op de groei. Van bepaalde soorten medicijnen is bekend dat ze de melkproductie remmen, namelijk ergot-alkaloïden, bijvoorbeeld "bromocriptine" en "cabergoline", oestrogenen, progestagenen, pseudo-efedrine en in mindere mate alcohol.
De werking van medicatie met oestrogeen kan per individu verschillen. Bij sommige vrouwen is er nauwelijks invloed op de melkproductie, bij anderen juist heel erg. Een afname in de melkproductie kan ook relatief langzaam verlopen. Hierbij merkt de vrouw meestal niets aan de hoeveelheid melk die wordt geproduceerd. De meest gevoelige periode is in de na de bevalling, voordat de melkproductie volledig op gang is gekomen. Meestal wordt daarom geadviseerd zo lang mogelijk te wachten met het beginnen van anticonceptiemiddelen.
Ergot-alkaloïden remmen de secretie van prolactine (en uiteindelijk dus ook van de melkproductie).

</doc>
<doc id="15726" url="https://nl.wikipedia.org/wiki?curid=15726" title="Jan Hendrik Oort">
Jan Hendrik Oort

Jan Hendrik Oort (Franeker, 28 april 1900 – Wassenaar, 5 november 1992) was een Nederlands astronoom. Hij was een belangrijke pionier en stimulator van de radioastronomie. De Oortwolk is naar hem vernoemd.
1900-1940.
Oort werd in Franeker geboren. Zijn ouders waren de arts en psychiater Abraham Hermanus Oort en Ruth Hannah Faber. De grootvader van Oort, Henricus Oort was hoogleraar theologie en van 1892-1893 rector magnificus van de Universiteit Leiden. Het gezin verhuisde al vroeg naar Oegstgeest. Hij doorliep de Leidse HBS. In 1917 ging hij aan de Rijksuniversiteit Groningen studeren bij Jacobus Cornelius Kapteyn; hij behaalde hier in 1921 zijn doctoraalexamen in de astronomie. Na zijn afstuderen bleef hij voor een jaar nog bij deze universiteit in de functie als onderzoeksassistent, maar ging daarna voor twee jaar werken bij het observatorium van de Yale-universiteit (Connecticut, VS). In 1924 werd hij door Willem de Sitter naar de Rijksuniversiteit Leiden gehaald. Hier ging hij werken bij de Leidse Sterrewacht, om vervolgens de rest van zijn leven er te verblijven (uitgezonderd korte periodes van sabbatsjaren en gedurende de Tweede Wereldoorlog). In 1926 promoveerde hij "cum laude" aan de Rijksuniversiteit Groningen bij Pieter van Rhijn op het proefschrift getiteld "The stars of high velocity". 
Jan Oort trouwde in 1927 met Mieke Graadt van Roggen (1906-1993) met wie hij drie kinderen kreeg: 2 zonen (Coen en Abraham) en 1 dochter (Marijke).
Oort vond in 1927 het bewijs voor de theorie van Bertil Lindblad dat de Melkweg roteert (zie differentiële rotatie). Hij deed dat door de beweging van verre sterren te analyseren. Aan de Rijksuniversiteit Leiden werd hij in 1930 lector en nadat de Deen Ejnar Hertzsprung na het plotselinge overlijden van De Sitter in 1934 hoogleraar/directeur van de Leidse Sterrewacht was geworden, kreeg Oort een benoeming als hoogleraar. Zijn oratie in 1935 had de eenvoudige titel "De bouw der sterrenstelsels". In de jaren dertig en veertig werd zijn belangstelling gewekt voor radiostraling in het heelal.
In 1935 werd Oort gekozen tot algemeen secretaris van de Internationale Astronomische Unie (IAU), en in 1937 werd hij verkozen tot lid van de Koninklijke Nederlandse Akademie van Wetenschappen (KNAW).
In 1928 werd zijn zoon Coen Oort geboren, die later een belangrijk Nederlands econoom zou worden. Later deelde hij met zijn kleinzoon Marc verscheidene jaren een kantoor aan de Leidse Sterrewacht.
Oorlogstijd.
Tijdens de Tweede Wereldoorlog trok Oort zich terug van de sterrenwacht om niet gegijzeld te worden door de Duitsers. In 1942 vertaalde Jan Duyvendak Chinese documenten voor hem over de supernova van het jaar 1054, die de oorsprong bleek van de Krabnevel (SN 1054).
Oorts promovendus Hendrik C. van de Hulst deed in 1944 tijdens een geheime lezing in de Sterrewacht Leiden de voorspelling dat in de radiostraling uit het heelal de 21-cm waterstoflijn gevonden zou worden, die na de oorlog inderdaad werd gevonden en de opkomst van de radioastronomie stimuleerde.
Na de oorlog werd Oort hoogleraar-directeur van de sterrenwacht Leiden. Onder zijn leiding begon de radioastronomie in Nederland. Oort richtte de "Stichting Radiostraling van Zon en Melkweg" op, een samenwerking van de Leidse en Utrechtse sterrenwachten, de PTT en het natuurkundig laboratorium van Philips. Met een Würzburg-Riese-schotel, een oude radarantenne van de Duitse bezetters, werd bij Radio Kootwijk onderzoek gedaan naar radiostraling vanuit de ruimte.
Dwingeloo, ESO en Westerbork.
In de jaren vijftig verzamelde hij fondsen voor de bouw van een nieuwe radiotelescoop in Dwingeloo. In 1956 werd deze 25 meter radiotelescoop in gebruik genomen en werd onderzoek verricht naar het centrum van de Melkweg, dat veel actiever bleek dan gedacht. Hij was van 1958 tot 1961 president van de Internationale Astronomische Unie. 
Oort richtte in 1962, met onder anderen zijn collega Pieter Oosterhoff Europese Zuidelijke Sterrenwacht (ESO) op, het samenwerkingsverband van eerst zes en ten slotte zestien landen (in 2019) voor de bouw van een observatorium in Chili. De deelnemers waren in 1967 België, Denemarken, Duitsland, Frankrijk, Nederland en Zweden.
In 1970 wijdde Koningin Juliana, eveneens dankzij de inspanningen van Oort, de Westerbork Synthese Radio Telescoop in Westerbork in. Deze telescoop bestond uit twaalf afzonderlijke radiotelescopen, negen vaste en drie beweegbare. In 1970 ging Oort met emeritaat, maar bleef de rest van zijn leven onderzoek doen naar sterrenstelsels.
In 1946 kreeg hij de Gouden medaille van de Royal Astronomical Society en in 1984 de Balzan Prijs voor astrofysica. In 1987 werd Oort onderscheiden met de Kyoto-prijs voor astronomie; hij was hiermee de eerste (en tot nu toe enige) Nederlander die deze prijs ten deel viel.
Overlijden.
Jan Hendrik Oort stierf in 1992 te Leiden op 92-jarige leeftijd. Op dit overlijden reageerde de natuurkundige Chandrasekhar als volgt: "The great oak of Astronomy has been felled; and we are lost without its shadow" (De grote eik van de astronomie is geveld, en wij zijn verloren zonder zijn schaduw). De wetenschappelijke en persoonlijke papieren van Jan Oort zijn ondergebracht in de Universiteitsbibliotheek Leiden.
Promoties.
Alle 16 onderstaande promoties met Oort als promotor waren aan de Rijksuniversiteit Leiden. Oort had twee vrouwelijke promovendae.
Publicaties.
Een onvolledige lijst:

</doc>
<doc id="15732" url="https://nl.wikipedia.org/wiki?curid=15732" title="Andreas Vesalius">
Andreas Vesalius

Andreas Vesalius (gelatiniseerde naam van Andries van Wesele) (Brussel, 31 december 1514 – Zakynthos (Griekenland), 15 oktober 1564) was een Zuid-Nederlands arts en anatoom. Vesalius was een van de grondleggers van de anatomie. Hij schreef het eerste complete boek over de menselijke anatomie, "De humani corporis fabrica libri septem" ("Zeven boeken over de bouw van het menselijk lichaam"), gedrukt door Johannes Oporinus (Bazel, 1543).
Biografie.
Vroege jeugd.
De vader van Vesalius, Andries Wytinck, was apotheker in dienst van drie keizers van het Heilige Roomse Rijk: Maximilaan I, Karel V en Ferdinand I. De moeder van Vesalius was Elisabeth Crabbe. Zijn grootvader, Everard van Wesel, was ook al geneesheer in dienst van de keizer, namelijk Maximilaan I. Zijn overgrootvader Johannes was lijfarts van Karel de Stoute, hertog van Bourgondië en diens dochter Maria van Bourgondië. Andries Wytinck van Wesel(e) alias Vesalius werd op 31 december 1514 geboren en groeide op in de familiewoning in het "Hellestraetken", een steil straatje dat omhoog liep van "Bovendael" (in de Marollen) naar de Wolstraat. In de onmiddellijke omgeving lag de Galgenberg, waar in de 19de eeuw Joseph Poelaert het Justitiepaleis zou bouwen. Vesalius zal er ongetwijfeld veel gehangenen hebben gezien.
Studie.
Vesalius kreeg een klassieke opleiding in Leuven, het Paedagogium Castri voor wijsbegeerte en rechten en het Collegium Trilingue voor Grieks en Latijn. Tijdens deze vijfjarige opleiding kreeg hij al interesse voor de anatomie. Zo zou Vesalius al op deze leeftijd bezig zijn geweest met de ontleding van kleine dieren. Toen zijn vader in 1532 werd aangesteld als "Valet de Chambre" van de keizer, vervolgde Vesalius zijn studie aan de Universiteit van Parijs onder Jacobus Sylvius en Johann Winter von Andernach (Guinterius). Hier bestudeerde hij de geneeskunde volgens de leer van Galenus, een Grieks/Romeinse arts uit de tweede eeuw na Christus. Dit was destijds de gangbare leer, en op de universiteiten werd feitelijk weinig anders gedaan dan het bestuderen van diens teksten, ook al spraken deze de werkelijkheid tegen. De beschrijving van Galenus werd destijds aangenomen als volstrekte waarheid, en verschillen met de waargenomen werkelijkheid werden simpelweg toegeschreven aan een beperkt waarnemingsvermogen of aan gezichtsbedrog.
Verzet tegen Galenus.
Hoewel Vesalius eerst de leer van Galenus volgde, besefte hij langzaam maar zeker dat de werkelijke waarnemingen eigenlijk belangrijker zijn dan wat er in de boeken (voornamelijk van geleerden uit de klassieke oudheid) te vinden is. Deze ontwikkeling was behoorlijk vernieuwend, en werd eigenlijk bijna nergens eerder gezien, op enkele uitzonderingen na zoals Leonardo da Vinci, van wie overigens pas na de publicatie van "Fabrica" de tekeningen ontdekt werden. Vesalius kreeg dan ook veel negatieve kritiek te verduren in deze eerste periode. In 1536 keerde hij terug naar de Zuidelijke Nederlanden vanwege de vijandelijkheden tussen Frankrijk en het Heilige Roomse Rijk, en voltooide er zijn studie onder Johann Winter von Andernach met de thesis "Paraphrasis in nonum librum Rhazae medici arabis clariss. ad regem Almansorum de affectum singularum corporis partium curatione", die handelde over het negende boek van al-Razi. Op grond hiervan ontving hij in Leuven begin 1537 het baccalaureaat in de Geneeskunde. Hij doceerde korte tijd anatomie in het openbaar.
Padua.
Na een onenigheid met zijn hoogleraar in Leuven vertrok Vesalius naar Padua, waar de renaissance al verder was doorgedrongen en de stand van de geneeskunde hoger was dan die in de Nederlanden. Hij promoveerde daar op 5 december 1537 tot doctor in de Geneeskunde en de Senaat van de republiek Venetië benoemde hem nog datzelfde jaar tot hoogleraar anatomie en chirurgie.
Deze positie bood hem meer ruimte dan bij de andere universiteiten, omdat hij ook in de gelegenheid werd gesteld om anatomisch onderzoek te doen aan de lichamen van ter dood veroordeelden. Maar Vesalius was nog niet geheel overtuigd van het ongelijk van Galenus, en in 1538 publiceerde hij nog een werk dat grotendeels gebaseerd was op diens leer. Langzaam maar zeker raakte hij daar echter wel van overtuigd en bracht dat ook tot uitdrukking in zijn werken. In 1543 bracht hij zo de "De humani corporis fabrica libri septem" uit, een boek met gedetailleerde tekeningen van Italiaanse kunstenaars, onder wie Jan van Kalkar. In de tweede druk van de "Fabrica" beschreef Vesalius zelfs een tweehonderdtal fouten van Galenus en toonde hij aan dat deze zich had gebaseerd op de sectie van dieren en niet van mensen. In hetzelfde jaar voerde hij in Bazel een publieke sectie uit op het lichaam van de terechtgestelde misdadiger Jakob Karrer von Gebweiler en prepareerde hij diens beenderen tot een anatomisch skelet, dat hij aan de universiteit van Bazel schonk. Het is wereldwijd het oudst bewaard gebleven anatomische preparaat en bevindt zich nog steeds in het bezit van de universiteit.
Naast de sectie op overleden mensen deed Vesalius ook sectie op dode dieren ter vergelijking en ook vivisectie op dieren. Hierbij werden dieren vastgebonden, en terwijl zij nog leefden werd op hen sectie verricht. Op deze wijze vond hij onder meer dat het doorsnijden van het ruggenmerg verlammingsverschijnselen met zich meebracht en dat het doorsnijden van bepaalde zenuwen verstomming veroorzaakte, een daarna veel gebruikte methode om het geschreeuw van de onverdoofde verminkte dieren te voorkomen.
Na zijn tijd in Padua was Vesalius nog gasthoogleraar aan de universiteit van Pisa en deze van Bologna.
De Humani Corporis Fabrica.
De volledige titel van de "Fabrica" was "De humani corporis fabrica libri septem". Dit wil zeggen dat het om een zevendelig werk ging. In het eerste deel behandelt Vesalius het skelet. Alle bekende botten worden gedetailleerd weergegeven. Het eerste deel eindigt met drie over de hele lengte van het blad weergegeven skeletten in verschillende poses. Zo is er een skelet opgehangen aan een galg en staat er een tegen een bureau geleund terwijl het anatomie studeert. Het tweede werk behandelt de spieren. De kunstige 'spiermannen' in idealistische landschappen waren voor die tijd revolutionair. Het derde boek gaat over aderen en slagaderen. Het vierde werk gaat over het zenuwstelsel. Boek vijf behandelt de belangrijkste organen. In het zesde boek komen het hart en de longen aan bod. Het laatste boek ten slotte gaat over de hersenen. Vesalius liet voor zijn studenten een beknopte versie van de Fabrica drukken, de "Epitome". Dit werk konden ze meenemen naar hun snijtafels.
De Fabrica wordt als een meesterwerk beschouwd en is intussen wereldberoemd. De Koninklijke Bibliotheek in Brussel en de Stad Antwerpen bezitten nog steeds exemplaren van de Fabrica. Het Antwerpse is een exemplaar van de Antwerpse arts Lazarus Marcquis (1574-1647), oorspronkelijk afkomstig van Portugal, die het op 8 januari 1609 aan de bibliotheek van de Stad Antwerpen schonk.
Spanje.
Nadat de Fabrica afgerond was, kreeg Vesalius veel kritiek van de Galenus-aanhangers. Hij staakte zijn actieve academische carrière en werd de lijfarts van Keizer Karel V. Na diens abdicatie ontsloeg hij Vesalius met de rest van zijn Brusselse personeel, doch niet zonder de geneesheer op 21 april 1556 te eren met de titel "Comes Palatinus", een van de hoogste onderscheidingen. Ook Karels zoon Filips II nam hem in dienst als lijfarts. Doordat Filips besliste vanuit Spanje te regeren, scheepte Vesalius mee in te Vlissingen op 23 april 1559. In Madrid kon hij echter niet aarden en kon hij geen ontledingen verrichten. Wel schreef hij er zijn laatste werk, een lange brief aan Gabriele Falloppio die door de ontvanger werd gepubliceerd ("Gabrieli Fallopii Observationum Examen").
In maart 1564 vertrok Vesalius om religieuze en diplomatieke redenen naar het Heilig Land. In Sète nam hij afscheid van vrouw en kind, die naar Brabant terugkeerden. Zelf reisde hij via Venetië naar Palestina, waar hij Jeruzalem bezocht en met Bonifatius van Ragusa de vlakte van Jericho. Op de terugweg raakte zijn schip gehavend in een storm en bracht het meerdere weken op zee door zonder veel voedsel of drank. Toen het eindelijk kon aanleggen op het Griekse eiland Zakynthos, stierf Vesalius er na een plotse ziekte. Tijdgenoten hadden het vermoeden dat hij was overleden aan scheurbuik. Naar verluidt werd hij begraven in de lokale kerk "Santa Maria delle Grazie". Zijn graf is nooit gevonden, wat leidde tot allerlei wilde speculaties.
Vesalius was gehuwd met Anna van Hamme, hun enig kind Anna werd geboren in 1545.
Legende: het overlijden van een patiënt.
In 1620 duikt een verzonnen dramatisch verhaal op in een biografie van Vesalius door Melchior Adam: tijdens zijn werkzaamheden als praktiserend medicus zou hem uiteindelijk het noodlot getroffen hebben. Toen hij had geconstateerd dat een van zijn patiënten, een Spaanse edelman, was overleden, kreeg hij toestemming om de dissectie van het lichaam te verrichten. Maar bij het openen van het lichaam kwam Vesalius tot de schokkende conclusie dat het hart nog klopte. Hij werd door de familie aangeklaagd voor moord op de edelman, maar verkreeg vrijstelling van de doodstraf van de koning. Het verhaal gaat dat hij als straf op pelgrimstocht naar Jeruzalem moest (dit is echter een omstreden verklaring voor de pelgrimstocht). Er is nooit enig bewijs gevonden voor deze beweringen en de brief van Hubert Languet die als bron moest dienen is vrijwel zeker vals. O'Malley haalt bovendien aan dat dit verhaaltje ook al eerder over Ambroise Paré verteld was, en dat het nog regelmatig opduikt.
Erkenning.
Vele ziekenhuizen en medische instellingen zijn naar Vesalius genoemd, waaronder het Vesalius College van de Vrije Universiteit Brussel. In de snijzaal van de Brusselse universiteit waart nog iets van de geest van Vesalius rond. Toen in 2005 De Grootste Belg werd verkozen, was Vesalius een van de 111 genomineerden. Hij eindigde bij de Nederlandstaligen op de zesde plaats en bij de Franstaligen op de negentiende plaats.

</doc>
<doc id="15733" url="https://nl.wikipedia.org/wiki?curid=15733" title="Jeroen Blijlevens">
Jeroen Blijlevens

Jeroen Johannes Hendrikus Blijlevens (Rijen, 29 december 1971) is een Nederlands oud-profwielrenner die beroepsrenner was van 1994 tot 2004. Zijn bijnaam was "Jerommeke", verwijzend naar zijn krachtige sprint. Op 10 juli 2014 bekende hij in een uitzending van Andere Tijden Sport doping (EPO) te hebben gebruikt.
Biografie.
Jeroen Blijlevens wist etappes te winnen in alle drie de grote wielerronden, evenals in de Tour de l'Avenir en de Ronde van Nederland. Ook won hij Veenendaal-Veenendaal. In totaal behaalde Blijlevens 74 overwinningen in zijn profcarrière. In 2000 eindigde hij in de Ronde van Frankrijk op de 124e plaats in het eindklassement; hij werd echter uit het klassement geschrapt wegens ernstig agressief gedrag. Hij had na de aankomst op de Champs Élysées in Parijs de Amerikaanse renner Bobby Julich herhaaldelijk op het hoofd geslagen. Blijlevens was gefrustreerd over het niet behalen van een ritoverwinning in de Ronde van dat jaar en verweet Julich en ook de Zweedse renner Magnus Bäckstedt hem te hebben gehinderd.
Begin 2004 heeft hij zijn actieve wielerloopbaan beëindigd. Met ingang van 2005 keerde hij terug in het wielerpeloton als assistent-ploegleider bij Eurogifts.com. In 2006 reed Jeroen Blijlevens in de Tour de France genodigden rond in een auto van de wielerploeg T-Mobile Team en momenteel is hij actief met zijn bedrijf Jeroen Blijlevens Sport-Promotion. Daarnaast deed hij in 2007 mee met de SBS6-wedstrijd Sterren dansen op het ijs. Zijn schaatspartner was de Britse Lindsey Woolstencroft. Voor SBS verzorgde hij in 2008 en 2009 cocommentaar bij de liveregistraties van Nederlandse profkoersen als Veenendaal-Veenendaal en de Ronde van het Groene Hart. Ook werkte hij als commentator samen met Danny Nelissen voor Eurosport.
In het verleden werkte Blijlevens als ploegleider bij de vrouwenwielerploeg van de Rabobank van Marianne Vos. Eind 2012 werd bekend dat Blijlevens aangesteld zou worden als ploegleider bij Rabobank. De Rabobank-ploeg was inmiddels verdergegaan onder de naam Belkin Pro Cycling.
Op 25 juli 2013 werd bekend dat Blijlevens door een Franse Senaatscommissie werd genoemd als een van de vele renners die bij de Ronde van Frankrijk in 1998 positief zouden hebben getest. Op 26 juli 2013 werd hij ontslagen door Belkin. Op 10 juli 2014 bekende hij in een uitzending van Andere Tijden Sport doping (EPO) te hebben gebruikt. Sindsdien is hij werkzaam als importeur van Italiaanse wielerkledij.
Belangrijkste overwinningen.
1994
1995
1996
1997
1998
1999
2000
2003

</doc>
<doc id="15734" url="https://nl.wikipedia.org/wiki?curid=15734" title="Gemeenten Vlaanderen en Brussel">
Gemeenten Vlaanderen en Brussel



</doc>
<doc id="15736" url="https://nl.wikipedia.org/wiki?curid=15736" title="Molecuulspectroscopie">
Molecuulspectroscopie

Molecuulspectroscopie is de verzamelnaam voor een aantal scheikundige technieken waarbij met behulp van elektromagnetische straling van verschillende golflengten een elementenanalyse van een monster wordt uitgevoerd. In tegenstelling tot bij de atoomspectroscopie is hierbij niet de elementensamenstelling van het monster het onderwerp van het onderzoek, maar de vorm en identiteit van de moleculen.
Verschillende technieken die onder molecuulspectroscopie vallen zijn:
Een aantal andere technieken worden vaak ook onder de molecuulspectroscopie gerekend ondanks dat ze geen absorptie of emissie van elektromagnetische straling op zich meten:

</doc>
<doc id="15738" url="https://nl.wikipedia.org/wiki?curid=15738" title="Maya's (volk)">
Maya's (volk)

De Maya's (Yucateeks Maya: "maaya'ob", Spaans: "mayas") zijn een volk in het zuiden van Mexico en noordelijk Centraal-Amerika. De term wordt gebruikt als overkoepelende benaming voor 29 inheemse volkeren uit dezelfde regio, die dezelfde culturele en taalkundige achtergrond hebben.
Er zijn 8 à 9 miljoen Maya's, de overgrote meerderheid is woonachtig in Guatemala en het Zuiden van Mexico (Yucatán, Quintana Roo, Campeche, Chiapas en Tabasco), met kleinere gemeenschappen in Belize, Honduras en El Salvador. In de Verenigde Staten en het noorden van Mexico bestaan relatief grote emigrantengemeenschappen.
Achtergrond.
Veel Maya's worstelen met het probleem dat ze enerzijds willen profiteren van de goede kanten van de moderne wereld, terwijl ze intussen niet hun eigen identiteit willen verliezen. Gedurende de twintigste eeuw zijn de Maya's niet alleen het slachtoffer geweest van achterstelling en ontrechting, maar ook van vervolging en massamoord.
Meer dan tachtig procent van de 200.000 slachtoffers van de Guatemalteekse Burgeroorlog (1960-1996) bestond uit Maya's. In de jaren tachtig, onder de presidenten Romeo Lucas García en Efraín Ríos Montt, vond in Guatemala een genocide op de Mayabevolking plaats. De Rooms-Katholieke Kerk van Guatemala heeft de vaak gruwelijke misdaden uitvoerig gedocumenteerd, wat een bisschop van het aartsbisdom, Juan Gerardi, het leven kostte. Iemand die van Mayaanse zijde actie voert tegen voortbestaande rechteloosheid is Rigoberta Menchú (Nobelprijs voor de Vrede, 1992). Onder internationale druk zijn er de laatste jaren overigens meer rechten toegekend aan het omvangrijke Mayaanse bevolkingsdeel. Vooral het tweetalige onderwijs is internationaal wel geprezen. In Mexico laaiden de spanningen op toen in 1994 het Zapatistisch Nationaal Bevrijdingsleger (EZLN) in Chiapas in opstand kwam.
In Mexico is Francisco Luna Kan in 1976 als eerste Maya tot gouverneur van Yucatán gekozen en verschillende middelgrote steden in Guatemala hebben de afgelopen jaren voor het eerst Mayaburgemeesters gehad. Toch zijn Maya's nog altijd politiek sterk ondervertegenwoordigd.
Religie.
De originele Maya-religie was polytheïstisch, waarbij ze in veel goden geloofden en animistisch, met het idee dat alle objecten een ziel hadden.
Vanaf de jaren zeventig hebben veel Maya's zich tot het protestantisme bekeerd. Onder de Maya's in Guatemala en Chiapas zijn er inmiddels meer protestanten dan katholieken. Vooral het evangelicaal christendom en de pinksterkerken zijn populair. Deze verandering is niet onomstreden. Ten tijde van de 'gewelddadigheden' (de 'violencia') werd immers het werk van Noord-Amerikaanse protestantse zendelingen bevorderd door een moorddadige Guatemalteekse overheid, terwijl progressieve rooms-katholieke priesters juist werden vervolgd. Veel oude (gemeenschaps)tradities zullen onder invloed van het anti-ritualistische protestantisme verdwijnen, al heeft dit weer het voordeel dat protestantse Maya's dan de vaak dure gemeenschapsplichten niet meer hoeven te vervullen en zodoende tot economische ontwikkeling in westerse zin kunnen komen.
Popol Vuh.
De Popol Vuh is het belangrijkste boek van de vroeg-koloniale Quiché-Maya's en wordt graag als het "heilige boek" of zelfs de "bijbel" van alle Maya's gepresenteerd. Het eerste deel gaat over de schepping en het leven van de helden. Het tweede deel beschrijft de geschiedenis van het volk. Nadat de katholieke Spanjaarden probeerden de 'ziel van de Indio' uit te doven heeft padre Francisco Ximenez, die in 1688 naar Guatemala kwam, een overgebleven tekst getrouwelijk gekopieerd en aan de bezitters teruggegeven. Opmerkelijk, want het had aan de inquisitie overgedragen en vernietigd moeten worden, volgens de wetten van die tijd. Dankzij dit boek kunnen we meer over de beschaving van de Maya's te weten komen.
Kleding.
De Maya's staan bekend bekend om hun felgekleurde soorten textiel, gemaakt van garen. Dit textiel wordt geweven en vaak verder geborduurd tot onder andere capes, (over)hemden en rokken. Elk dorp heeft zijn eigen kenmerkende patroon. Vrouwenkleding bestaat bij de Maya’s traditioneel uit een blouse ("huipile") en een lange rok.

</doc>
<doc id="15740" url="https://nl.wikipedia.org/wiki?curid=15740" title="Westerscheldetunnel">
Westerscheldetunnel

De Westerscheldetunnel is een toltunnel van 6,6 kilometer lang in de N62 onder de Westerschelde tussen Ellewoutsdijk op Zuid-Beveland en Terneuzen in Zeeuws-Vlaanderen en is daarmee de langste tunnel voor het wegverkeer van Nederland.
Geschiedenis.
Al sinds 1930 waren er plannen voor een vaste oeververbinding. In 1955 werd een studie verricht naar de verschillende mogelijkheden. In de jaren '70 waren er plannen voor een brug-tunnelcombinatie ter hoogte van de Veerdienst Kruiningen-Perkpolder. Er werd gedacht aan een 23 meter hoge brug, een kunstmatig eiland in de Westerschelde en een 31 meter diepe tunnel onder de diepe vaargeul. 
In 1981 werd door minister Tuijnman van Verkeer en Waterstaat toestemming gegeven voor de bouw maar twee jaar later schrapte de nieuwe minister Smit-Kroes het project weer. In 1986 werden zeven varianten voorgesteld met brug en tunnel of alleen tunnel. België had ernstig bezwaar tegen een brug omdat die een belemmering betekende voor het scheepvaartverkeer. 
In 1992 kwam er een plan voor de bouw van een meer westelijker gelegen tunnel waardoor beide veerdiensen uit de vaart konden worden genomen. In 1995 werd dit door het Kabinet goedgekeurd. De voorbereidende werkzaamheden begonnen in 1997 en op 11 november 1998 werd de Westerscheldetunnel N.V. opgericht. Voor de bouw zijn twee tunnelboormachines gebruikt, de Sara voor de Oostbuis begon met boren in juli 1999 en de Suzanna voor de Westbuis in september 1999. 
De bouw van de tunnel samen met de aansluitende wegen duurde in totaal ruim zeven jaar.
Beschrijving.
De Westerscheldetunnel is 6,6 km lang en heeft aan de zuidkant, over een lengte van 1200 meter, een weggedeelte met een hellingsvlak van 4,5%. De maximale doorrijhoogte is 4,30 meter. Het diepste punt bereikt de tunnel onder de Pas van Terneuzen, 60 meter onder waterniveau. In de tunnel geldt een maximumsnelheid van 100 km/u. Dit wordt gecontroleerd door middel van trajectcontrole over een afstand van ruim 8 km. De tunnel is niet toegankelijk voor voetgangers en fietsers en bromfietsen.
De Westerscheldetunnel is een geboorde tunnel en bestaat uit twee buizen met een diameter van 11 meter die met een tunnelboormachine gegraven zijn. Elke buis heeft ruimte voor twee rijstroken. Er is geen vluchtstrook aanwezig. Om de 250 meter zijn de tunnelbuizen aan elkaar gekoppeld door zogenaamde dwarsverbindingen. In geval van een calamiteit worden deze dwarsverbindingen ontgrendeld, zodat personen in de tunnel kunnen vluchten naar de andere, veilige buis. 
De tunnel werd geopend op 14 maart 2003. Sindsdien is het autoveer Kruiningen-Perkpolder van de Provinciale Stoombootdiensten in Zeeland opgeheven en de Veerdienst Breskens-Vlissingen alleen nog toegankelijk voor fietsers en voetgangers en een jaar later vervangen door een kleiner fiets en voetveer.
Exploitatie.
De bouw van de tunnel en de aanleg van de toeleidende wegen kostte 750,8 miljoen euro (excl. btw). De tunnel wordt sinds de opening in 2003 voor een periode van dertig jaar (tot 2033) geëxploiteerd door de N.V. Westerscheldetunnel. Sinds 1 juli 2009 is de tunnel eigendom van de provincie Zeeland. Voorheen was de NV voor 95,4% eigendom van het ministerie van Verkeer en Waterstaat (als aandeelhouder van de Nederlandse staat) en voor 4,6% van de provincie Zeeland. Op 17 juni 2008 werd bekendgemaakt dat het ministerie van Verkeer en Waterstaat de 95,4% van de aandelen aan de provincie Zeeland zou verkopen. Sinds 1 juli 2009 zijn alle aandelen in handen van de provincie. 
Voor de exploitatie van de Westerscheldetunnel is op 1 oktober 1998 de Tunnelwet Westerschelde aangenomen. Hierin staat onder andere beschreven voor welke periode er tol geheven wordt en worden er regels gegeven voor het vaststellen van de tarieven.
Tol voor deze tunnel wordt geheven op het Tolplein Westerscheldetunnel in Borssele, voor beide rijrichtingen.
Tarieven.
Hulpdiensten, militaire voertuigen en lijnbussen zijn vrijgesteld van tol.
Ook zijn er zes zaterdagen per jaar tolvrije zaterdagen gedurende het hele etmaal. In 2020 zijn enkele tolvrije dagen niet doorgegaan wegens de coronacrisis in Nederland. Deze zijn in 2021 extra ingepland.
Per 1 januari 2025 wordt de tunnel tolvrij voor personenauto’s.
T-tag en m-tag.
Voor een snelle doorgang zijn de t-tag en de m-tag (voor motorfietsen) ontwikkeld. Met de t-tag rijdt men (maximaal 30 km/u) zonder stil te staan door de tollaan. De t-tag is een klein apparaatje dat bevestigd dient te worden tegen de voorruit. De m-tag voor motorrijders is een pasje dat door de tolgaarder bij de kassa gescand wordt, waarna het bedrag van het tegoed wordt geïncasseerd. Motorrijders moeten dus altijd via de kassa, ook i.v.m. veiligheid. Dochteronderneming Movenience van de N.V. Westerscheldetunnel verzorgt de inning.
Busvervoer.
De volgende buslijnen maken gebruik van de Westerscheldetunnel:
Lijn 50 rijdt alleen in het weekend naar Gent; viermaal op zaterdag en viermaal op zondag. Tijdens de zomerdienstregeling wordt ook op andere dagen doorgereden naar Gent (1×/uur).
Fiets en bromfiets.
Fietsen en bromfietsen worden niet toegelaten in de tunnel, maar kunnen tegen betaling worden meegenomen in de buslijnen. Hiervoor moet van tevoren een e-ticket worden gekocht. Verder heeft Westerschelde Ferry BV twee schepen in dienst die een veerboot-verbinding onderhouden tussen Vlissingen en Breskens die alleen voetgangers en (brom)fietsers meenemen.
Sinds 2018 (met uitzondering van 2020) rijdt elk jaar de wielerwedstrijd Scheldeprijs door de tunnel na de start in Terneuzen. In juni 2022 ging eenmalig een wielertoertocht ("Delta Ride for the Roses") door de tunnel.

</doc>
<doc id="15742" url="https://nl.wikipedia.org/wiki?curid=15742" title="Openbaar vervoer te water">
Openbaar vervoer te water

Openbaar vervoer te water (OV te water) is eind jaren negentig van de 20e eeuw in Nederland opnieuw geïntroduceerd als vorm van openbaar vervoer. In tegenstelling tot overige veerdiensten, ontvangt OV te water een rijksbijdrage, net als het stads- en streekvervoer, op basis van opbrengstsuppletie. Een veerverbinding kan door de overheid aangemerkt worden als OV te water als het passagiersschip sneller kan varen dan 30 km/h. Veren op de Waddenzee en/of veren die voertuigen op meer dan twee wielen (zoals auto's) vervoeren mogen niet als 'OV te water' worden aangemerkt.
In België hebben de stad Antwerpen en het gemeentelijk havenbedrijf een drietal waterbusverbindingen opgezet voor het woon- en werkverkeer op de Schelde. Van de linker- naar de rechteroever met een stadslijn, voor verkeer van de haven naar het centrum met een havenlijn en voor verkeer vanuit het zuiden met een regiolijn. Voor de uitrol in 2016 is 30 miljoen euro uitgetrokken.
Geschiedenis.
Nederland kent een eeuwenlange traditie van openbaar passagiersvervoer te water. De trekschuit en de geregelde stoombootdiensten tussen de steden aan de grote rivieren zijn hier voorbeelden van.
Nederland.
Randstad.
In het kader van SWAB (Samen Werken Aan Bereikbaarheid) van het toenmalige ministerie van Verkeer en Waterstaat heeft het ministerie startsubsidie gegeven aan vijf OV te waterprojecten om files in de Randstad tegen te gaan.
De huidige OV te waterprojecten in het kader van SWAB zijn:
Voormalige OV te waterprojecten in het kader van SWAB zijn:
Verder is er sinds 2023 Waterbus Delft (als openbaar vervoer alleen in de spits). Een bijzonderheid is dat het dak, samen met de wanden en de wc, omlaag kan om onder een van de bruggen door te kunnen.
Rotterdam.
Rederij Aqualiner verzorgt een waterverbinding tussen Rotterdam Centrum en de RDM Campus op de Heijplaat. Deze verbinding is op 28 mei 2008 gestart en wordt mede gefinancierd door het Rotterdamse havenbedrijf. Er wordt van maandag tot en met vrijdag overdag 2x per uur gevaren, juni t/m september in het weekend 2x per uur, oktober t/m mei 1x per uur.
Vanuit Rotterdam vertrekt ook veerdienst Waterbus richting Dordrecht. Deze doet onder andere Kinderdijk, Dordrecht en Hollandse Biesbosch aan.
Vanaf 1 mei 2008 tot eind 2021 voer de RET Fast Ferry, een verbinding tussen Hoek van Holland en de Maasvlakte. Om naast de belangrijkste doelgroep, forenzen, ook recreatieve reizigers aan te trekken legde de verbinding ook bij de Maeslantkering en in de zomer bij de Landtong aan.
Zeeland.
Sinds 16 maart 2003 wordt de verbinding Vlissingen – Breskens van Veolia Transport Fast Ferries (voorheen BBA Fast Ferries) ook aangemerkt als OV te water. Sinds 2012 vaart in de Binnenhavens van Vlissingen ook een watertaxi tussen het Station en het Scheldekwartier en Centrum.
Waddenveren.
Om te voorkomen dat de waddenveren beconcurreerd gaan worden tijdens de lucratieve zomermaanden (die de diensten in de wintermaanden financieren), wil het ministerie van Verkeer en Waterstaat ook de Waddenveren van TESO, Rederij Doeksen en Wagenborg Passagiersdiensten onder de concessiesystematiek laten vallen. Door de huidige regelgeving kunnen wel afspraken gemaakt worden over onder andere de dienstregeling, kwaliteitseisen, tarieven, infrastructuur, klanteninbreng en de mogelijkheid van medegebruik van de aanleginrichtingen, maar kan de vervoerder geen monopolierecht krijgen. Wanneer de contracten openbaar worden aanbesteed is dat wel mogelijk.
Rederij TESO is tegen het plan omdat zij bang is dat door de concessiesystematiek de kernwaarden veiligheid, continuïteit en kwaliteit naar de achtergrond zullen verdwijnen en dat de concessiesystematiek zal leiden tot concurrentie primair gericht op prijs. Verder geeft TESO aan dat zij, in tegenstelling tot de andere waddenrederijen, eigendom is van de inwoners van Texel en geen winstoogmerk heeft. Beide andere rederijen staan wel achter het plan.
België.
Antwerpen.
Op de Schelde vaart er sinds 1 augustus 2017 een waterbus tussen Hemiksem en Antwerpen met een halte in Kruibeke. De exploitatie werd door het Havenbedrijf van Antwerpen in concessie gegeven aan het Nederlandse bedrijf Aqualiner. De lijn werd op 1 juli 2019 verlengd naar Lillo met enkele halten in Zwijndrecht en Beveren.

</doc>
<doc id="15744" url="https://nl.wikipedia.org/wiki?curid=15744" title="Koekoeksvogels">
Koekoeksvogels

De koekoeksvogels (Cuculiformes) zijn een monotypische orde van de vogels. Traditioneel bevatte deze orde naast de eigenlijke koekoeken (Cuculidae) twee (en soms meer) andere families: de hoatzins (Opisthocomidae) en de toerako's (Musophagidae).
Taxonomie.
Zowel de hoatzins als de toerako's worden nu meestal tot aparte ordes gerekend. Dit werd bevestigd in het DNA-onderzoek uit 2008. Daaruit bleek dat de orde van de koekoeken een zustergroep is van de kraanvogelachtigen (kraanvogels en rallen). Wat verder van deze ordes af staat de orde Otidiformes, waartoe de trappen horen.
De toerako's kwamen niet in de buurt van de koekoeken, maar -heel verrassend- als een vroege aftakking van de clade watervogels (pelikanen, ooievaars, reigers, stormvogels, pinguïns en zeeduikers) uit de bus. De plaats van de hoatzin was en bleef een probleem. De beide laatste families worden tegenwoordig in aparte orden (respectievelijk Opisthocomiformes en Musophagiformes) ondergebracht.
Volgens de IOC World Bird List bevat de orde (anno 2022) slechts één familie:

</doc>
<doc id="15745" url="https://nl.wikipedia.org/wiki?curid=15745" title="Toerako's">
Toerako's

De toerako's (Musophagidae) (ook wel loeries of bananeneters) zijn een familie van vogels die traditioneel tot de orde van de Cuculiformes (koekoeksvogels) gerekend worden. In de Sibley-Ahlquist-taxonomie van de vogels wordt de groep echter tot een eigen orde verheven: Musophagiformes. De studie van Hackett "et al." uit 2008 bevestigt dit en laat daarbij ook een verrassend verband met de grote groep (clade) van zogenaamde watervogels zien.
De familie telt 5 geslachten en 23 soorten. De vogels komen voor in Afrika bezuiden de Sahara. Zij zijn vrij groot, tot zo'n 50 cm en de meeste van hen vertonen spectaculaire kleuren, vooral in vlucht. 
Lijst van geslachten.
Uitgestorven soorten zijn uit bekend uit Noord-Amerika en Europa, zoals de stamvorm "Foro". 

</doc>
<doc id="15746" url="https://nl.wikipedia.org/wiki?curid=15746" title="Roodkuiftoerako">
Roodkuiftoerako

Zoals alle toerako's is de roodkuiftoerako ("Tauraco erythrolophus") een vrij forse vogel met een lange staart. Het is een bosvogel die alleen voorkomt in Angola.
Kenmerken.
De vogel is 40 tot 43 cm lang en weegt 200 tot 325 g. Deze kuiftoerako heeft een duidelijke, geheel rode kuif, waarbij het rood doorloopt tot achter op de nek. De veren rond het oog zijn wit, de snavel is geel. Verder is de vogel geheel glanzend groen van boven en heeft rood gekleurde hand- en (gedeeltelijk) armpennen, die worden pas in vlucht goed zichtbaar. Het verenkleed is bij beide geslachten gelijk. de vogel is nauw verwant aan Bannermans toerako.
Leefwijze.
De roodkuiftoerako leeft meestal in paren of soms in een groep van 4-5 exemplaren. De vogel is een vruchteneter, vooral vruchten en bessen staan op het menu. Blad- en bloemknoppen worden ook gegeten.
Voortplanting.
Beide ouders bouwen een vrij schamel nest en broeden bij afwisseling de een of twee gebroken-witte eieren uit. Na een week of vier zijn de kuikens klaar om het nest te verlaten en na 1-2 jaar zijn ze zelf geslachtsrijp. In gevangenschap kan de vogel wel 20 jaar oud worden.
Verspreiding en leefgebied.
Deze soort komt voor in Angola in bosrijke gebieden.
Status.
De grootte van de populatie is niet gekwantificeerd, maar er is aanleiding te veronderstellen dat de soort in aantal achteruit gaat. Echter, het tempo ligt onder de 30% in tien jaar (minder dan 3,5% per jaar), daarom staat de roodkuiftoerako als niet bedreigd op de Rode Lijst van de IUCN.

</doc>
<doc id="15750" url="https://nl.wikipedia.org/wiki?curid=15750" title="Spreeuwen">
Spreeuwen

De spreeuwen (Sturnidae) zijn een familie uit de orde van de zangvogels. De naam "Sturnidae" komt van het Latijnse woord voor spreeuw, "Sturnus". 
Kenmerken.
Spreeuwen zijn kleine tot middelgrote vogels. Het verenkleed is meestal zwart, vaak met een opzichtige metaalglans. Sommige soorten hebben lange staarten. De lichaamslengte varieert van 16 tot 45 cm.
Hoewel er geen opvallend melodieuze zangers binnen de spreeuwenfamilie voorkomen, kunnen diverse soorten spreeuwen verschillende en vaak ingewikkelde geluiden produceren. Het zijn vaak voortreffelijke imitators die geluiden uit hun omgeving opnemen in hun zangrepertoire, waaronder mechanische geluiden zoals een claxon. De (gewone) spreeuw, treurmaina, prachtglansspreeuw en de vijf "Gracula"-soorten ("beo's") kunnen de menselijke stem nabootsen.
Leefwijze.
Hun voedsel bestaat uit insecten en vruchten, maar in de regel zijn het alleseters. 
Voortplanting.
Het legsel bestaat uit 2 tot 6 licht-blauwgroene, vaak bruingevlekte eieren.
Verspreiding en leefgebied.
Spreeuwen komen oorspronkelijk voor in de Oude Wereld, dus in Europa, Azië en Afrika maar ook in het noorden van Australië (land) en de tropische eilanden van de Grote Oceaan. Bijna alle spreeuwen houden van redelijk open landschappen. Verschillende soorten leven rond de menselijke bewoning.
Verschillende Europese en Aziatische soorten zijn ingevoerd in andere streken zoals Noord-Amerika, Hawaï en Nieuw-Zeeland. Ze concurreren daar om leefruimte met inheemse vogelsoorten en worden vaak beschouwd als invasieve exoten. 
De gewone spreeuw is het meest bekend in Europa en Noord-Amerika. In grote delen van Azië en in het gebied van de Grote Oceaan is de treurmaina de meest voorkomende soort spreeuw.
Taxonomie.
De familie van de spreeuwen maakt deel uit van de superfamilie Muscicapoidea. In Noord-Amerika komen vogels voor die erg op spreeuwen lijken en ook zo genoemd worden, zoals de epauletspreeuw ("Agelaius phoeniceus"). Deze vogelsoorten zijn niet verwant aan de gewone spreeuwen maar behoren tot de superfamilie Passeroidea waartoe ook de gorzen (Emberizidae) en mussen behoren.
De familie telt ruim 120 soorten.

</doc>
<doc id="15751" url="https://nl.wikipedia.org/wiki?curid=15751" title="Balispreeuw">
Balispreeuw

De balispreeuw ("Leucopsar rothschildi") is een zangvogel uit de spreeuwenfamilie.
Kenmerken.
Het lichaam is vlekkeloos wit, met uitzondering van de zwarte vleugels. Op de kop bevindt zich een flinke, witte kuif.
Leefwijze.
Het voedsel van deze vogel bestaat hoofdzakelijk uit wormen, slakken en insecten.
Bescherming.
Deze vogel van Bali in Indonesië is met uitsterven bedreigd. Er waren in 2008 het Bali Barat natuurreservaat nog hoogstens 50 exemplaren van de 2000 die er waren toen de soort in 1913 beschreven werd. De balispreeuw is in het wild dus bijna uitgestorven. Echter, door een fokprogramma binnen de dierentuinen wordt de soort niet meer met definitief uitsterven bedreigd. Er zijn al verschillende malen pogingen ondernomen om balispreeuwen uit te zetten op Bali. In de jaren 1980 waren er mogelijk 350 in het wild levende balispreeuwen. Gedurende de jaren 1990 werden daarbij nog eens 400 individuen losgelaten die waren verkregen door zorgvuldig opkweken uit dieren in gevangenschap. Maar ondanks als deze pogingen lukte het niet een levenskrachtige populatie van de grond te krijgen. Hiervoor zijn verschillende oorzaken:
Soms wordt ook concurrentie met de zwartvleugelspreeuw ("Acridotheres melanopterus") genoemd, maar dit is niet relevant, omdat deze soort een ander habitat bewoont en bovendien weinig algemeen is en sterk in aantal afneemt en daarom ook een bedreigde diersoort is.
Dit alles maakt het de balispreeuw niet gemakkelijk zich op het hoofdeiland Bali te handhaven. Succesvoller is de introductie van de balispreeuw op het nabijgelegen eilandje Nusa Penida. Daar is een vogelreservaat ingesteld. De bevolking beschouwt de bescherming als een spirituele plicht en veel vrijwilligers komen op het eiland om te werken aan verbetering van het leefgebied en het stimuleren van het ecotoerisme. Maar ook hier blijft illegale vangst een bedreiging voor deze populatie in het wild levende spreeuwen. De omvang van de populatie wordt geschat op minder dan 50 volwassen vogels.

</doc>
<doc id="15754" url="https://nl.wikipedia.org/wiki?curid=15754" title="DNA-onderzoek naar de taxonomie van de vogels">
DNA-onderzoek naar de taxonomie van de vogels

Het DNA-onderzoek naar de taxonomie van de vogels nam vanaf de jaren 1980 een grote vlucht, toen DNA-onderzoek steeds meer werd toegepast in de diersystematiek. Het werk van "Sibley en Ahlquist" uit 1990 was hierin lange tijd toonaangevend. Omdat er steeds meer, en snellere technieken beschikbaar kwamen, raakte dit werk in de loop van de jaren 1990 en het begin van de 21e eeuw alweer achterhaald. Er komen steeds nieuwe inzichten over welke groepen (families) vogels afstammelingen zijn van de oudste vogelgroepen.
Sibley-Ahlquist.
De taxonomische indeling van Sibley-Ahlquist veroorzaakte een radicale omwenteling in het denken over de indeling van de hedendaagse vogels. Deze nieuwe indeling kwam tot stand op grond van vergelijkend onderzoek van DNA van vogels uit alle belangrijke groepen. Het was echter gebaseerd op DNA-DNA-hybridisatietechnieken, die inmiddels alweer als achterhaald beschouwd worden.
Deze omwenteling van Sibley-Ahlquist werd door Noord-Amerikaanse ornithologen in belangrijke mate aanvaard, daarbij inbegrepen de American Ornithologists' Union, maar in andere delen van de wereld is niet alles ervan zonder meer overgenomen, hoewel de indeling wel zijn invloed heeft uitgeoefend op de daar gehanteerde indelingen.
Latere studies.
Een latere studie met verbeterde technieken, maar een kleiner aantal vogels heeft bijvoorbeeld gekeken naar wat de oudste vogelgroepen zijn. Traditioneel dacht men daarbij aan de Palaeognathae, dat zijn de loopvogels en de tinamoes. Dat wordt ook bevestigd door onderzoek. Daarna dacht men aan de duikers, futen en pinguïns, maar dat werd niet door DNA-resultaten bevestigd. 
In plaats daarvan vond men dat het de eenden, zwanen en ganzen en de hoenders zijn die aan de basis van de stamboom staan. Op dit punt heeft ook de British Ornithologists' Union de nieuwe inzichten aanvaard en de Britse vogellijst -die in Europa hoog aangeschreven staat- zal voortaan met eendvogels en hoendervogels beginnen.
De onderzoekers Matthew Faine en Peter Houde onderzochten het intron 7 van het beta-fibrinogeen-gen. Op basis van dit ene gen identificeerden zij de Palaeognathae en de Galloanserae als een groep die apart stond van de rest van de Neognathae (de Neoaves). Maar zij gaven ook aan dat er binnen de Neoaves sprake zou zijn van twee hoofdgroepen, een kleinere die zij Metaves noemden en de rest die de Coronaves gedoopt werd. De Metaves bevatte de futen, de keerkringvogels, de flamingo's, de kagoe van Nieuw-Caledonië, de zonneral, de steltrallen van Madagaskar, de zandhoenders, de duiven, de nachtzwaluwen, gierzwaluwen en de kolibries. De rest van de vogels behoorde bij de Coronaves. Later werd deze indeling door voortgezet onderzoek bevestigd.
Pas in 2008 verscheen een nieuwe studie van vergelijkbare reikwijdte als die van Sibley-Ahlquist, maar nu gebaseerd op vergelijking van individuele base-paren, wat de beschikbare hoeveelheid informatie veel groter maakt. Een aantal resultaten van Sibley-Ahlquist werd er door bevestigd. De grote uitbreiding van de Ciconiiformes werd wel wat teruggebracht, maar werd voor een deel ook bevestigd in een nieuwe groep die wel wordt aangeduid als 'watervogels'. Daarnaast ontstaat er een nog veel grotere supergroep die wel de 'landvogels' genoemd wordt.
Hackett "et al"..
De resultaten van Hackett "et al." vertonen opmerkelijke verschillen met de traditionele indeling:

</doc>
<doc id="15756" url="https://nl.wikipedia.org/wiki?curid=15756" title="Ooievaarachtigen">
Ooievaarachtigen

Ooievaarachtigen (orde Ciconiiformes) zijn een orde van vogels. De orde telt 1 familie, 6 geslachten en 19 soorten.
Traditioneel behoorden vele families tot deze orde, onder andere de reigers. Dit is nu niet meer zo, want volgens recente taxonomische inzichten bestaat de orde nog maar uit één familie:
Taxonomie van de Ciconiidae en verwante groepen.
Welke vogels er precies wel of niet tot deze orde behoren is een twistpunt in de taxonomie van de vogels, omdat in de vroege DNA-gebaseerde indeling de orde bijzonder sterk werd uitgebreid met groepen die er traditioneel niet in thuishoorden. Zij gebruiken de term "Ciconii" voor de Ciconiiformes zoals die hier gebruikt wordt.
In het latere werk van Hackett, dat op veel meer genetische gegevens gebaseerd is met veel betere technieken zowel in biochemisch als in statistische zin, blijft deze grootschalige uitbreiding grotendeels overeind. Er zijn echter ook wijzigingen. De gieren van de Nieuwe Wereld (Cathartidae) blijken bijvoorbeeld toch gewoon aan de gieren en arenden (havikachtigen) verwant en de roofvogels zijn geen nauwe verwanten van de ooievaarachtigen. De flamingo's - altijd al een omstreden groep - zijn waarschijnlijk ook in het geheel niet verwant. Andere groepen zee- en watervogels zijn dat echter wel. Zo blijken ooievaars verwant aan de pelikanen en een aantal van hun verwanten op een manier die de Ciconiiformes en de Pelecaniformes versmelt tot een nieuw geheel. Samen met een aantal andere water- en oceaanvogels vormen zij een taxonomisch gezien elegante supergroep: de watervogels. Zowel statistisch als genetisch is deze indeling zeer waarschijnlijk. Een opmerkelijke conclusie van het DNA-werk is echter dat de toerako's, een groep landvogels uit Afrika die altijd moeilijk te plaatsen was maar meestal in de Cuculiformes gezet werd een zustergroep van deze 'watervogels' zouden zijn.

</doc>
<doc id="15757" url="https://nl.wikipedia.org/wiki?curid=15757" title="Podicipediformes">
Podicipediformes



</doc>
<doc id="15759" url="https://nl.wikipedia.org/wiki?curid=15759" title="Cycloon">
Cycloon



</doc>
<doc id="15761" url="https://nl.wikipedia.org/wiki?curid=15761" title="Galapagosschildpad">
Galapagosschildpad



</doc>
<doc id="15765" url="https://nl.wikipedia.org/wiki?curid=15765" title="Bruine beer">
Bruine beer

De bruine beer ("Ursus arctos") is een roofdier uit de familie van de beren (Ursidae).
Naam.
De wetenschappelijke naam van de bruine beer werd in 1758 gepubliceerd door Carl Linnaeus in de tiende editie van "Systema naturae". Die verwees daarbij naar werken van onder meer Conrad Gesner (1551) en John Ray (1693). Beide auteurs gebruikten "Ursus" als naam voor de bruine beer, en noemden "Arctos" () als het Griekse equivalent voor die naam. "Ursus arctos" is dus naar de Latijnse en Griekse namen voor "beer" vernoemd.
Kenmerken.
Deze dieren zijn groot en stevig gebouwd. In lichaamsbouw verschillen de geslachten weinig, maar de zware mannetjes worden soms wel tweemaal zo zwaar als de meer tengere vrouwtjes. De dikke vacht is meestal donkerbruin, alhoewel de kleur kan variëren van blond tot zwart. Aan de sterke voorpoten bevinden zich lange, niet intrekbare klauwen. Verder hebben ze een opvallende schouderbult. De lichaamslengte bedraagt 1,7 tot 2,8 m, de staartlengte is 5 tot 20 cm en het gewicht 80 tot boven de 600 kg.
Leefwijze.
Bruine beren eten hoofdzakelijk planten, zoals knollen en wortels, die ze met hun lange klauwen uitgraven. Wanneer ze vlees willen eten hebben ze het gemunt op gemakkelijke prooien zoals runderen en huisdieren. Bruine beren voelen zich ook thuis bij het water. In de buurt van watervalletjes of ondiepe plekken in een rivier kunnen ze urenlang op de loer liggen om zalmen te verschalken die stroomopwaarts trekken om kuit te schieten. De beer springt er dan bovenop en verlamt de vis met een krachtige beet of een rake klap van zijn sterke poten. Eenmaal gevangen is er voor de zalm geen ontsnappen meer mogelijk. Beren houden een winterrust, die torpor wordt genoemd, tenminste in koude streken. Deze is echter erg licht en kan op elk gewenst moment onderbroken worden. Bruine beren kunnen 25 jaar worden, in gevangenschap nog ouder.
Verspreiding.
Deze soort komt voor in Europa, Azië en Amerika. In Noord-Amerika komen drie ondersoorten voor, de kodiakbeer, de grizzlybeer en de Mexicaanse beer. In Europa leeft de Europese bruine beer. Eens waren ze in Europa talrijk, maar momenteel komen nog slechts restpopulaties voor, onder andere in Scandinavië, Oost-Europa (vooral in Roemenië) en Azië.
Ondersoorten.
Er worden doorgaans veertien ondersoorten van de bruine beer onderscheiden, waarvan er drie uitgestorven zijn. Sommige auteurs onderscheiden nog vijf ondersoorten meer.
Sommige instanties en auteurs onderscheiden ook de onderstaande ondersoorten:
Gebruik van werktuigen.
Bij één beer werd het gebruik van een werktuig aangetoond, namelijk een steen. Het dier gebruikte deze steen vermoedelijk om voedsel uit zijn vacht te halen of om zijn jeukende vacht te krabben. Normaal gesproken krabben bruine beren hun vacht tegen een boom of rots. De beer geeft bij het gebruik van de steen blijk van een geavanceerde motoriek, wat mogelijk gelinkt kan worden aan de relatief grote hersenen van beren. Aangezien het maar één waarneming betreft, is het onzeker hoe gebruikelijk werktuigen zijn bij bruine beren.
In populaire cultuur.
Vanwege zijn uiterlijk (ogen centraal in het hoofd en soms relatief kleine oren), waardoor hij enigszins menselijk aandoet, is de beer gebruikt als model voor een pop, de zogenaamde teddybeer. Hierbij is de aanduiding "Teddy" afkomstig van de voormalige Amerikaanse president Theodore Roosevelt.
De beer heeft ook model gestaan voor diverse figuren uit strips, zoals Olivier B. Bommel van Marten Toonder en Bruintje Beer.

</doc>
<doc id="15767" url="https://nl.wikipedia.org/wiki?curid=15767" title="Nationale Strippenkaart">
Nationale Strippenkaart

De Nationale Strippenkaart (kortweg: "strippenkaart") was een vervoerbewijs dat van 8 mei 1980 tot 3 november 2011 gebruikt werd in het Nederlandse openbaar vervoer.
Intrede kaartintegratie.
Tot de jaren zeventig was er geen gezamenlijk kaartsysteem in het Nederlandse stads- en streekvervoer. Elk vervoerbedrijf had zijn eigen kaartjes op basis van een eenheidstarief of sectietarief en de bedrijven (of de gemeenten) bepaalden zelf de tarieven. Wanneer reizigers overstapten op een bus, tram of metro van een andere exploitant dienden zij zich te voorzien van andere kaartjes of abonnementen.
De Nationale vierrittenkaart in de jaren zeventig maakte dit deels niet meer nodig. Deze kaart kon in Nederland worden gebruikt bij stadsvervoerbedrijven maar ook bij streekvervoerbedrijven die een stadsdienst exploiteerden. Alhoewel uitgegeven door de NS was de kaart niet geldig op de trein, maar alleen voor stadsritten en niet voor het streekvervoer.
Toen in de jaren zeventig de Rijksoverheid de tekorten van de vervoersbedrijven overnam, eiste zij ook zeggenschap over de tarieven. Daarom werd in 1974 in Rotterdam en in 1977 in Amsterdam het zonetarief ingevoerd. De bedrijven hielden hun eigen vervoersbewijzen, maar de tarieven werden door het Rijk bepaald. Eind jaren zeventig schafte Rotterdam zijn eigen meerrittenkaarten af en werden die vervangen door de Nationale 4-rittenkaart. Ook bij het streekvervoer werd geleidelijk het sectietarief vervangen door het zonetarief.
In 1980 werden de kaartjes in het stads- en streekvervoer geheel geharmoniseerd: de toenmalige minister Tuijnman van Verkeer en Waterstaat van kabinet-Van Agt I voerde op 8 mei 1980 de Nationale Strippenkaart in. Aanvankelijk bestond alleen de 15-strippenkaart die voor vijf gulden kon worden aangeschaft.
Om het publiek kennis te laten maken met de strippenkaart was uitgebreide voorlichting noodzakelijk. Daarom werd er door Postbus 51 een voorlichtingsspotje uitgezonden waarin het komische duo De Mounties de strippenkaart probeerde. De leus van de reclamecampagne was "Overal, Overal" (met de strippenkaart kom je overal). Volkszanger Sjakie Schram bracht zelfs een single met de titel "Overal met je strippenkaart" uit om deze bij het publiek bekend te maken.
Op 1 oktober 1980 werd de strippenkaart landelijk ingevoerd - met uitzondering van Den Haag - en verdwenen de eigen kaartjes. De 15-strippenkaart kostte toen ƒ 5,35. Bij het streekvervoer kwam het retourtje te vervallen. Gelijktijdig werd het Sterabonnement ingevoerd. Samen vormden deze de Nationale vervoerbewijzen (NVB), voorheen bekend als het Nationaal Tarief Systeem (NTS).
Den Haag voerde de strippenkaart pas op 1 oktober 1981 in. Daarvoor kon men wel met een strippenkaart in Den Haag reizen, maar dan diende men altijd 2 zones, dus 3 strippen, af te stempelen en was men duurder uit (behalve op de buitenlijnen). Dit gold ook bij de nachtbus in Amsterdam en Rotterdam, waar het zonetarief niet gold. Hier was men voor een 1 zone rit duurder uit maar voor een 3 zone rit goedkoper.
Voor- en nadeel.
De reden voor de invoering was de wens vanuit de politiek om het reizen met het openbaar vervoer te vereenvoudigen door "kaartintegratie". Een voordeel voor de vervoerbedrijven was dat de verkoop van strippenkaarten en abonnementen hoofdzakelijk op andere plaatsen dan in de tram of bus plaatsvond. Hierdoor ontstond er tijdwinst in de dienstregeling waardoor de reistijden voor de reiziger verkort werden. Daarnaast bespaarde het kosten voor het vervoerbedrijf doordat bussen efficiënter konden worden ingezet.
De kaartintegratie was echter nadelig voor de bedrijfsvoering van de stads- en streekvervoerbedrijven omdat hierdoor belangrijke gegevens over gerealiseerde reizigerskilometers per vervoerbedrijf niet langer konden worden geproduceerd. Voor de strippenkaart werd immers één tarief gehanteerd en hij was landelijk geldig. Er waren alleen gegevens over kaartverkoop, maar niet over het gebruik van de kaarten. Hierdoor werd het moeilijk, zo niet onmogelijk, om prestaties van vervoerbedrijven te beoordelen. Daarom wilden de vervoerbedrijven weer van de strippenkaart af. In de jaren tachtig werd daarom gewerkt aan een elektronisch betaalsysteem onder de naam De MagneetKaart. Dat project mislukte echter.
Voor het meten van de door elk vervoerbedrijf gegenereerde kaartopbrengsten werd vanaf 1986 het zogenaamde WROOV-systeem gehanteerd. Dit systeem had als nadeel dat het geen informatie leverde over de prestaties van de vervoerbedrijven en over het aantal vervoerde reizigers. Om aan deze informatie te komen werd van 1984 tot 1994 het VIS-systeem gebruikt (VIS staat voor Vervoer Informatie Systeem). Door middel van teltredes die op een gedeelte van het tram en buswagenpark was of werd aangebracht, werd getracht aan te geven hoeveel reizigers in- en uitstappen. Zo kon de bezettingsgraad gemeten worden en deze wordt weer gebruikt om de inzet van trams en bussen vast te stellen. Met het VIS-systeem werd echter niet aangegeven hoeveel betalende reizigers worden vervoerd.
Berekeningsgrondslag.
De berekeningsgrondslag voor het tariefsysteem was de zone. In de steden is dit een geografisch gebied met een gemiddelde doorsnede van 4 à 4,5 km waardoor verschillende lijnen konden lopen. In de streek, buiten de steden, is de zone een lijngedeelte met een gemiddelde lengte van 4 à 4,5 km. Er bestond een relatie tussen het betaalde tarief en de met het openbaar vervoer afgelegde afstand. Naast dat de prijs van de strippenkaart later frequent werd verhoogd, werden de zones kleiner, zodat de strippenkaart over grotere afstanden meer ging kosten. De oude kaartjes verdwenen op 1 oktober 1980, behalve in Den Haag, waardoor het Becksonapparaat in streekbussen overbodig werd.
De zones die nog in gebruik zijn voor het sterabonnement waren van toepassing op de strippenkaart. Het aantal afgestempelde strippen bepaalde het gebied waarin men mocht reizen en de maximale reistijd: het was het nominale aantal zones plus 1 basisstrip. Dat betekent dat men na het stempelen van 3 strippen mocht reizen in de vertrekzone (waar gestempeld is) en in alle aangrenzende zones. Het maximaal af te stempelen strippen was 20.
Indien de strippenkaart onvoldoende lege strippen voor de reis had kon men verder strippen op een nieuwe kaart maar moest dan de laatste strip van de oude kaart stempelen en doorstempelen op de nieuwe kaart. Bij een 45-strippenkaart diende men op de voorzijde de laatste strip te stempelen en dan door te gaan op de achterzijde. Ook konden meerdere personen op één strippenkaart reizen maar men diende per persoon het juiste aantal strippen af te stempelen.
De geldigheidsduur was afhankelijk van het aantal strippen 1 tot 3½ uur. Zolang de gestempelde strippen geldig waren mocht de reiziger, in de zones waarvoor was gestempeld, onbeperkt reizen en overstappen. Hij mocht de kaart, zolang die geldig was, ook voor de terugreis gebruiken, hij bleef dan immers binnen het gebied waarvoor gestempeld was. Het stempel was dus een soort sterabonnement van korte tijdsduur. Met 20 strippen mocht men gedurende 3½ uur onbeperkt in het hele land reizen. Het stempel gaf de instapzone, de tijd, weeknummer en dag weer. Vóór het zonenummer stond (dwars) het stempelnummer. Iedere stempel (ook die van de automaten) had een uniek nummer. Geleidelijk werd in sommige gevallen de geldigheidsduur verlaagd. Zo kon men bijvoorbeeld met 4 strippen (3 zones) oorspronkelijk 2 uur na afstempeling reizen, maar dat werd in oktober 1981 ingekort tot 1 uur. In sommige gevallen kwam dat neer op een verkapte tariefsverhoging, naast de halfjaarlijkse prijsverhoging.
Het aantal benodigde zones was vooraf te bepalen met een kaart die bij de meeste haltes hing, maar het systeem werd als vrij ingewikkeld ervaren. Bovendien pakte het systeem niet altijd rechtvaardig uit: wie bij een korte trip een zonegrens passeerde moest al voor twee zones stempelen (3 strippen), evenveel als voor een langere rit in een grote stad.
Merkwaardig was verder dat een kleine omweg toegestaan was in de buurt van het vertrekpunt, maar niet zonder bijbetaling in de buurt van het aankomstpunt. Bijvoorbeeld, een reis van Utrecht naar Zeist via Den Dolder kostte 5 strippen, een reis van Zeist naar Utrecht via Den Dolder slechts 4 strippen.
In 1985 werd in België een nationaal zonesysteem ingevoerd met een daarbij sterk op de Nederlandse lijkende strippenkaart, de Z-kaart (zie tarieven Belgische buurtspoorwegen).
Afschaffing strippenkaart.
Vanaf 2009 werd de strippenkaart geleidelijk vervangen door reizen op saldo met behulp van de OV-chipkaart.
De strippenkaart zou aanvankelijk op 1 oktober 2007 afgeschaft worden in de Rotterdamse metro, maar op 6 september dat jaar werd dat uitgesteld tot een op dat moment nog onbekende datum. Uiteindelijk werd op 31 oktober 2008 aangekondigd dat de afschaffing in de Rotterdamse metro per 29 januari 2009 in zou gaan. Een dag voordat de strippenkaart in de metro werd afgeschaft publiceerden journalisten van RTV Rijnmond een rapportage waarin ze lieten zien dat ze dagenlang onopgemerkt konden reizen met een gekraakte OV-chipkaart.
Op 27 augustus 2009 verloor de strippenkaart haar geldigheid in de Amsterdamse metro. Op 11 februari 2010 werd de strippenkaart in de rest van het Rotterdamse openbaar vervoer (bus en tram) afgeschaft en op 3 juni dat jaar volgde Amsterdam.
In de nacht van 27 op 28 januari 2011 nam de Tweede Kamer een motie aan om de afschaffing van de strippenkaart in Zuid-Holland, die gepland was voor 3 februari, een maand op te schorten. Reden was de fraudegevoeligheid van de OV-chipkaart. Enkele dagen eerder kwam aan het licht dat het heel eenvoudig is, met behulp van op internet te downloaden software en een leesapparaatje van enkele tientjes, het saldo op de kaart aan te passen. Ook kan men met dezelfde hulpmiddelen thuis de kaart zo manipuleren dat het bij controle in de trein lijkt of men heeft ingecheckt, zonder dat daadwerkelijk saldo wordt afgeboekt. Verkeersminister Melanie Schultz van Haegen kreeg van de Kamer een maand de tijd om de risico's van deze fraude in kaart te brengen. De strippenkaart werd uiteindelijk op 19 mei 2011 afgeschaft in geheel Zuid-Holland.
Volgens plan zou de Stadsregio Arnhem/Nijmegen al op 18 november 2010 de strippenkaart afschaffen. Omdat de voorbereidingstijd te krap bleek werd dit opgeschort. Wel werden op 1 november 2010 de in de wagen verkochte dalurenkaartjes (KAN-kaartje Nijmegen en Dalkaartje Arnhem) afgeschaft, ondanks protesten van diverse consumentenorganisaties.
Op 30 juni 2011 verloor de strippenkaart haar waarde in de provincies Overijssel, Gelderland (inclusief de stadsregio Arnhem-Nijmegen), Friesland, Flevoland en Noord-Holland. Een week later volgden de provincies Limburg en Zeeland. In de provincie Zeeland ging de wagenverkoop van de 2-, 3- en 8-strippenkaart tijdelijk door omdat er nog geen regionale ritkaarten leverbaar waren. Op 1 januari 2012 werden de kaarten vervangen door de "Zeeuwse strip". Deze is qua geldigheid en prijs identiek aan de 2-, 3-, 8-strippenkaart, maar dan met een regionale opdruk. Er is ook nog een C-kaart, dit is een combikaart (voorheen Buzzer/Dagkaart Zeeland). De wagenverkoop in Zeeuws-Vlaanderen wordt bewust niet afgeschaft vanwege de Belgische reizigers die geen OV-chipkaart bezitten. Ook zijn er geen chipkaartlezers aanwezig op de bussen van de Vlaamse Vervoermaatschappij "De Lijn" die op lijn 42 naar Brugge rijden. De provincie, die als opdrachtgever zelf regels kan bepalen, verplicht de vervoersmaatschappijen het zonesysteem te blijven hanteren. Er zijn meer regio's die na de komst van de OV-chipkaart toch regionale kaartjes blijven verkopen, dit kan in de vorm van papieren kaartjes of wegwerp-OV-chipkaarten.
De voorverkoop van de strippenkaart is in de laatste regio's (provincies Groningen, Drenthe, Noord-Brabant en Utrecht) gestopt op 24 oktober 2011. Daar dit de laatste provincies waren waar de strippenkaart nog geaccepteerd werd, betekende dit dat de strippenkaart hiermee geheel was afgeschaft en tevens liquidatie van Vervoersbewijzen Nederland, het bedrijf dat verantwoordelijk was voor de nationale vervoersbewijzen. De toestemming hiervoor werd op 6 september 2011 door minister van Infrastructuur Melanie Schultz van Haegen gegeven. De laatste nog in omloop zijnde nationale strippenkaarten verloren per 3 november 2011 hun geldigheid. Na ruim 31 jaar was de strippenkaart verleden tijd.
Maatregelen tegen fraude.
De eerste strippenkaarten waren egaal lichtblauw en bleken zeer fraudegevoelig te zijn. Later voegde men allerlei veiligheidsmaatregelen in waarbij de kaart als beveiligd drukwerk werd gedrukt bij de Stadsdrukkerij in Amsterdam. Over de hele lengte was een afbeelding zichtbaar en er werd een hologramachtige strip aan de bovenzijde in het papier opgenomen. Nog later werden de contouren van de strippen rond gemaakt en de vulling van de strip kreeg een gradueel kleurverloop, er stonden voor het blote oog niet-leesbare teksten in, die op een kopie duidelijk opvielen. De nummers stonden in een apart kadertje en de kaart was geïmpregneerd met een vloeistof waar de stempelinkt mee reageerde: deze kleurde in enkele minuten van rood naar blauw.
Tarieven en soorten.
In het begin waren er alleen 6- en 10-strippenkaarten (wagenverkoop) en 15-strippenkaarten (voorverkoop). In 1986 kwamen er 2- en 3-strippenkaarten ter vervanging van de 6-strippenkaart. Dit om incidentele reizigers tegemoet te komen die dan, indien men maar één enkele rit maakte, geen hele 6-strippenkaart hoefden te kopen. In de grote steden kon voortaan een 3-strippenkaart als "uurnetkaart" worden gebruikt, die geldig was in de hele stad.
In 1993 werd de 10-strippenkaart, ook als geheel te gebruiken als dagkaart, vervangen door de 8-strippenkaart. Dit om de dagkaart na de tariefsverhoging van dat jaar op een aanvaardbaar prijsniveau te houden. Ook kwam er een, per rit iets goedkopere, 45-strippenkaart in de voorverkoop. Deze kaart bevatte zowel op de voor als achterkant strippen. Indien doorgestempeld werd op de achterzijde diende ook de laatste strip op de voorzijde gestempeld te worden net als bij het gebruik van een oude naar een nieuwe kaart.
Dagkaart.
Twee 10-strippenkaarten (later twee 8-strippenkaarten) konden gelden als landelijke dagkaart. Die kostte daarmee op het laatst € 12,80. Tot de afschaffing van de strippenkaart was de dagkaart overal geldig, ook in Amsterdam en Rotterdam. Men kon voor de metrotourniquets een gratis sleutelkaart krijgen. In sommige gevallen (bijvoorbeeld een interliner) kon men alleen met een toeslag reizen (het HOV-tarief). Voor het reductietarief kon met één kaart worden volstaan. Eén kaart kon worden gebruikt als dagkaart in een van de grote steden. Voor het reductietarief kon men volstaan met een halve langsgestempelde kaart, waarbij de andere helft nogmaals als dagkaart of als losse strippen kon worden gebruikt. Jarenlang bestond ook de zomerzwerfkaart die dezelfde mogelijkheden bood, maar goedkoper was.
Reductie.
Alleen van de 15-strippenkaart bestond er een reductieversie. Deze roze gekleurde kaart was goedkoper dan de voltariefversie en mocht alleen gebruikt worden door:
Aanvankelijk kostte de reductiekaart de helft van de normale 15-strippenkaart. In die tijd mochten twee reductiegerechtigden samen op één afstempeling van een voltariefkaart reizen. Het prijsverschil tussen reductiekaart en voltariefkaart werd geleidelijk minder totdat het in 2004 was teruggebracht tot 34%.
Tarievenoverzicht.
Hieronder een overzicht van de verschillende strippenkaarten door de jaren heen met bijbehorende tarieven. Een strippenkaart uit de voorverkoop was tot één jaar na tariefswijziging nog te gebruiken. In de wet was vastgelegd dat het omwisselen van strippenkaarten, geldig of ongeldig, ongebruikt of gedeeltelijk gebruikt, niet mogelijk was. Ook teruggave van geld was niet mogelijk.
De roze kolom toont de prijs van de reductiekaart.
Inflatie.
Onderstaande tabel laat de gemiddelde prijsstijgingen van de voorverkoop strippenkaarten zien vanaf 2001.
Afwijkende metrokaarten.
Bij de metro in Amsterdam en Rotterdam en in de sneltram Utrecht-Nieuwegein waren in de kaartverkoopautomaat uitsluitend afwijkende kaartjes verkrijgbaar. Het betrof enkele ritten van 1 tot 4 zones welke afgeleid waren van de prijs per strip op een 6-strippenkaart (later 2 en 3-strippenkaart). In sommige automaten waren de prijzen afgerond op kwartjes en was men goedkoper uit, omdat men naar beneden afrondde. Bij de oude automaten kwamen de kaartjes van een rol. Bij latere automaten leken ze op strippenkaarten, maar waren het niet.
Chipknip.
Bij onder meer Hermes was het een tijdlang mogelijk op de bus een enkele rit te kopen tegen het voorverkooptarief van de strippenkaart en dit met een chipknip te betalen.
Strippenkaart op HOV-lijnen.
Op de meeste HOV-snelbussen waren strippenkaarten ook geldig, mits voorzien van een toeslagkaartje of -abonnement in de spits. Tot 2006 was de geldigheid inclusief overstap beperkt tot 18 zones (19 strippen). Toen vanaf 2007 de HOV-tarieven werden aangepast, verviel dit plafond en vanaf dat moment mochten er ook 20 strippen gestempeld worden, waardoor er binnen circa 3½ uur in een onbeperkt aantal zones gereisd kon worden.
Strippenkaart op treintrajecten.
De strippenkaart was ook geldig op de volgende treintrajecten:
Correctiestrippen.
Was er foutief gestempeld, voorheen werd hiervoor een "correctiekaartje" afgegeven, dan had de bestuurder of chauffeur correctiestrippen die op het foutieve stempel moesten worden geplakt waarna opnieuw gestempeld kon worden. Ook diende er dan aan de onderzijde van de kaart een stempel ter controle geplaatst te worden.
Alternatieven.
Bij veel vervoersmaatschappijen bleven, vaak in samenspraak met de opdrachtgever, eigen kaartjes en alternatieven geldig. Zo waren er Met-Elkaartjes, Dalurendagkaartjes, Dalkaartjes, Buzzers en Eurokaartjes.
Speciale strippenkaarten.
In 1985 bracht Persil een fosfaat vrij wasmiddel "Groene Persil" op de markt. In 1987 werd als promotieactie een gratis 
6 strippenkaart ter waarde van fl. 5.20 bij de verpakking van het wasmiddel bijgevoegd. 
Deze "groene" strippenkaartkaart kon behalve maandag tot en met vrijdag tussen 7 en 9 uur in het stads en streekvervoer, ook bepaalde treintrajecten, worden gebruikt. De kaart mocht ook gecombineerd worden met een gewone strippenkaart en kon tot en met 31 maart 1988 worden gebruikt. 
Strippenkaart buiten het openbaar vervoer.
De strippenkaart is zo'n ingeburgerd concept dat het ook buiten het openbaar vervoer gebruikt wordt. Zo zijn er bijvoorbeeld strippenkaarten voor zwembaden of restaurants, waarmee met een vooraf betaald bedrag meerdere keren gebruik gemaakt kan worden van de betreffende dienst.

</doc>
<doc id="15768" url="https://nl.wikipedia.org/wiki?curid=15768" title="OV te water">
OV te water



</doc>
<doc id="15771" url="https://nl.wikipedia.org/wiki?curid=15771" title="Panda">
Panda



</doc>
<doc id="15773" url="https://nl.wikipedia.org/wiki?curid=15773" title="Paradijs">
Paradijs

Het paradijs is volgens de joodse, christelijke en islamitische overlevering een oord waar het leven heerlijk is, waar overvloed heerst en geen ziekte, rampspoed of dood bestaat. Soms wordt hiermee het aardse paradijs, de Hof van Eden, bedoeld, soms het hemelse paradijs (de hemel). In de hiervan afgeleide niet-religieuze betekenis is een paradijs of een paradijselijk oord de ideale verblijfplaats.
Oorsprong van het concept paradijs.
Etymologische oorsprong.
"Paradijs" is oorspronkelijk afgeleid van het oud-Perzische woord "pairidaēza" ("omwalling", "ronde omheining", "het omheinde") en verscheen als hiervan afgeleid begrip in de vorm פַּרְדֵּס "pardes" (vergelijk het Akkadische "pardēsu") alleen in Hooglied 4:13, Prediker 2:5 en Nehemia 2:8 in de Masoretische tekst. Het betekende in de eerste plaats het omheinde park en duidde in het bijzonder in de achaemenidische tijd een vakterm aan voor de aangelegde parken van de sjah (vergelijk hiermee Prediker 2:5 en Nehemia 2:8). In relatie hiermee nam de Griekse historicus Xenophon (5e / 4e eeuw v.Chr.) het over in het Griekse παράδεισος.
De Septuagint gebruikte παράδεισος vooral daar waar van de goddelijke tuin d.w.z. de Tuin van Eden sprake is (Genesis 2-3; 13:10, Numeri 24:6, Jesaja 51:3, Ezra 28:13; 31:8-9; Joël 2:3, Sirach 24:30 (in sommige vertalingen 24:40), 40:17,27 (of 40:17,28)), verder als weergave van het Hebreeuwse פַּרְדֵּס "pardes" (Hooglied 4:13, Prediker 2:5 en Nehemia 2:8) en op sommige plaatsen voor tuin in het algemeen (Jesaja 1:30, Jeremia 36:5; vergelijk 2 Kronieken 33:20). Alleen in Genesis 2:15 vertaalt de Septuagint גַּן עֵדֶן ("Tuin van Eden") met παράδεισος ("Paradijs").
Cultuurhistorische oorsprong.
De tuin in het oude Nabije Oosten (Akkadisch "kirū") is in essentie een omheinde (fruit)boomgaard, in de schaduw waarvan voedingsgewassen maar ook sierplanten konden gedijen. De behoefte aan voldoende water maakte nabijheid van een waterstroom noodzakelijk, waaruit het water via kanalen in de tuin geleid kon worden. Een tuin met een eigen waterbron gold als bijzonder kostbaar (vergelijk Jeremia 31:12, Hooglied 4:12). Als de opbrengsten het toelieten, kon een deel van het bezit als lusthof dienen. Hierdoor werd een dergelijke tuin verbonden aan de ervaring van vitaliteit en herschepping. Als plaats van symbolische overdracht van leven stond in Egypte de met een dijk uitgeruste tuin voor een nauw verband met het graf (vergelijk 2 Koningen 21:18, 26; 25:4).
Ook de godheden wisten de tuinen te waarderen (vergelijk Genesis 3:8). Tempeltuinen en -bossen zijn vooral bekend van Egypte, Mesopotamië en Elam. De Assyrische koning Sanherib liet bijvoorbeeld in het gebied van de akîtu-feesthuizen in Assoer een tuin aanleggen met meer dan 2000 bomen. Opgravingen in Assoer hebben afbeeldingen, inscripties en andere verbeeldingen van goddelijke tuinen opgeleverd die op veel onderdelen overeenkomen met de beschrijving van de Tuin van Eden in Genesis. Zo zijn daar de vier waterstromen (vergelijk Genesis 2:10), twee bomen met ovale voluutkronen en een krans van granaatappels die de godheid flankeren (vergelijk Genesis 2:9) en twee gevleugelde stieren als bewakers (vergelijk Genesis 3:24).
Dat ook Jeruzalem een tempeltuin had, kan worden opgemaakt uit Psalm 52:10 en 92:13, 14. Zo kon in de omgeving van het heiligdom in Jeruzalem de "tuin van JHWH" worden ervaren (Genesis 2-3; 13:10, Jesaja 51:13, Ezechiël 28:13; 31:9).
De lusthoven (παράδεισοι) van vooral de Nieuw-Assyrische en Perzische koningen drukten hun ideologie van heerschappij als sjah uit. Een reliëf in het noordelijk paleis van Assurbanipal in Nineve stelt vermoedelijk een paleistuin van Assurbanipal voor. De op een berg gelegen tuin wordt door een van rechts komend aquaduct en een netwerk van kanalen van water voorzien. Een "via sacra" met daarop een altaar leidt de berg op naar een paviljoen of een (privé-)tempel met een beeld van de koning. Als het groeide en bloeide rondom de koning, gold dat als een teken van goddelijke nabijheid. Planten en dieren uit de veroverde landen in de allesomvattende paleistuin modelleerden de wereld als een geordende kosmos en boekstaafden de aanspraken op alomvattende heerschappij van de sjah. Veelzeggend wordt op het onderste deel van dit reliëf in drie registers de deportatie van Elamitische aartsrivalen afgebeeld.
Ook davidische koningen in de Nieuw-Assyrische tijd bezaten een paleistuin. Deze diende tegelijk als koninklijke graftombe (2 Koningen 21:18; 25:4) en bestond nog in de achaemenidische tijd (Nehemia 2:8 [פַּרְדֵּס "pardes"]; 3:15).
De Bijbelse voorstelling van het paradijs sluit aan bij de voorstellingen van tempel- en paleistuinen in het antieke Nabije Oosten. Gelijktijdig behoort ze tot het terrein van concepten waardoor de ambivalentie van de hunkering naar een abstracte en ethisch betere wereld, die in ruimte en tijd gescheiden is van de huidige wereld, opgelost wordt. Van de voorbeelden uit het antieke Nabije Oosten moet vooral de Sumerische mythe van Enki, Ninsikila en Ninhursag worden vermeld, die de stad of het land Dilmun als een plaats beschreef waarin in de oertijd de relatie tussen mens en dier resp. dieren ongeschonden was en waar de mens zonder ziekte en ouderdom leefde.
Paradijsvertelling in Genesis 2:4b - 3:24.
Volgens de paradijsvertelling schiep God de hemel en aarde, maar was er op de hele aarde nog geen plant of struik opgeschoten, want het had nog niet geregend en er waren nog geen mensen om de aarde te bewerken. Uit de aardbodem maakte Hij de mens en plantte een tuin in Eden in het oosten. In het midden stond de boom des levens en er groeide ook een boom van de kennis van goed en kwaad. Hij zette de mens in de tuin en verbood hem te eten van de boom van kennis van goed en kwaad.
God vond het niet goed dat de man alleen zou blijven en wilde een helper voor hem maken. Daarom maakte God alle in het wild levende dieren en vogels. De mens kreeg als taak alle dieren een naam te geven, dus God bracht alle dieren voor de mens, maar een helper vond deze niet. Daarom liet God de mens in een diepe slaap vallen, nam een rib weg en maakte daarvan een vrouw. De mens herkende haar als 'zijn eigen gebeente en zijn eigen vlees'. De man en vrouw waren naakt, maar schaamden zich niet.
De slang verleidde de vrouw om - tegen het goddelijk verbod in - van de boom van kennis van goed en kwaad te eten, omdat God zou weten dat de ogen van de mensen open zouden gaan als ze kennis hebben van goed en kwaad. Nadat de vrouw een vrucht gegeten had en ook haar man een vrucht gegeven had, gingen hun ogen open en beseften ze dat ze naakt waren. Ze plukten vijgenbladeren en bedekten zich daarmee. Toen God op het winderige gedeelte van de dag in de tuin kwam wandelen, verborgen de man en vrouw zich tussen de bomen. Toen God de man riep en vroeg waarom hij zich verborg, antwoordde de mens "omdat ik naakt ben". God vroeg daarop aan de mens of hij van de boom had gegeten, waarna de man de vrouw beschuldigde. Deze verklaarde dat ze verleid was door de slang. God vervloekte de slang en verklaarde dat vijandschap zou heersen tussen de nakomelingen van de slang en de vrouw. De nakomelingen van de slang zouden in de hielen van de vrouw bijten en zelf worden vertrapt. De vrouw zou heftige pijnen lijden tijdens de zwangerschap en de bevalling en de man zou heersen over de vrouw. De aarde zou doornen en distels voortbrengen en pas na zware arbeid voedsel voortbrengen. Zweten zou hij voor zijn brood, totdat hij zou terugkeren tot de aarde. "Stof ben je, tot stof keer je terug."
Hierna noemde de man de vrouw Eva. God maakte van dierenvellen kleren voor de man en Eva. Omdat Hij vreesde dat ze van de levensboom zouden eten, verjoeg Hij hen uit de tuin. Ten oosten van de tuin werd een cherub aangesteld die met zijn vlammend zwaard de weg naar de boom des levens bewaakt.
Structuur.
De vertelling die zich aaneenschakelt in Genesis 2 en 3 valt uiteen in: Genesis 2:4b-7; 2:8-15, 2:16-17; 2:18-25; 3:1-6; 3:7-13; 3:14-19; 3:20-24. Het was een etiologische verklaring van de huidige leefwereld van de mensheid (vergelijk i.h.b. Genesis 2:5 en 3:23). Deze is in vergelijking met het paradijs slechter geworden. De volgende contrasten worden beeldend tegenover elkaar gezet:
De beschrijving van de wereld voor en na de verleiding (Genesis 3:1-6) zijn daarbij zo op elkaar betrokken "dat de vertelling over de scheppingsgebeurtenissen in Genesis 2 slechts datgene noemt wat voor de vloek-episode gebruikt wordt". Het verhaal is gestructureerd als een palindroom met de verleiding (Genesis 3:1-6) in het centrum:
Hierbij is de verleiding (Genesis 3:1-6) op diverse manieren met de context vervlochten, zoals door:
Context.
De overlevering over Eden die in de omgeving van Jeruzalem ontstond, toont conceptueel een antropogonie in twee stappen. De mens werd - zoals in vrijwel alle overleveringen in het Nabije Oosten - gevormd uit aarde-achtige materie, maar heeft in tegenstelling tot de andere overleveringen geen bloedband met de godheden. Een mythisch of goddelijk verband met de aarde-achtige materie ontbreekt volledig. Het tot leven komen gebeurde toen de Schepper-god de mens levensadem inblies. In de weergave van de scheppingsdaad in Genesis 2:7 werd de mens een "levend wezen" (נֶפֶשׁ חַיָּה) en daarin niet ongelijk aan de dieren, zoals blijkt uit het zeer oude aanhangsel נֶפֶשׁ חַיָּה in 2:19, dat teruggreep op de Priestercodex (P) (zie onder andere Genesis 1:20,21,24,30; 9:10; Leviticus 11:10,46). De mens werd in Genesis 2:7 dus als een natuurwezen en nog niet als een cultuurwezen geschapen. De gave van cultuur verwierf hij zelfstandig bij een tweede stap, namelijk door de 'aanraking' van de paradijsboom (Genesis 3:3).
De paradijsoverlevering greep hierbij terug op een thema van de val van de wereldboom, dat reeds in oude geschriften uit het Nabije Oosten kan worden aangetroffen. De val van de wereldboom kon samenhangen met het verlies van het koningschap (Ezechiël 31; Daniël 4). Het kon echter ook het grijpen van koninklijke heerschappij dienen. Zo zou in de mythe over "Gilgamesj en de "chuluppu"-boom" de held voor de godin Inanna de wereldboom-achtige "chuluppu"-boom vellen, zodat daaruit de troon en het bed van de godin gemaakt konden worden. In de oudere paradijsoverlevering verwierf de mens door het 'aanraken' van de wereldboom het koninklijke predicaat van godgelijk wezen en de wijsheid (vergelijk Genesis 3:5 met 2 Samuel 14:17,20; 1 Koningen 3:1-15, 16-28; 5:1-14; Jesaja 11:2). Met deze daad voltrok zich de overgang van natuurwezen naar cultuurwezen. Dientengevolge werd de mens aan het einde van het verhaal uit de tuin gestuurd (Genesis 3:23), want de verworven gave van cultuur maakte hem geschikt voor een wereld buiten de wonderbaarlijke tuin.
Deze vorm van antropogonie in twee stappen is in meerdere antieke overleveringen uit het Nabije Oosten bekend. Volgens de Gilgamesj-epos werd Enkidoe (de vriend van Gilgamesj) eerst als een dierlijke wildeman geschapen en door gemeenschap met een prostituee beschaafd. Een antropogonie in twee stappen komt ook naar voren in het Sumerische twistgesprek tussen "Moederschaap en Graan".
Het paradijs in het jodendom.
Binnen het jodendom betekent het paradijs de plaats waar de ziel van de dode naartoe gaat en waar die terugkomt bij God, de oorsprong van al het leven.
Het paradijs in het christendom.
Het christendom gebruikt het begrip paradijs ook voor de plaats waar iemand na zijn dood naartoe kan gaan, een plaats waar God is (als equivalent van de hemel).
Paulus sprak over "een volgeling van Christus" die werd weggevoerd naar de "derde hemel", het paradijs, waar hij "woorden hoorde die door geen mens mogen worden uitgesproken" (2 Korintiërs 12:2-4).
Openbaring van Johannes noemt "een nieuwe hemel en een nieuwe aarde", een heilige stad Jeruzalem die vanuit de hemel neerdaalt en waar een rivier ontspringt "met water dat leven geeft". "In het midden van het plein van de stad en aan weerskanten van de rivier stond een levensboom. ... De bladeren van de boom brachten de mensen genezing. Er zal niets meer zijn waarop nog een vloek rust" (Openbaring 21, 22). Het is de omkering van het paradijsverhaal.
Het paradijs in de islam.
De islam kent het begrip "paradijs" ook; het is de plaats waar zij die hebbend geloofd en goed hebben geleefd (Soera 2:82), na hun dood naartoe gaan, als de balans waarop hun goede en slechte daden gewogen worden doorslaat naar het goede (Soera 7:8-9). Het islamitische paradijs kent volgens de Koran vele zichtbare en lijfelijke geneugten, die door gelovigen vaak letterlijk worden opgevat, maar door veel islamgeleerden meestal allegorisch worden geïnterpreteerd. Het zou een groene tuin zijn met veel bomen, fruit, schaduw en rivieren. Daarnaast bevinden zich er de zogeheten hoeri's. Net als het drinken van wijn in het Paradijs (waar men niet dronken van wordt) (Soera 37:45-47 en 83:25) worden deze ayat zo geïnterpreteerd dat de aardse zonden er niet zullen bestaan.
Andere invulling van het begrip paradijs.
Ook in De tuin van het paradijs, van Hans Christian Andersen, verzinkt de tuin. In het Oude Egypte was het paradijs Aaloe, het rijk van de zonnegod in het Oosten.
Afgeleide betekenissen.
Veel dingen en zaken zijn vernoemd naar het Bijbelse paradijs, soms ironisch bedoeld. Zo is het een meestal hooggelegen galerij in een kerk of theater (zie het artikel Paradijs (architectuur)). Ook zijn enkele plaatsen en buurten ernaar vernoemd, zoals het gehucht Paradijs in België, de buurtschappen Paradijs bij Terneuzen en Paradijs bij De Weere, en de wijk Paradijs in Breda. Zie ook Paradise en Paradis voor andere plaatsnamen.

</doc>
<doc id="15775" url="https://nl.wikipedia.org/wiki?curid=15775" title="Victor Westhoff">
Victor Westhoff

Victor Westhoff (Situbondo (Sitoebondo, Java), 12 november 1916 – Zeist, 12 maart 2001) was een Nederlands botanicus. Hij werd vooral bekend door zijn bijdragen aan de vegetatiekunde en de natuurbescherming. Hij schreef samen met Hanneke den Held het boek "De plantengemeenschappen in Nederland" dat binnen de vegetatiekunde als "Westhoff &amp; Den Held" een begrip werd. Voorts heeft hij het natuurbeheer in Nederland theoretisch onderbouwd en er richting aan gegeven. Zijn afkorting in de vegetatiekunde is 
Leven en werk.
Wetenschap.
Victor Westhoff kreeg zijn opleiding als vegetatiekundige voor een deel bij de Zwitser Josias Braun-Blanquet in Montpellier, die de basis legde voor de zogenaamde Frans-Zwitserse school binnen de vegetatiekunde waartoe ook Westhoff behoorde. Andere leermeesters zijn Meijer-Drees en De Leeuw. Hij promoveerde op de plantengemeenschappen die langs de kust te vinden zijn. Samen met Meltzer schreef hij het eerste Nederlandstalige plantensociologische handboek. Na 1947 werd hij wetenschappelijk medewerker aan het Laboratorium voor plantensystematiek en -geografie van de Landbouwhogeschool Wageningen, vervolgens Hoofd van de afdeling Botanie en plaatsvervangend directeur van het Rijksinstituut voor Veldbiologie ten behoeve van het Natuurbehoud. Ten slotte was hij hoogleraar in de vegetatiekunde aan de Katholieke Universiteit Nijmegen van 1967 tot 1981. In 1969 verscheen het boek "Plantengemeenschappen in Nederland", dat hij samen met Hanneke den Held (toen zijn student-assistent) schreef. Vanaf 1995 verscheen het vijfdelige werk "De vegetatie van Nederland", dat Westhoff en Den Held moest vervangen. Ook daaraan leverde hij bijdragen.
In 1970 verscheen het eerste deel van het driedelig werk "Wilde Planten" "Algemene inleiding. Duinen. Zilte gronden" , deel 2 "Het lage land" verscheen in 1972 en deel 3 "De hogere gronden" in 1973, dat een uitvoerige beschrijving geeft van de flora en vegetatie van de Nederlandse landschappen. Van dit werk werden er meer dan 100.000 verkocht.
Natuurbescherming.
Op het terrein van natuurbescherming was Westhoff lange tijd een autoriteit. In 1945 schreef hij een rede voor het congres in Drachten van de Nederlandse Jeugdbond voor Natuurstudie (NJN) over het natuurbeheer in Nederland. De NJN was het namelijk oneens met de economische exploitatie van natuurgebieden door Natuurmonumenten en zorgde daarbij voor roerige ledenvergaderingen. De rede van Westhoff betekende een ommekeer in dit conflict. Westhoff legde uit dat de natuurwaarden in Nederland vooral gebonden zijn aan bepaalde oude vormen van agrarisch beheer. Hierbij ontstaan zogenaamde halfnatuurlijke gemeenschappen en daar worden de zeldzaamheden in gevonden. Natuurbeheer dient dat oude agrarische beheer na te bootsen om de halfnatuurlijke gemeenschappen in stand te houden. Zo leverde hij de basis voor de klassieke natuurbeschermingsvisie die tot ver in de jaren 70 dominant bleef. Ook bij verdere ontwikkeling van deze visie was hij erg belangrijk.
Hij vervulde tal van functies binnen de natuurbescherming in Nederland. Zo was hij behalve lid van de NJN. van 1943 tot 1947 hoofd van de afdeling Landschapsverzorging van de ANWB. Omstreeks die tijd stimuleerde hij met goed gevolg het bestuur van Landschap Overijssel om het gebied "Dal van de Mosbeek" aan te kopen. Ook was hij adviseur van Natuurmonumenten, het Staatsbosbeheer en de Duinwaterleiding van 's-Gravenhage.
Levensbeschouwing en kunst.
Westhoff had veel belangstelling voor religie. Hoewel kleinzoon van een dominee had hij veel belangstelling voor het boeddhisme. Bekend van hem is de stelling dat het protestantisme een betere basis is voor natuurbescherming dan het rooms-katholicisme, dat meer belangstelling heeft voor de culinaire waarde van natuur.
Westhoff schreef naast wetenschappelijk werk ook poëzie. Hij had bovendien een grote bewondering en belangstelling voor de muziek van Wolfgang Amadeus Mozart.
Westhoff overleed op 84-jarige leeftijd ten gevolge van een auto-ongeluk na een etentje met oude vrienden.
Nagedachtenis.
Op zeven plaatsen in natuurgebieden in Nederland staat een door Willem van der Velden gemaakt beeld ter gedachtenis aan Victor Westhoff met de tekst: "hij observeert - hij beschrijft de natuur - in al haar verscheidenheid - telkens weer - hij volgt de natuur. - Ter gedachtenis aan Victor Westhoff (1916–2001)":
Publicaties.
Vakpublicaties.
Westhoff heeft bijna 600 artikelen over geobotanie en taxonomie gepubliceerd.
Overig.
Verder schreef hij levensbeschouwelijke werken en poëzie. Enkele van zijn gedichten zijn gepubliceerd onder zijn pseudoniemen: Atlanticus en Peter Sandifort.
Drie dichtbundels zijn van hem verschenen:
Biografie.
In 2018 verscheen een biografie over Westhoff onder de titel "Natuurbescherming als hartstocht, Victor Westhoff (1916-2001)", geschreven door Frank Saris, een publieksversie van zijn tegelijk verschenen proefschrift "Victor Westhoff, Natuurbescherming als toevluchtsoord". Eerder was er: "Victor Westhoff Bibliografie 1933–2002" (1991) van M.J. Goris, H.G.J.M. van der Hagen, S.M. Hennekens, J.T.Hermans, J.H.J. Schaminée en bewerkers B.J. Veld en J.N. Westhoff-de Joncheere. In 2013 is deze aangevuld door J.N. Westhoff-de Joncheere.

</doc>
<doc id="15778" url="https://nl.wikipedia.org/wiki?curid=15778" title="Jacob Cats (dichter)">
Jacob Cats (dichter)

Jacob Cats (Brouwershaven, 10 november 1577 – Den Haag, 12 september 1660) was een Nederlands dichter, jurist en politicus. Cats is ook bekend als Vader Cats, vanwege zijn veelal didactische gedichten (zoals de frase "Kinderen zijn hinderen, zei vader Cats").
Leven.
Cats werd geboren als vierde kind van zijn gezin. Zijn familie was een weinig bekende regentenfamilie uit Zeeland. Zijn geslacht is niet verwant aan dat van de Heeren van Cats op Noord-Beveland. Jacob Cats zat eerst op de Latijnse school in Zierikzee en bezocht daarna de universiteit te Leiden, hoewel zijn naam in het studentenalbum ontbreekt. Hij promoveerde in Orléans en legde zijn eed als advocaat af in Den Haag.
Hij vestigde zich na zijn eed in 1603 in Middelburg, waar hij een werkzame praktijk had, vooral in geschillen over de kaapvaart, en werd evenals Simon van Beaumont in december 1603 tot stadsadvocaat aangesteld. Op 31 mei 1605 trouwde hij in de Nieuwe Kerk te Amsterdam met de 26-jarige Antwerpse Elisabeth van Valckenburg. De moeder van Elisabeth woonde in Antwerpen en was verwant aan de schatrijke familie Vogelaer.
Hun jongste dochter Elisabeth Cats trouwde eerst met Cornelis Musch, en later met Diederik Pauw. Kleindochter Elisabeth Musch is bekend van de historische roman van Jacob van Lennep.
Met het Twaalfjarig Bestand hield de kaapvaart op, en de stedelijke processen verminderden, zodat hij bij het einde van 1612 al zijn tijd en geld beschikbaar had om geïnundeerde landen in Zeeuws-Vlaanderen te bedijken. Ondanks veel tegenspoed en rechtsgedingen was hij na een aantal jaar grootgrondbezitter geworden.
Van 30 oktober 1621 tot 31 maart 1623 was hij pensionaris van Middelburg. Vervolgens werd hij pensionaris van Dordrecht van 1623 tot 1636. Op 3 juli 1636 werd hij benoemd raadpensionaris van Holland, waarbij negen jaar later het ambt van grootzegelbewaarder kwam. Cats was van 1629 tot 1631 ook al voor korte tijd raadpensionaris geweest. Tot 1651 bekleedde hij dit ambt.
Aan het einde der Grote Vergadering op 27 september 1651 legde hij zijn ambten neer. Zijn Munnikenhof bij Grijpskerke, de Catshoeve bij Groede en bovenal Sorghvliet getuigden alle van zijn zin voor economie en buitenleven. Hij overleed op Zorgvliet in Den Haag, in het huis dat nu als ambtswoning van de minister-president in gebruik is, het Catshuis. Hij werd begraven in de Kloosterkerk in Den Haag. In deze kerk staat op de plaats waar zijn graf lag een gedenkteken.
In 1829 werd in Brouwershaven het standbeeld van Jacob Cats opgericht, gemaakt door Philippe Parmentier.
Dichtwerken.
Ooit behoorden de dichtwerken van Cats tot de meest gelezen boeken van Nederland. Het gewone volk bezat vaak niet meer dan twee boeken, te weten een Statenbijbel en een dichtwerk van Cats, zoals bijvoorbeeld "Houwelijk" (1625). Cats werd als volksdichter zelfs vergeleken met Homerus. In de negentiende eeuw was de populariteit van Cats al flink afgenomen. Willem Bilderdijk zei hierover: "doch die zijn God verstiet, moest ook zijn Cats verstooten". Tussen 1843 en 1854 verscheen een nieuwe uitgave van de werken van Cats in gemoderniseerde spelling, gemaakt door Matthias de Vries en Arie de Jager, getiteld "Dichtwerken van Jacob Cats, naar de behoeften der tegenwoordigen tijd ingerigt". Het betrof een gematigde modernisering waarin eigenlijk alleen de spelling werd aangepast. Toch was de ontvangst lauw te noemen: de recensenten vonden het spijtig dat Cats door de gemoderniseerde spelling van zijn oude, statige sfeer beroofd werd. Latere edities van Cats' dichtwerken, zoals de Volks-uitgaaf van Roelants uit omstreeks 1880 werden dan ook gewoon in de oude, zeventiende-eeuwse spelling gezet. In 1976 is er bij Uitgeverij De Banier een facsimile-uitgave van "Alle de wercken van den Heere Jacob Cats" verschenen naar de editie van 1712.
Bibliografie.
De spelling van de titels varieerde weleens.

</doc>
<doc id="15780" url="https://nl.wikipedia.org/wiki?curid=15780" title="Groeiring">
Groeiring

Groeiringen, of, populair gezegd, jaarringen, zijn patronen die vooral herkenbaar zijn op de doorsnee van dwars gezaagd hout (kopshout). Groeiringen zijn ook herkenbaar op langshout, in het bijzonder op dosse gezaagd hout waar ze de vorm hebben van zogeheten vlammen.
Bomen, vooral bomen die groeien in een gematigd klimaat, hebben een wisselende groeisnelheid. Rondom het binnenste, reeds afgestorven hout bevindt zich een levende laag, waarin het cambium zorgt voor de diktegroei. Onder gunstige omstandigheden groeit de boom snel en zijn de cellen van het hout wijd van diameter; wordt het weer slechter dan worden ook de cellen kleiner van diameter.
Op doorsnee zijn deze verschillen zichtbaar als lijnpatronen die concentrische ringen vormen. Deze heten groeiringen. Deze zijn met name duidelijk als de groei geruime tijd geheel stilvalt, zoals in de winter, of bij een uitgesproken droog seizoen. Vaak wordt er per jaar één groeiring aangelegd, en in dat geval kan men aan een omgezaagde boom (of aan een uitgeboorde kern) zien op welke leeftijd deze is geveld door het aantal ringen van de rand naar het centrum te tellen.
Het is in principe ook mogelijk dat er in één jaar meer dan één groeiring gevormd wordt, of dat er in een jaar helemaal geen groeiring gevormd wordt. De term "jaarring" is dan ook minder juist.
In drogere en nattere omstandigheden, of in koudere en warmere, zullen bomen groeiringen van verschillende dikte vormen. De zo ontstane patronen van dikkere en dunnere groeiringen zijn te vinden bij alle bomen in een bepaald gebied, die aan dezelfde klimaatomstandigheden zijn blootgesteld. Deze vergelijkbare patronen (te zien als lichte en donkere ringen op de foto's) worden gebruikt in de dendrochronologie.
Ook de elfjarige zonnecyclus (minima en maxima van zonneactiviteit) is terug te vinden in de groeiringen van bomen. Tijdens maxima zijn de ringen dikker.
Rondom de groeiringen van een boom kan zich marginaal parenchym bevinden. Bij tropische soorten is dit vaak de meest duidelijke manier om groeiringen te herkennen.
Jaarcycli in andere organismes.
Ook in andere materialen en afzettingen zijn jaarcycli te herkennen, al kan men vaak niet spreken van jaarringen of groeiringen. Zo is in de schubben van vele soorten vissen en de osteodermen van krokodilachtigen seizoensvariatie te herkennen, maar ook in afzettingen van sneeuwlagen in gletsjers en poolgebieden en op Groenland. In zulke lagen, maar ook in sedimentgesteenten kan voldoende regelmaat zitten om van een jaarcyclus te kunnen spreken. Elk laagje in gesteente met een jaarcyclus wordt een warve genoemd en evenals sneeuwlagen worden dergelijke afzettingen gebruikt voor datering in de geochronologie. Voorbeelden van warven zijn te vinden in:

</doc>
<doc id="15785" url="https://nl.wikipedia.org/wiki?curid=15785" title="Ouranos">
Ouranos

Ouranos (Oudgrieks: ) of Uranus (gelatiniseerd) is een figuur uit de Griekse mythologie. Hij is de personificatie van de hemel. Volgens Hesiodos hangt deze hemelkoepel zo hoog boven de aarde (Gaia) als de Tartaros (het diepste deel van de onderwereld) onder haar ligt. Een bronzen aambeeld zou tien dagen nodig hebben om vanaf Ouranos naar het aardoppervlak te vallen. Ouranos werd zelden afgebeeld als een persoon.
De naam "Ouranos" wordt wel in verband gebracht met de godheid Varuna uit het hindoeïsme. Beide namen zouden komen van een Indo-Europese stam die 'bedekken' betekent. Deze theorie wordt echter niet alom aangehangen. De Romeinse tegenhanger van Ouranos is Caelus.
Oorsprong en nakomelingen.
Ouranos is de zoon en echtgenoot van Gaia, de Aarde. Zij vormen het oudste godenpaar en zijn verantwoordelijk voor de creatie van vele mythologische figuren, waaronder de cyclopen, de Titanen, de Hecatoncheiren en de Oceaniden. Uit angst voor zijn kroost verbande Ouranos de Cyclopen, de Titanen en de Hecatoncheiren naar Tartarus. Uiteindelijk wordt hijzelf met de hulp van zijn eigen vrouw Gaia, door zijn zoon, de Titaan Kronos, met een sikkel gecastreerd. Zijn genitaliën vallen in de zee en uit het zaad wordt Aphrodite/Venus geboren. Uit het bloed dat op aarde spat worden de Erinyen (Furies), reuzen en Meliae (nimfen van de esseboom) geboren. Vanaf Ouranos' castratie heerst Kronos met zijn zuster en vrouw Rheia over de wereld tot Kronos op zijn beurt het veld moeten ruimen voor zijn zoon Zeus.

</doc>
<doc id="15786" url="https://nl.wikipedia.org/wiki?curid=15786" title="Uranus">
Uranus



</doc>
<doc id="15796" url="https://nl.wikipedia.org/wiki?curid=15796" title="Alessandro Petacchi">
Alessandro Petacchi

Alessandro Petacchi (La Spezia, 3 januari 1974) is een voormalig Italiaans wielrenner. Hij was een specialist op het gebied van de massasprint. Petacchi gold daarin jarenlang als een van de besten ter wereld. 
Zijn bijnaam "Ale Jet" zegt voldoende over zijn sprintcapaciteiten. Andere bijnamen zijn "de Speer van La Spezia", "de gentleman-sprinter", "Peta" en "de rappe uit La Spezia".
Wielercarrière.
Na van 1996 tot en met 1999 voor Scrigno en diens opvolger Navigare-Gaerne te hebben gereden, kwam Petacchi in 2000 bij Fassa Bortolo terecht.
In 2003 behaalde hij misschien wel zijn meest tot de verbeelding sprekende resultaat: in de drie "grote rondes" (die van Italië, Frankrijk en Spanje) boekte hij in totaal 15 etappeoverwinningen. Hij was daarmee de derde persoon (na Miguel Poblet in 1956 en Pierino Baffi in 1958) die in alle drie de grote rondes in eenzelfde jaar een etappe-overwinning boekte. In 2004 behaalde hij negen overwinningen in de Ronde van Italië, een nooit vertoond resultaat sinds de Tweede Wereldoorlog. In 2005 won hij voor het eerst in zijn carrière een klassieker: Milaan-San Remo.
In 2006 stapte hij over naar Team Milram. Met deze ploeg greep hij in het voorjaar van 2006 net naast de winst in een paar grote klassiekers: hij werd tweede in Milaan-San Remo en derde in Gent-Wevelgem. In de derde etappe van de Ronde van Italië kwam hij op 8 mei 2006 ten val; hij reed de etappe wel uit, maar bleek een gebroken knieschijf aan zijn val te hebben overgehouden en moest het peloton voor geruime tijd vaarwel zeggen.
In 2007 leek hij nog steeds niet helemaal terug te zijn op zijn oude niveau. In de Giro behaalde hij vijf ritzeges.
In juni 2007 werd bekend dat Petacchi in diezelfde Ronde van Italië positief had getest op het middel salbutamol. Petacchi mocht vanwege een astma-attest een bepaalde hoeveelheid salbutamol gebruiken. Er werd echter meer aangetroffen dan toegestaan, nl. 1352 nanogram per milliliter urine daar waar de toegestane hoeveelheid 1000 is. Het Italiaans Olympisch Comité eiste een schorsing van een jaar, maar de nationale wielerbond sprak hem op 24 juli vrij. De affaire kostte Petacchi wel zijn plaats in de Ronde van Frankrijk 2007, want hij werd door zijn ploeg Milram in afwachting van de uitspraak geschorst. Het Italiaans Olympisch Comité liet het daar echter niet bij en schakelde het internationale sporttribunaal CAS-TAS in. Dat besliste op 6 mei 2008 dat Petacchi toch voor één jaar geschorst moest worden, vanaf 1 november 2007. De twee maanden die hij daarvóór al op non-actief had doorgebracht werden echter afgetrokken, zodat de schorsing slechts liep tot 31 augustus 2008. Alle uitslagen die Petacchi na 31 oktober 2007 al had behaald, werden hem ontnomen, alsook zijn vijf ritzeges in de Giro van 2007.
Op vrijdag 16 mei besloot Team Milram, in overleg met Petacchi, om hun overeenkomst te verbreken met onmiddellijke ingang. Als reden gaf het teammanagement op dat de renner de interne code van de ploeg die onder meer stelt dat geen enkele overtreding van de UCI-reglementering inzake doping wordt getolereerd, niet had gerespecteerd, zelfs al oordeelde het TAS expliciet dat het niet de bedoeling van Petacchi was geweest om het middel als doping te gebruiken en dat de aangetroffen hoeveelheid niet als prestatiebevorderend kan beschouwd worden. De Speer van La Spezia vond dan ook al snel weer een ploeg. Hij maakte vanaf 1 september 2008 zijn rentree voor het Italiaanse ProContinentale Team LPR.
Vanaf het seizoen 2010 kwam Petacchi uit voor Lampre. Hij reed voor het eerst sinds jaren weer eens de Ronde van Frankrijk en deed dat met succes: hij behaalde twee etappezeges en won het puntenklassement. Op 23 april 2013 maakte hij bekend zijn loopbaan per direct te beëindigen. Op 13 juli 2013 werd in de Belgische tour-talkshow "Vive le vélo" bekendgemaakt dat hij de volgende veertien maanden voor het Belgische Omega Pharma — Quick-Step ging rijden.
Vanaf 2015 kwam Petacchi uit voor Southeast. Op 13 juni 2015 beëindigde Petacchi zijn wielercarrière.
Petacchi werd in 2019 gestraft voor het overtreden van de anti-dopingregels in de seizoenen 2012 en 2013. Uit informatie van de Oostenrijkse autoriteiten (Operatie Aderlass) bleek dat de inmiddels gestopte topsprinter verboden middelen gebruikte.
Palmares.
Belangrijkste overwinningen.
Ronde van Spanje.
"20 etappe-overwinningen:"
Ronde van Italië.
"22 etappe-overwinningen:"
Ronde van Frankrijk.
"6 etappe-overwinningen:"
Wereldbekers.
"2 overwinningen:"
Overige overwinningen.
1994 - 1 zege
1995 - 2 zeges
1998 - 1 zege
2000 - 8 zeges
2001 - 5 zeges
2002 - 11 zeges
2003 - 13 zeges
2004 - 9 zeges
2005 - 17 zeges
2006 - 13 zeges
2007 - 11 zeges
2008 - 5 zeges
(°) door de schorsing met terugwerkende kracht zijn deze overwinningen niet geldig
2009 - 9 zeges
2010 - 8 zeges
2011 - 4 zeges
2012 - 4 zeges
2014 - 2 zeges
Totaal: 173 zeges

</doc>
<doc id="15798" url="https://nl.wikipedia.org/wiki?curid=15798" title="Laplace-transformatie">
Laplace-transformatie



</doc>
<doc id="15800" url="https://nl.wikipedia.org/wiki?curid=15800" title="Johannes Hendrikus Donner">
Johannes Hendrikus Donner

Johannes Hendrikus (Hein) Donner (Den Haag, 6 juli 1927 – Amsterdam, 27 november 1988) was een Nederlandse schaakgrootmeester en schrijver. J.H. Donner was zijn schrijversnaam, in de media was hij ook bekend als Jan Hein Donner. Hij was drievoudig Nederlands kampioen schaken. In 1987 ontving hij de Henriette Roland Holst-prijs.
Leven.
Hij werd geboren als zoon van Jan Donner, destijds minister van Justitie en later president van de Hoge Raad. J.H. Donner was een broer van André Donner en daarmee een oom van de politicus mr. Piet Hein Donner. Hein Donner maakte op zijn 14e jaar kennis met het schaakspel.
Hij heeft in zijn schaakcarrière enkele grote toernooi-overwinningen behaald, zoals het Hoogovenstoernooi in 1950; hij eindigde toen, met een vol punt voorsprong, vóór Nicolas Rossolimo en oud-wereldkampioen Max Euwe. In 1958 werd hij gedeeld eerste met Euwe en in 1963 won hij het Hoogovenstoernooi nogmaals. Ook won hij het internationale schaaktoernooi in Venetië in 1967, waarbij hij de toenmalige wereldkampioen Tigran Petrosjan achter zich liet. In een vierdubbelrondige vierkamp in Leiden (1970) moest hij wereldkampioen Spasski voor zich dulden, maar bleef hij oud-wereldkampioen Botwinnik en topgrootmeester Larsen voor.
Naast deze prestaties op het internationale vlak werd Donner drie keer Nederlands kampioen: in 1954 doorbrak hij Euwes jarenlange hegemonie en ook in 1957 en 1958 was hij overwinnaar. Hij kwam twaalfmaal voor Nederland uit op de olympiade. In 1958 werd hem de grootmeestertitel toegekend.
Donner was gehuwd met Irène van de Weetering en in de tweede echt met Marian Coeterier. Hij is de vader van schrijfster Marian Donner.
Voornaam.
Donner noemde zich in publicaties J.H. Donner, naar zijn voornamen Johannes Hendrikus. In de volksmond werd hier Jan Hein van gemaakt, dit tot groot ongenoegen van Donner zelf: "Mijn naam is J.H. Donner, voor mijn vrienden 'Hein'. 'Jan-Hein' was een misplaatste grap van kwaadwillende sportjournalisten, maar zo heet ik niet, heb ik nooit geheten en wil ik ook niet heten."
Schrijverschap.
Naast schaker was Donner ook schrijver. Hij begon als publicist over schaken bij De Tijd en stapte in 1975 over naar De Volkskrant. Intussen was hij ook columns gaan schrijven over allerlei onderwerpen in onder meer Elsevier en Het Parool. Vanaf 1971 was hij medewerker bij Schaakbulletin, een maandblad dat verscheen van 1968 tot 1984. Een bloemlezing van deze stukken, voor zover ze over schaken gaan, is samengesteld door Tim Krabbé en Max Pam en is verschenen als "De Koning, Schaakstukken". Daarnaast schreef hij verhalen, zoals "De Nederlander".
Hij was een groot bewonderaar van de schrijvers J.L. Borges en Harry Mulisch. Met de laatste was hij ook bevriend geraakt en Donner diende als voorbeeld voor de hoofdpersoon Onno Quist in de roman "De ontdekking van de hemel" van Mulisch. Over Mulisch schreef Donner "Van Mulisch' Oude lucht. Een droomanalyse van J.H. Donner" (1979). Hij was ook goed bevriend met de schrijfster Renate Rubinstein. Jarenlang correspondeerden ze met elkaar. De laatste jaren van zijn leven genoot hij vooral bekendheid door de stukjes die hij vanaf 1985 schreef voor NRC Handelsblad.
Veel van de columns van Donner zijn gebundeld, o.a. in "De Nederlander, en andere korte verhalen" (1974), "Slecht nieuws voor iedereen" (1987) en "Van vroeger" (1989).
Voor "Na mijn dood geschreven" (1986) kreeg hij in 1987 de Henriëtte Roland Holstprijs.
Politieke standpunten.
Donner maakte geen geheim van zijn politieke standpunten en verbond daar ook gevolgen aan. In 1966 liet hij de Koninklijke Nederlandse Schaakbond (KNSB) weten dat hij weigerde voor Nederland uit te komen vanwege de manier waarop de provobeweging aangepakt werd. Hij was toen getrouwd met Irène van de Weetering, die actief lid van de provo's was. Hij was een fel tegenstander van het zionisme en bestuurslid van het genootschap Nederland-Cuba. Bij Elseviers Weekblad moest hij vertrekken wegens zijn standpunt met betrekking tot de oorlog in Vietnam: de trofee die hij had gewonnen in Venetië in 1967, een gouden sieraad,
wilde hij schenken aan het Medisch Comité Vietnam, opdat die er medicijnen van kon kopen – of desnoods machinegeweren, zo liet hij weten tijdens een televisie-uitzending. In de zaak Weinreb koos hij de kant van de belaagde schriftgeleerde.
Daarnaast was hij anti-Amerikaans en een aanhanger van het stalinisme.
Gezondheid.
Donner was een kettingroker.
In augustus 1983 kreeg hij een hersenbloeding die het hem zeer moeilijk maakte om te spreken en te typen, wat hem dwong tot een zeer eigen, uiterst beknopte stijl. De stukjes zijn verzameld in vier bundels, "Na mijn dood geschreven", "Geen patiënten", "Slecht nieuws voor iedereen" en "Als schrijver moet je veel lijden". Hein Donner overleed op 61-jarige leeftijd in verpleeghuis 'Vreugdehof' aan een maagbloeding.

</doc>
<doc id="15801" url="https://nl.wikipedia.org/wiki?curid=15801" title="Mossel (weekdier)">
Mossel (weekdier)

De gewone mossel ("Mytilus edulis") is een in zee levend tweekleppig weekdier. De soort wordt ook wel eetbare mossel genoemd. Er bestaan ook zoetwatermosselen.
Beschrijving.
Schelpkenmerken.
De mossel heeft een langwerpig asymmetrisch driehoekige, betrekkelijk dunschalige maar stevige schelp. Er is een zeer onopvallend slot, bestaande uit enkele zeer kleine tandjes. De umbo ligt geheel bij de voorkant die spits is, de achterkant is afgerond.
De buitenkant van de schelp heeft een paarsblauwe kleur. Lichtere kleuren, geelbruin tot groen komen ook voor. In dat geval zijn vaak stralende blauwe tot donkerpaarse lijnen aanwezig. Schelpen van jonge dieren zijn geelachtig en licht doorzichtig. De 'huid' van de schelp (het periostracum) is zwart bij volwassen dieren.
De binnenzijde van de schelp is vanuit de bovenzijde van de schelp (de umbo) tot aan de mantellijn vaak bekleed met parelmoer. Tussen de mantellijn en de schelprand is de schelp paars gekleurd (of een beetje blauw).
Rechter en linker klep van hetzelfde exemplaar:
var. "flavida" 
&lt;/div align=center&gt;
Kenmerken.
Echte ademhalingsbuizen (sifonen) ontbreken, er is wel een in- en een uitstroomopening. De voetklier scheidt een uit eiwitten bestaande kleverige substantie af. Buiten de schelp verhardt deze substantie tot draden (byssusdraden) die zich aan het substraat hechten. Deze byssusdraden zijn taai en elastisch en hebben een zeer hoge sterkte waardoor de schelp stevig verankerd wordt.
Voortplanting.
Zoals bij de meeste tweekleppigen vindt de voortplanting buiten de dieren in het zeewater plaats. Min of meer gelijktijdig worden miljoenen eitjes en zaadcellen van vele volwassen dieren het water in gespoten. In het zeewater vindt de bevruchting plaats. Er ontstaat dan een larve met een planktonische levenswijze. De larven kunnen wel enigszins op eigen kracht door het water zwemmen, maar deze beweging is slechts van ondergeschikt belang. De larve gaat waar de zeestroming het dier heen voert, zoals dat met al het plankton het geval is. Na ongeveer een maand wordt de larvale schelp gevormd, die gedurende enige tijd verder aangroeit. De larvale schelp ziet er nog niet zo uit als die van de volwassen mossel. Na verloop van tijd wordt de schelp te zwaar voor een zwevende levenswijze en zakt het broed naar de zeebodem. Deze broedval is een kritieke fase, want het dier is afhankelijk van de geschiktheid van de plaats om zich met byssusdraden (de baard van een mossel) vast te kunnen hechten. Daarvoor leent een vaste ondergrond zich het best. Aangezien het dier nog maar 1,5 à 2 mm groot is, is de speelruimte niet groot: lange afstanden om een geschikte plaats op te zoeken kunnen niet worden afgelegd. De fase is verder kritiek, omdat ook op de zeebodem veel predatoren aanwezig zijn. Slechts een gering deel van de oorspronkelijke larvenpopulatie komt terecht op een geschikte plek en overleeft de eerste periode. Mosselen van ongeveer 1 centimeter zijn mosselzaad, wanneer de mosselen circa vier tot vijf centimeter groot zijn, zijn ze halfwasmosselen. Na ongeveer twee jaar zijn de mosselen zes tot zeven centimeter groot en geschikt voor consumptie.
Habitat en leefwijze.
De mossel leeft op een vast substraat (epibiont) omdat hij aanhechting voor de byssusdraden nodig heeft. Het substraat kan bestaan uit een stenen ondergrond, maar oude 
veenbanken en oude verharde kleibodems die op de zeebodem aanwezig kunnen zijn, voldoen ook. Daarnaast wordt gebruikgemaakt van andere organismen met een hard skelet, zoals grote schelpen. Dat kunnen ook soortgenoten zijn.
Door zijn stevige verankering door middel van de byssusdraden zijn mosselen in staat zich in zeer onrustig water te handhaven. De gestroomlijnde schelp helpt daarbij omdat het water er gemakkelijk langs stroomt en dus weinig grip op de schelp kan krijgen. Omdat het dier een weinig mobiele levenswijze heeft, is het niet in staat om zich tegen sedimentatie van zand en slib boven op de schelp te verweren door zich te verplaatsen. Daarom is een vestiging in onrustig water ook gunstig, omdat daarmee het substraat vrij van sediment gehouden wordt. Toch komt de mossel ook in zeer rustig water voor. Dergelijke biotopen moeten dan wel een heel geringe of liefst geheel afwezige sedimentatie hebben.
Een optimale habitat vormt de getijdenzone. De soort is in grote hoeveelheden, vaak dicht op elkaar, te vinden op rotskusten. Ook kunstmatige rotskusten, door mensen aangelegde dijken, vormen een goede habitat. Een plek waar mosselen vaak voorkomen, is de omgeving van de laagwaterlijn in een waddengebied. Op deze plaats kunnen zich mosselbanken vormen. Dit kunnen enorme opeenhopingen van levende en dode mossels zijn. De schelpen vormen het harde substraat voor jonge mosselen en op deze wijze kan zich een rifachtige structuur vormen, een mosselbank. Door de grote hoeveelheden pseudofaeces zetten de mosselen zelf slib af in en rond de mosselbank. De mosselen zelf zijn met byssusdraden aan elkaar vastgehecht. Zo kan zich een verschillende decimeters boven het wad uitstekend stabiel mosselrif vormen.
Een mossel kan bij eb ongeveer zes uur boven water blijven. Veel langer wordt niet verdragen, dan treedt sterfte op. Tijdens de emersieperiode houdt een sluitspier de schelp toe om uitdroging te voorkomen. Bij vloed staat de mossel onder water, de sluitspier ontspant en de kleppen openen zich om voedsel uit het water te filteren. Een mossel kan 18 tot 24 jaar oud worden.
Voeding.
De mossel is een filtervoeder. Het enige wat hij hoeft te doen is zijn huisje openen. Door de instroomopening wordt water naar binnen gezogen en door de uitstroomopening spuit het dier het water weer naar buiten. Ondertussen komt het water voorbij een rij kieuwen, meer specifiek bladkieuwen ("ctenidia"). Die halen uit het voorbij stromende water zuurstof (O2) en voedsel. Het water wordt door ciliën op de kieuwen voortgeduwd. Deze ciliën nemen het voedsel op en verplaatsen het naar een slijmlaag, die dan de voedseldeeltjes naar de maag brengt. Het voedsel van de mossel bestaat voornamelijk uit plankton. Ander zwevend stof, zoals slib, wordt ook uit het water gefilterd.
Verteerd en onverteerbaar materiaal wordt in pakketjes van pseudofaeces uitgeworpen. Zo kunnen enorme hoeveelheden slib door mosselen uit het water worden gehaald en vastgelegd.
Mosselen kunnen door het opnemen van giftige stoffen of algen die giftige verbindingen produceren, zelf ook giftig worden. Hier hebben ze zelf tot op zekere hoogte geen last van, maar consumptie door dieren (inclusief de mens) die hoger in de voedselketen staan kunnen door een cumulatief effect wel schade ondervinden.
Natuurlijke vijanden.
De belangrijkste natuurlijke vijanden van de mossel zijn waadvogels, zoals de scholekster, de eidereend en de zee-eenden. Bij laag water zoekt de scholekster de mosselen op en verbrijzelt ze of wrikt ze met haar snavel open. Daarnaast zijn zeesterren ondanks hun trage beweging geduchte roofdieren. Een zeester kruipt op de mossel en trekt met haar armen de twee schelpdelen van elkaar. De armen van de zeester zijn voorzien van vele kleine zuignapjes aan de onderzijde. Die zuigen zich vast aan de schelpen van de mossel en oefenen zo een trekkracht op de schelp uit. De zeester hoeft verder geen inspanning te leveren aangezien de zuignapjes een constante kracht uitoefenen. Zoals elk schelpdier moet de mossel om de schelp dicht te krijgen zijn sluitspier gebruiken. Het dichthouden van een schelp kost dus ook zonder een aanval van een zeester al energie. Als daar de trekkracht van de zeester bovenop komt, raakt de mossel dan ook betrekkelijk snel moe. Zodra de mossel de schelp iets opent, spuit de zeester zijn maagzuur naar binnen. De mossel trekt zijn schelp weer dicht maar wordt nu al deels verteerd door de zure sappen van de zeester. Het duurt dan niet lang meer voordat de stervende mossel zijn schelpdelen weer opent en door de zeester verder verteerd en opgeslurpt wordt. Een lege schelp blijft over.
Een derde vijand van de mossel is de vleesetende slak, zoals de tepelhoorn. De tepelhoorn boort een gaatje in de schelp met zijn rasptong of radula, die bezet is met tandjes. Daarna wordt de inhoud door het gaatje opgelost en leeggezogen en blijft de mosselschelp leeg achter.
Een nieuwe bedreiging is de Japanse oester; deze exoot maakt gebruik van hetzelfde substraat als de mossel, maar filtert bovendien ook de mossellarven mee uit het water en eet die op.
De mens is ook een vijand van de mossel, omdat de vangst schade toebrengt aan de populaties. Dit speelt minder mee bij gekweekte mosselculturen.
Voorkomen en kweek.
De mossel is een van de meest algemene diersoorten aan de Nederlandse en Belgische kust.
In Nederland komen kweekmosselen onder andere voor in twee gebieden: de Oosterschelde en de Waddenzee, waarbij op dit moment de Waddenzee de grootste producent is van kweekmosselen, ook wel mosselzaad genoemd. Ook aan de Hondsbossche Zeewering, de pieren van IJmuiden, Hoek van Holland en verder op de basalten zeeweringen langs de kust komt mosselzaad voor. De vishandel spreekt in de beide eerste gevallen van Zeeuwse mosselen omdat alle Nederlandse mosselen voor consumptie in de Oosterschelde verwaterd (zandvrij gespoeld) worden. Door vervuiling van randzeeën als de Noordzee is de natuurlijke populatie de afgelopen honderd jaar met circa 70% afgenomen.
Voor de Belgische Kust startte de Colruyt Group in januari 2022 de voorbereidingen voor een eerste commerciële zeeboerderij met mossellijnen in hangcultuur. De gemeente Nieuwpoort was tegen het project gekant, vanwege mogelijke nadelen voor de kustvisserij en de jachthaven.
Fossiel voorkomen.
In het Noordzeegebied is de mossel sinds het Boven Plioceen bekend. Overigens behoort een groot deel van de oudere fossielen (Plioceen en Onder Pleistoceen) tot "Mytilus trossulus". Dit is een verwante soort met een huidige verspreiding die noordelijker is dan die van de gewone mossel.
Herkomst.
De mossel behoort met een aantal andere weekdieren tot een groep van soorten die een oorsprong in de Grote Oceaan hebben. Er wordt aangenomen dat deze soorten vanaf het vroeg Plioceen via de Beringstraat naar de Atlantische Oceaan zijn gemigreerd. De mossel behoort tot de middengroep van gearriveerde soorten. Tot deze Pacifische groep behoren onder andere ook de strandgaper, de uitgestorven "Acila cobboldiae", het nonnetje, de wulk, alikruik en purperslak.
Verhouding tot de mens.
Etymologie.
"Mytilus" van "Mutilus" wat mossel betekent; "edulis" betekent zowel eetbaar als smakelijk.
Consumptie.
Mossels zijn als zeevrucht een bekend ingrediënt, ze bevatten eiwitten, mineralen, vitamines, fosfor, ijzer, 
jodium en seleen. Met 2,5% is het vetgehalte te verwaarlozen. Honderd gram gekookt mosselvlees levert 70 kcal. Voor consumptie worden vijf gewichtsklassen onderscheiden, aflopend van groot naar klein zijn dat: Goudmerk, Jumbo, Imperiaal, Super en Extra.
Het mosselseizoen loopt van half juli tot half april, dus niet alleen tijdens maanden met een "r" zoals vroeger wel beweerd werd. Ook buiten het mosselseizoen zijn mosselen te koop, dit zijn echter diepgevroren of geïmporteerde mossels. De Nederlandse mosselproductie lag in 2009 rond de 70.000 ton.
In België en Nederland worden mosselen doorgaans met frieten gegeten ("moules-frites"), in Nederland ook wel met brood en sauzen. Het plaatsje Philippine in Zeeuws-Vlaanderen is een geliefde plek voor mosseleters, er staat daar een aantal mosselrestaurants en een (druipend) mosselmonument. De tot voor kort enige mosselveiling van Europa staat in Yerseke, recent wordt de Vlaamse mossel uit hangmosselcultuur in Oostende geveild. De met name in België en Nederland populaire Zeeuwse mossel wordt grotendeels verhandeld in Yerseke.
Sommige mensen zijn overgevoelig voor de eiwitten van de mossel, wat kan leiden tot huidirritatie en misselijkheid. Mensen met een lichte allergie voor mosselen zullen daar alleen last van hebben bij het begin van het seizoen, later in het seizoen loopt het eiwitpercentage terug. Volgens een fabeltje is het niet verstandig is om mosselen te eten tijdens de zwangerschap. Hoewel mosselen in het verleden vanwege de slechtere koeltechnieken minder goed bewaard konden, is dat achterhaald. Gekookte mosselen en mosselen uit blik kunnen tijdens een zwangerschap veilig gegeten worden.
Verpakte mosselen krijgen soms een “biolabel”, maar volgens critici voldoen alle Belgische en Nederlandse mosselen aan de “bio-vereisten”. Anderzijds is de mosselkweek vaak (zee)milieuverstorend.

</doc>
<doc id="15803" url="https://nl.wikipedia.org/wiki?curid=15803" title="Sneltram">
Sneltram

Een sneltram valt binnen de term lightrail en is een mengvorm van een tram met metro- of spoorwegkenmerken. Er rijden trams op zulke lijnen, maar de infrastructuur vertoont kenmerken die ook bij trein of metro worden aangetroffen; soms is er zelfs sprake van gecombineerd gebruik. Dit type tram verzorgt vervoer van stadscentra naar wat verder weg gelegen buitenwijken en voorsteden. Deze vorm van sneltrams in Nederland ging in de jaren tachtig rijden. Voor de jaren 1980 waren al tramlijnen met een snel karakter. Bekende voorbeelden zijn de huidige lijn 11 in Den Haag en het tramtraject over de Cornelis Lelylaan in Amsterdam.
De tweede generatie sneltrams werd vanaf de jaren zestig in Duitsland ontwikkeld onder de noemer Stadtbahn. Trams hadden toen vaak een breedte van 2,20 m tot 2,40 m; met een zeldzame uitschieter van 2,50 m in Keulen. Stadtbahn-trams hadden vaak al een breedte van 2,65 m en daarbij ook een grotere afstand tussen de draaistellen. De lengte van zo'n "nieuwe tram" was 25 m tot 28 m: even lang als de toen gebruikelijke achtassers. Deze grotere capaciteit kwam extra tot zijn recht doordat de trams te koppelen waren. Dit gebeurde ook en vooral tijdens vervoer van passagiers, iets wat uiterst zeldzaam was bij reguliere gelede trams in de jaren 1970. Stadtbahn-/sneltrams hebben daarnaast een hogere topsnelheid voor de afstanden buiten de bebouwde kom. Door ze een eigen baan (en vaak voorrang bij kruisingen) te geven zijn ze ook daadwerkelijk sneller binnen de bebouwde kom.
Geschiedenis.
De eerste sneltramlijn van Nederland is de geheel op vrije baan liggende Haagse tramlijn 11, die op 15 juli 1927 in bedrijf werd genomen door de net opgerichte NV Gemengd Bedrijf der Haagsche Tramweg-Maatschappij (sinds 2002 NV HTM Personenvervoer). Deze voormalige stoomtramlijn ligt geheel binnen de stad en er was een speciale serie trams voor gebouwd. Deze serie reed tot 1965. Sindsdien rijden er geen speciale trams meer; toch heeft de lijn in tegenstelling tot andere Haagse stadstramlijnen uit die tijd een snel karakter dankzij de vrije baan.
De tweede tramlijn in Nederland waarvoor het begrip "sneltram" werd gebruikt, ging in 1962 in Amsterdam rijden. Dit was de toen heropende en verlengde tramlijn 17, sinds 1971 tramlijn 1, tussen Surinameplein en Osdorp. Met name de route over de Cornelis Lelylaan had een sneltramkarakter, kruisingsvrij en in het midden van een stadsautoweg. De baan was aanvankelijk op groefrails in het zand aangelegd en begon al snel te verzakken waarbij vooral bij enige snelheid de trams hevig slingerden. In de jaren tachtig is de baan verbeterd en is er veldspoor met betonnen dwarsliggers in een grindbed aangelegd. In 1972 kwamen er gelijkvloerse kruisingen met de afritten van de Ringweg en in 1986 kwamen er gelijkvloerse oversteekplaatsen bij het nieuwe station Amsterdam Lelylaan. Het begrip sneltram heeft zich elders verder ontwikkeld, zodat deze route naar de huidige maatstaven geen sneltram meer genoemd kan worden, maar een "snelle tram".
In Duitsland werd in dezelfde periode (1961) bij de verbouwing van de huidige A40 tot de Ruhrschnellweg in de middenberm een soortgelijke tramlijn aangelegd tussen de Bismarckplatz in Essen en Mülheim an der Ruhr, lijn 8/18. Deze lijn werd vanaf 1977 verbouwd tot Stadtbahn, lijn U18. Toen is men er ook met sneltrammaterieel gaan rijden. Aan de andere kant van de Ruhrschnellweg verscheen tussen de watertoren en Kray in de middenberm lijn 3, in 1985 vervangen door een geleide bus. 
De in 2005 ingestelde Amsterdamse tramlijn 26 naar IJburg heeft veel kenmerken van een sneltram, waaronder de Piet Heintunnel, maar maakt geen gebruik van sneltrammaterieel.
Sneltrams vanaf de jaren zeventig.
De tweede generatie sneltram vanaf de jaren zeventig heeft een hoge vloer, hoge perrons en daarom een gelijkvloerse instap. Het voertuig is breder dan een tram (meestal 2,65 meter breed) en maakt volledig gebruik van een eigen baan. Dit soort sneltrams vertoont veel gelijkenissen met een metro, het belangrijkste verschil met een volwaardige metro is dat er gelijkvloerse kruisingen zijn. Een sneltram kan dus gezien worden als oplossing voor lijnen met meer vervoer dan een tram aankan, met beduidend lagere aanlegkosten dan een volwaardige metro.
Beveiliging.
Bij de eerste generatie sneltramlijnen zijn de meeste kruisingen, net als bij een gewone tram, alleen beveiligd met verkeerslichten of waarschuwingslichten. Er worden bij nieuwe sneltramlijnen of verlengingen steeds vaker met spoorbomen beveiligde overwegen toegepast. Bij de sneltramlijnen in Rotterdam zijn de kruisingen later alsnog beveiligd met spoorbomen, vanwege het grote aantal ongevallen op de overwegen. Bij de Utrechtse sneltram zijn in Nieuwegein inmiddels drie en in IJsselstein bijna alle overwegen beveiligd conform treinoverwegen, met slagbomen, en op de Uithoflijn één. Ook verscheen er bij de Amstelveenlijn (in 2004) één anders beveiligde overweg bij de verlenging naar Westwijk.
Lagevloer-materieel.
Door de ontwikkeling van de lagevloertram is het niet meer noodzakelijk hoge perrons te gebruiken om een gelijkvloerse instap mogelijk te maken. Daarom kennen de sneltrams voor de Zoetermeer Stadslijn (RandstadRail) en voorheen het proefbedrijf van de RijnGouwelijn geen hoge vloer meer, maar juist een lage vloer, net als de moderne lagevloer-stadstrams. Sinds eind jaren negentig maakt ook de Stadtbahn van Keulen gebruik van lagevloer-sneltrams: deze hebben ook een grote radstand en hoge topsnelheid en zijn nog echte sneltrams. Groot voordeel is dat door het vervallen van de hoge perrons het eenvoudiger is sneltrams in te passen in (binnen)steden.
Sneltrams in Nederland.
Sneltram Utrecht - Nieuwegein/IJsselstein.
De sneltram tussen Utrecht Centraal en Nieuwegein/IJsselstein is in delen geopend in periode 1983-1985 om zo de nieuwbouwwijken in de satellietsteden Nieuwegein en IJsselstein met Utrecht te verbinden. Aanvankelijk zou een spoorlijn worden aangelegd, maar er is gekozen voor een sneltram. In 2020 vond een grootschalige renovatie plaats die het net geschikt maakte voor lagevloertrams; deze gingen begin 2021 in dienst.
Sneltram Rotterdam.
De sneltram van de RET in Rotterdam-Prins Alexander is een onderdeel van de metro (lijn A en lijn B). Het eerste deel van deze sneltramlijn werd geopend in 1983. De gemeente wilde uit kostenoverwegingen geen metro maar een sneltram aanleggen in Prins Alexander. Om het recht op subsidie voor metroaanleg te behouden, heeft men gekozen voor hetzelfde profiel als de gewone metrolijnen, met een bakbreedte van 2,73 m. De bovenleidingspanning is net als de Rotterdamse metro 750 volt gelijkspanning.
Omdat het sneltrammaterieel, afgezien van de aanwezigheid van een pantograaf voor het rijden onder bovenleiding en een aantal aanpassingen om het zicht van de bestuurder voldoende te waarborgen bij gelijkvloerse kruisingen, grotendeels gelijk is aan het metromaterieel, wordt deze sneltram meestal aangeduid als metro, hoewel het hier juridisch gezien om een tram gaat.
Ook lijn E van de Rotterdamse metro is uitgevoerd als sneltram tussen Rotterdam Melanchthonweg en Den Haag Centraal.
In de periode 2017-2019 is de spoorlijn Rotterdam Centraal – Hoek van Holland Strand verbouwd tot sneltram. Deze lijn is in 2019 aangesloten op de Rotterdamse metro- en sneltramstelsel ter hoogte van metrostation Schiedam Centrum en ontvlochten van het spoorwegnet (behalve voor goederenvervoer). Metrolijn B rijdt sindsdien tussen Nesselande en Hoek van Holland Strand. Lijn A rijdt doordeweeks in de spitsuren naar Vlaardingen West.
Sneltram Amsterdam Centraal – Amstelveen Westwijk.
Op 30 november 1990 werd de Amstelveenlijn (sneltramlijn 51) geopend. Deze lijn was van station Amsterdam Centraal tot station Amsterdam Zuid een metro (lag geheel op vrije baan en kreeg spanning via een derde rail). Vanaf daar reed het voertuig verder als sneltram naar Amstelveen Poortwachter (vanaf 2004: Westwijk).
Op het deel in Buitenveldert en Amstelveen nam de tram spanning af via een pantograaf. Omdat er over een deel van het traject ook een stadstram rijdt (lijn 5 naar Amstelveen Centrum), is voor dit traject gekozen voor de tramspanning van 600 volt. Vanwege het grote verschil in vloerhoogte tussen de sneltrams en de gewone trams, waren de haltes hier voorzien van zowel een hoog sneltramperron als een laag stadstramperron.
In de begintijd had de sneltram op station Amsterdam Zuid veel problemen met omschakelen van derde rail naar pantograaf, van 750 volt naar 600 volt en het wegklappen van de treeplanken. Deze treeplanken waren nodig om de afstand te overbruggen tot het perron van de metrolijn: deze perrons zijn berekend op de 3 meter brede metro, waar de sneltrams slechts 2,65 meter breed waren. Op 2 maart 2019 reed de sneltram voor het laatst en het sneltramgedeelte werd verbouwd tot een normale "snelle" tram. De verbouwing duurde tot 13 december 2020, waarna tramlijn 25 op dat traject ging rijden.
RandstadRail.
RandstadRail is een in 2006 in gebruik genomen lightrailnetwerk in Zuid-Holland. In 2005 en 2006 werd de Zoetermeer Stadslijn verbouwd tot een metro-achtige sneltramlijn. Twee Haagse tramlijnen werden gekoppeld aan de bestaande spoorlijn van Den Haag Centraal naar Zoetermeer.
Het traject van de vroegere Hofpleinlijn tussen Den Haag en Rotterdam is aangepast aan het profiel en de bovenleidingsspanning van de Rotterdamse sneltramlijn. Vanaf 10 september 2006 wordt op deze lijn, metrolijn E, hetzelfde materieel ingezet als op de andere Rotterdamse metrolijnen.
De lijnen tussen Den Haag en Zoetermeer kennen een ander profiel. De sneltrams op deze route hebben dezelfde breedte als de RET-metro/sneltrams, maar hebben een lage vloer. Dit omdat deze sneltrams in Zoetermeer als sneltram rijden, maar vervolgens in Den Haag verder rijden als een gewone stadstram. Door de lage vloer kunnen deze trams ook stoppen bij haltes op straatniveau.
Op het gedeelte waar beide soorten materieel rijden zijn net als bij de Amstelveenlijn lage en hoge perrons op de haltes aangelegd. Dit is ook het geval tussen Den Haag Laan van NOI en Leidschenveen.
Sneltrams in België.
In België zijn geen tramlijnen met speciale trams met lange wagenbakken, die slechts geschikt zijn voor hoge perrons van circa 80 cm. Wel zijn er lijnen in dienst met een hoge exploitatiesnelheid.
In gebruik.
De tramlijn van Antwerpen naar Wommelgem (tramlijn 8) heeft zowel in de binnenstad (ondergronds als) als daarbuiten (bovengronds) de kenmerken van een sneltram. Binnen de Antwerpse ring maakt deze tram gebruik van de premetrotunnels die door het Pegasusplan opengesteld zijn. Het aantal geopende haltes in de Reuzenpijp is beperkt zodat de commerciële snelheid hoog is; de gewone tramlijn die er bovengronds rijdt, heeft daar wel meer haltes.
Verder kunnen lijn 3 van de Métro Léger de Charleroi en lijnen 3, 4 en 7 van de Brusselse tram gezien worden als stedelijke sneltrams, alhoewel het hier eerder gaat om klassieke stadstrams die voor een deel van het traject gebruikmaken van tunnels. De afstand tussen de haltes is bijvoorbeeld niet groter in vergelijking met klassieke stedelijke tramlijnen. Overigens is in 2022 de aanleg gestart van de Brusselse metrolijn 3, waardoor op termijn tramlijnen 3 en 4 uit de ondergrondse Noord-Zuidpremetro zullen verdwijnen.
De Kusttramlijn wordt doorgaans geklasseerd als klassieke regionale tram of interurban. Maar met een gebruikelijke maximumsnelheid van bijna 80 km per uur heeft deze lijn wel enkele kenmerken van een sneltramlijn.
In studie.
Gelijkaardig aan het Meerjarenplan Lightrail in Nederland, werd in 2009 voor Vlaanderen een "Mobiliteitsvisie 2020" uitgewerkt door De Lijn, waarin heel wat sneltrams voorgesteld worden. Daarvan is één lijn in gebruik genomen.
Sneltrams in andere landen.
De Duitse Stadtbahn-systemen zijn ook met de Nederlandse sneltram te vergelijken daar waar de lijnen de buitenwijken bedienen; in het centrum wordt er dan als semimetro gereden. Veel van de Noord-Amerikaanse lightrail-systemen hebben ook overeenkomsten met de sneltram.
In het Zwitserse Lausanne rijdt een sneltram (M1) naar Nieuwegeins voorbeeld. Deze lijn is echter grotendeels enkelsporig en kent een kort traject als semimetro.
In Frankrijk werden verschillende oude spoorlijnen in stedelijk gebied verbouwd naar sneltramlijnen: zoals T3 in Lyon en T4 rond Parijs. Deze laatste behaalt hoge snelheiden op spoorwegtrajecten.
In en om de Britse stad Manchester wordt een groot tramnet met sneltrams geëxploiteerd. Deze trams hebben een hoge vloer en dezelfde maatvoering –circa 28 m lang en 2,65 m breed, op op zes assen– als de Nederlandse sneltrams gebouwd in de jaren 1980 en 1990. Ook in het centrum zijn de haltes voorzien van een hoog perron.
Lijn M1 in Oslo is ooit begonnen als interlokale tram, maar maakt nu deel uit van de Metro van Oslo.
Als verlenging van de stadstram in Luxemburg startte de regering in 2024 studies voor een toekomstige sneltramlijn Luxemburg - Esch-sur-Alzette.
De Turkse metropool Istanboel kent twee sneltramlijnen: T1 en T4. Lijn T1 is in 2011 overgeschakeld van sneltrams met hoge vloer naar types met een lagevloer, T4 rijdt vanaf het begin met materieel met een hoge vloer. In Mexico-Stad sluit de Xochimilco sneltram aan op het zuidelijke eindpunt van metrolijn 2. In Fortaleza rijden sinds 2017 zelfs sneltrams met een dieselmotor.
Alternatieve betekenis.
Een alternatieve betekenis zijn tramdiensten met een expres karakter. Deze betekenis van sneltram is een "sneldienst" (bij de NZH "versnelde tram" geheten) op een tramlijn. Daarbij wordt (soms slechts op deeltrajecten) een aantal haltes overgeslagen. De reiziger bereikt dan eerder de bestemming dan met de gewone tramdienst. 
In Bremen bestaat dit fenomeen nog steeds: de lijnnummers krijgen een toevoeging van een "S", zoals bijvoorbeeld bij tramlijn 1S en 4S. In Darmstadt (lijn 6) en in de Metropoolregio Rijn-Neckar (lijn 8 en 9) bestaan deze diensten ook, maar onder geheel eigen lijnnummers. Ook op de lange uitlopers van de Stadtbahn van Karlsruhe rijden expres-trams. Deze worden als "Eilzug" (meervoud "Eilzüge") aangeduid, een term die lange tijd in de Duitse taal voor exprestreinen werd gebruikt.
Voormalige sneldiensten.
In het verleden kwam dit fenomeen vaker voor. Op het uitgebreide net van de stadtbahn van Karlsruhe reden sneldiensten op lijn S4; eerst aangeduid als "Eilzug", later als "S4 Sprinter" tot het einde medio december 2022. Ook reed tot medio april 2022 deels op het traject van lijn 10 van de stadtbahn van Hannover ook de lijn met aanduiding "E", die daar enkele haltes oversloeg. Op de lijn van de Kusttram reden van 2007 tot 2015 enkele "sneltrams", onder de marketingnaam "X-tra", voornamelijk in de ochtend- en avondspits. Ook in eerdere perioden kwam dit voor op de Kusttramlijn. Die ritten toonden dan op de filmrol "Oostende direct" of "De Panne direct". In de jaren 1980 reed een interlokale lijn bij Bern ook sneldiensten.

</doc>
<doc id="15805" url="https://nl.wikipedia.org/wiki?curid=15805" title="Schrijfmachine">
Schrijfmachine

Een schrijfmachine of typemachine (vroeger ook wel typewriter of tikmachine genoemd) is een mechanisch schrijfinstrument, meestal voorzien van druktoetsen waarmee schrifttekens op papier gezet kunnen worden. Vóór de uitvinding van de schrijfmachine, in de 19e eeuw, werden brieven en ook officiële documenten met de hand geschreven, vaak door klerken.
Aanvankelijk gold het niet als beleefd om een schrijfmachine te gebruiken voor een brief. Tot in de tweede helft van de twintigste eeuw schreef men sollicitatiebrieven, brieven aan het Koninklijk Huis en brieven aan vrienden met de hand. Men kan dat paradoxaal noemen, aangezien menig handschrift, al ziet het er verzorgd uit, slecht leesbaar is. Het behoeft nauwelijks betoog dat een werkelijk onleesbaar handschrift ook in strijd was met de etiquette. Een uitgever van boeken, daarentegen, accepteerde van de auteur uitsluitend machineschrift.
Sinds de opkomst van de pc, en vooral van de tekstverwerker, is de schrijfmachine vrijwel in onbruik geraakt.
De voordelen van de tekstverwerker tegenover de schrijfmachine zijn:
Geschiedenis.
Verscheidene landen in de wereld eisen de eer op dat een landgenoot de uitvinder was van de schrijfmachine. De Engelsen menen dat Henry Mill reeds in 1714 een octrooi kreeg voor een apparaat dat op een schrijfmachine lijkt.
De Italianen zijn van mening dat het Pellegrino Turri was. Hij vervaardigde zijn machine, die verloren is gegaan, in 1808. Ook de Italiaan Giuseppe Ravizza maakte tussen 1837 en 1855 al enkele verschillende modellen. De Fransen beschouwen Xavier Progin als de uitvinder, omdat hij in 1837 zijn 'Plume Typografique' presenteerde. De Oostenrijkers menen dat de eer is weggelegd voor Peter Mitterhofer (1864), en de Russen noemen M. Alissoff als uitvinder. De Verenigde Staten blijven niet achter in deze rij van uitvinders, en menen dat William Austin Burt zijn houten schrijfmachine gebruikte voor een eerste (en bewaarde) brief aan zijn vrouw.
De enige echte, als eerste in meervoudige productie genomen schrijfmachine werd in 1867 uitgevonden door Christopher Latham Sholes, Carlos Glidden en Samuel W. Soule. Zij werkten als team nauw samen in een werkplaats in Milwaukee. Het patent uit 1867 werd verkocht en kwam terecht bij E. Remington and Sons, die oorspronkelijk naaimachines en wapens fabriceerden. Deze eerste commerciële schrijfmachine werd door Remington gemaakt op 1 maart 1873 in Ilion, New York.
Naast de kantoorschrijfmachines, die zwaar en degelijk waren, kwamen op den duur ook draagbare schrijfmachines in de handel, bedoeld voor bijvoorbeeld vertegenwoordigers, journalisten en het leger. Deze waren licht, minder degelijk en de typekwaliteit was een stuk slechter. Ook was het werken op deze draagbare machines weinig comfortabel.
Werking.
De meeste schrijfmachines hebben een rol waar een vel papier half omheen wordt gewikkeld en wordt vastgeklemd. Deze rol bevindt zich in een wagen, die men heen en weer kan bewegen. Na het aanslaan van een letter schuift de wagen (samen met rol en papier) een stukje naar links, om plaats te maken voor de volgende letter. Aan het einde van een regel wordt de wagen helemaal terug naar rechts geduwd en gelijktijdig wordt de rol een stukje verdraaid, zodat de volgende regel iets lager op het papier kan worden getypt.
De directeur van het Britse Schrijfmachinemuseum, Wilfred A. Beeching, verdeelde de werking van de verschillende uitvindingen in tien groepen. De Nederlandse schrijvers J. Boot en L.H.M. Knaven hergroepeerden deze tien in de volgende groepen:
In de periode na 1898 volgden er veel verbeteringen op bestaande modellen.
Lettertype.
Verreweg de meeste schrijfmachines hadden een zogenoemd niet-proportioneel lettertype: dat wil zeggen dat brede letters (zoals de 'm') even veel ruimte in beslag nemen als smalle letters (zoals de 'i'). Dit werd veroorzaakt doordat de wagen met het vel papier na een aanslag over steeds dezelfde afstand opschoof. Op een vel papier staan alle letters en spaties dus ook precies onder elkaar. Dit is vergelijkbaar met het huidige computerlettertype Courier. Dit is dan ook de reden waardoor Courier ouderwets aandoet. Voordeel van dit lettertype is wel dat het aantal lettertekens per regel of vel gemakkelijker is uit te rekenen. Ook foutieve dubbele spaties zijn met de Courier-letter gemakkelijk te ontdekken.
Gebruikte lettertypes op schrijfmachines waren onder andere:
Op veel schrijfmachines was het niet mogelijk het lettertype te veranderen. Op schrijfmachines die waren uitgevoerd met schijfjes of bolletjes met verschillende fonts was dat wel mogelijk. Daarmee konden bijvoorbeeld woorden cursief getypt worden, of konden Griekse symbolen in een tekst worden ingevoegd.
Inkt.
Er zijn verschillende manieren waarop de beïnkting geschiedt. De hierboven als voorbeeld genoemde Williams stempelde eigenlijk de letters op het papier. Bij de Blickerderfer gaat een klein inktbolletje langs de schrijfdrager. De meeste machines werken echter met een inktlint, dat vóór de rol loopt. Dit lint wordt links en rechts op en van een spoel gewonden. Het inktlint verschuift een beetje na elke aanslag van een letter. Aan het einde van het lint wordt de richting automatisch omgekeerd. Bij veel oudere machines moet het lint handmatig worden teruggedraaid.
Sommige inktlinten zijn aan de onderzijde rood, aan de bovenzijde zwart (of donkerblauw), zodat er in twee kleuren kan worden getypt. Soms gaat dat door het inktlint eruit te halen en andersom in de machine te zetten, maar de meeste schrijfmachines hebben een aparte toets of hendel om het lint iets hoger of lager te zetten, waardoor de andere kleur wordt gekozen. Dit is vooral zinvol voor de boekhouding, waar negatieve getallen in het rood werden genoteerd. 
Het inktlint moet door slijtage of uitdroging na enige tijd vervangen worden.
Aanslagsterkte.
Sommige machines hebben ook een hendeltje om een extra zware aanslag te forceren zonder gebruik te maken van het lint. Dit is voor het maken van doorslagen, twee of drie vellen papier met carbonpapier ertussen.
Het typen.
Een schrijfmachine heeft toetsen om de letters met de vingers aan te slaan. De indeling van het toetsenbord is niet de meest efficiënte voor de handbeweging, maar naar men vermoedt zo gekozen dat de kans op vastraken van de letterarmen klein is. Het toetsenbord van een moderne computer heeft de indeling van de typemachine overgenomen. Boven de toetsen met letters zitten toetsen voor de cijfers. Een schrijfmachine heeft ook toetsen met leestekens, hoewel minder dan op de huidige computertoetsenborden. 
Door vrij hard op een knop met een letter te drukken, komt een staafje ('hamertje') omhoog, waarop een drukletter (type) is gemonteerd. Deze slaat vrij hard tegen het inktlint aan, waardoor er op het achter het lint gelegen papier een afdruk van de letter wordt gemaakt. Op hetzelfde moment zorgen een veer en een echappement ervoor dat de wagen een positie opschuift. De schrijfmachine heeft onder de letters een spatiebalk, waarmee alleen de wagen wordt opgeschoven zonder dat er een letter wordt getypt.
Einde van de regel.
Als een regel bijna is volgeschreven, klinkt er ongeveer zeven tekens voor het einde een bel. Er is dan nog ruimte om het woord te beëindigen, of om op de juiste plaats een afbreekteken te typen. Daarna moet de wagen, met daarop de rol en het papier, met een hendel worden teruggeduwd. Een mechaniek zorgt er daarbij voor dat de rol ook een stukje verdraait, zodat de volgende regel kan worden getypt. Deze gebeurtenis klinkt bij computers nog door in het begrip "carriage return" voor de wagen; "line feed" staat dan voor het doordraaien van het papier naar de nieuwe regel.
Instellingen.
De schrijfmachine heeft nog allerlei andere hendels, onder andere om de kantlijn links en rechts in te stellen, voor de instelling van de tabs (tabulator geheten) en dergelijke.
Volgorde van de toetsen.
Aanvankelijk hanteerden diverse fabrikanten hun eigen volgorde van de toetsen. Omdat de hamertjes bij snel typen weleens in de knoop raakten, heeft de Amerikaan Christopher Sholes een aangepaste toetsenvolgorde bedacht. Hierbij werden lettercombinaties die vaak voorkwamen aan verschillende kanten van het toetsenbord geplaatst, zodat de hamertjes niet in elkaar verstrikt zouden raken. Deze volgorde wordt, naar de volgorde op de bovenste letterregel, QWERTY-toetsenbord genoemd. Nationale varianten met een iets andere volgorde zijn AZERTY (Frans, A en Q verwisseld, W en Z verwisseld) en QWERTZ (Duits, Z en Y verwisseld). De volgorde is bij de invoering van elektrische schrijfmachines en computers gehandhaafd, hoewel het probleem van de hamertjes daar niet meer speelt. Naast schrijfmachines met bovenstaande indelingen zijn er schrijfmachines gemaakt met een Dvorak-indeling. Daarnaast hadden schrijfmachines soms nog extra toetsen voor taalspecifieke letters, zo kenden veel Nederlandse schrijfmachines een extra toets voor de ij. Een fabeltje over het ontstaan van het QWERTY is dat dit bedacht werd door vertegenwoordigers die de typemachines moesten verkopen. Om te laten zien hoe makkelijk en snel deze zijn, zouden ze het woord "typewriter" vliegensvlug typen door alleen de bovenste regel te gebruiken.
Elektrische schrijfmachine.
De directe mechanische koppeling tussen toets en hamertje had wel nadelen: zo waren de indrukken niet regelmatig, de letters onder de pink waren meestal minder goed leesbaar. Ook kon het gebeuren dat een scherp teken, zoals de punt of de komma, door het papier heen sloeg, als er te hard getypt werd. Deze problemen werden opgelost door de komst van de eerste elektrische schrijfmachines. Met een elektromotor op een soort van nokkenas, die tussen toets en hamertje zat, werd elke aanslag gelijk.
Het probleem dat de staafjes waar de letters op zitten in elkaar verward raken als er te snel getypt werd, werd opgelost in latere machines met letterbolletjes (IBM) en daisy wheels (Olivetti). Deze konden worden vervangen, zodat met een ander lettertype kon worden gewerkt, of zelfs met bijvoorbeeld Griekse letters. Deze bolletjes en daisy wheels werden later ook in printers gebruikt om in verschillende lettertypen af te drukken. Een andere innovatie was de vervanging van het inktlint. Doordat dit vrij snel zijn scherpte verloor, werd het door een kunststoflint vervangen dat eenmalig werd gebruikt. Dit kunststoflint werd in wegwerpcassettes geleverd.
De laatste elektrische schrijfmachines, ook wel "elektronische schrijfmachines" genoemd, hadden zelfs een geheugen, waarin een hele getypte regel werd opgeslagen. Daardoor was het veel eenvoudiger fouten te corrigeren. Na controle en correctie werd de volledige regel in één keer afgedrukt. Deze machines zijn echter niet lang in gebruik geweest.
Gebruik.
Met de schrijfmachine werd direct een origineel document gemaakt, en het was dus van belang om geen typefouten te maken. Fouten konden slechts hersteld worden door gummen of door wegwerken met "witte inkt", maar de fouten bleven altijd zichtbaar. Dit was des te erger als er meerdere kopieën werden getypt. Dit gebeurde door meerdere vellen papier in de machine te draaien, met daartussen telkens een vel carbonpapier. De achterste kopie was soms moeilijk leesbaar, en meer dan vier kopieën konden eigenlijk niet worden gemaakt. Het wegwerken van een fout vergde het naar boven draaien van de bundel papier, het weghalen van de foute letter op elke afdruk, en daarna weer terugdraaien van de bundel papier. Hierbij moest ervoor gezorgd worden dat de verschillende afdrukken niet ten opzichte van elkaar verschoven. Vaak werden op de kopieën de typefouten daarom maar niet gecorrigeerd, en werd alleen het origineel foutloos verstuurd. Een goede typiste kon echter snel en vrijwel foutloos typen.
Het aanslaan van de schrijfmachine met het tienvingersysteem vergde veel oefening en kracht in de vingers. Met name moest ook de pink, waarmee de p, q, a en z worden aangeslagen, voldoende kracht bezitten. Vooral het bereiken van een hoge typesnelheid was lastig. Een aanslagsnelheid van 200 aanslagen per minuut werd als zeer hoog ervaren. Dit is een snelheid die op een computertoetsenbord zelfs door met twee vingers te typen kan worden overschreden.
Veel mensen hadden thuis voor privégebruik een schrijfmachine, maar de schrijfmachine werd vooral op kantoor veel gebruikt.
Op kantoor.
De schrijfmachine werd op het moderne kantoor (tot ongeveer 1980) vrijwel alleen bediend door vrouwen. In die tijd was de rolverdeling tussen mannen en vrouwen meestal strikt gescheiden. De mannelijke werknemers voerden het creatievere werk uit en schreven met de hand hun brieven, of dicteerden deze aan de secretaresses, die ze, al dan niet in steno, noteerden en vervolgens uittypten. Ook voor steno bestonden er stenoschrijfmachines.
De schrijfmachine nam zo'n grote vlucht, dat de grotere kantoren een typekamer hadden, waar de handgeschreven brieven werden ingeleverd en vervolgens uitgetypt. Deze functie van "typiste" is met de opkomst van de tekstverwerkers, die al gauw ook door de mannen op het kantoor werden bediend, volledig verloren gegaan. Toch probeerden de vrouwen in het begin hun rol vast te houden, doordat elke brief en elk rapport via "het secretariaat" het bedrijf moest verlaten voor een laatste controle op spelling en bijvoorbeeld huisstijl. Het lukte echter niet om deze functie vast te houden, waardoor de functie van typiste inmiddels compleet is verdwenen.
Het verdwijnen van de schrijfmachine.
Bijzonder aan deze ontwikkeling was, dat toen de tekstverwerker opgang deed, vrijwel iedereen dit als een grote verbetering ervoer, hoewel de lettertypen van de eerste tekstverwerkers als lelijk werden ervaren door de veel gebruikte eenvoudige matrixprinters. Voor esthetisch verantwoord werk konden wel margrietwielprinters gebruikt worden maar deze waren niet snel en door hun complexe mechaniek minder betrouwbaar voor grote hoeveelheden printwerk.
Het voordeel van de tekstverwerker was tweeërlei. Allereerst leverde de mogelijkheid van corrigeren van een of meer typefouten op een bladzijde een direct kostenvoordeel op: de hele bladzijde hoefde immers niet opnieuw uitgetypt te worden. Ten tweede is er de besparing in doorlooptijd; de cyclus
werd in veel gevallen vervangen door medewerkers, die zelf hun rapport, offerte of ander document typten en afdrukten.
Deze voordelen wogen op tegen de slechtere afdrukkwaliteit.
Pas met de komst van de inkjetprinter en laserprinter werd de schrijfkwaliteit van de oorspronkelijke schrijfmachines geëvenaard, en zelfs aanzienlijk verbeterd.
Het verdwijnen van de schrijfmachine heeft zodoende in veel grote organisaties geleid tot het verdwijnen van typekamers en de herbestemming van ruimtes. Ook het Scryption, een museum in Tilburg voor schriftelijke communicatie en een thuis voor vele historische modellen van schrijfmachines, is begin 2011 dicht moeten gaan.
In april 2011 ging een verkeerd geïnterpreteerd persbericht van fabrikant Godrej Boyce de wereld over en werd foutief de indruk gewekt dat de laatste fabriek van typemachines de productie in april 2011 moest stilleggen.

</doc>
<doc id="15806" url="https://nl.wikipedia.org/wiki?curid=15806" title="Typemachine">
Typemachine



</doc>
<doc id="15810" url="https://nl.wikipedia.org/wiki?curid=15810" title="Typmachine">
Typmachine



</doc>
<doc id="15811" url="https://nl.wikipedia.org/wiki?curid=15811" title="Veronica Omroep Organisatie">
Veronica Omroep Organisatie

De Veronica Omroep Organisatie (VOO) was een Nederlandse omroeporganisatie die tussen 28 december 1975 en 31 augustus 1995 radio- en televisie-uitzendingen produceerde voor het Nederlands publiek omroepbestel.
Publiekelijk was de Veronica Omroep Organisatie kortweg bekend als "Veronica." Deze naam werd echter ook voor en na de periode bij de publieke omroep nog voor enkele radio- en televisiezenders gebruikt; zie hiervoor Veronica (media).
Historie.
De Veronica Omroep Organisatie kwam voort uit de zeezender Radio Veronica. De legaliteit van Radio Veronica, die vanaf de Noordzee opereerde, was altijd onderwerp van discussie. De zendpiraat wist te ontsnappen aan overheidsingrijpen door het schip buiten de Nederlandse territoriale wateren te verankeren. In 1974 ratificeert Nederland het verdrag van Straatsburg uit 1965, waardoor medewerking aan radio-uitzendingen vanuit internationale wateren verboden wordt. Op 31 augustus 1974 moesten de activiteiten van Radio Veronica en andere zeezenders worden gestaakt. Alleen Radio Mi Amigo en Radio Caroline vanaf zendschip M.V. Mi Amigo zouden de antipiratenwet negeren.
Oprichting.
Door het (aankomende) verbod op de zeezenders werd in 1973 door de initiatiefnemers van Radio Veronica de Veronica Omroep Organisatie opgericht. Er werd een lastige strijd gevoerd om een officiële zendvergunning binnen het publieke bestel te verkrijgen. Minister van Doorn betoogde aanvankelijk succesvol dat de omroep geen aanvulling op het bestaande aanbod vormde. In september 1975 kreeg de omroep als aspirant toch drie uur radio en één uur televisie per week (later door Rob Out opgespaard tot 1 keer in de drie weken Veronica op tv). Dit was dankzij tussenkomst van de Raad van State, die een beslissing van Van Doorn verbrak.
Bloei-jaren binnen het publieke omroep bestel.
De aanvraag voor de C-status ging door dankzij een positieve uitspraak van de Raad van State. Hierna kwam er steeds meer radio- en tv-zendtijd voor de omroep. In 1976 gaf de Veronica Omroep Organisatie de tv-gids "Veronica Magazine" uit, waarin alle radio- en televisieprogramma's stonden. Dit blad bestond toen al vijf jaar, maar vanaf 1976 werd het een omroepgids met het spoorboekje voor radio en tv. Veronica Televisie startte op 21 april 1976. Veronica groeide uit tot een grote omroep die een hoge populariteit onder jongeren bezat.
In de jaren 80 groeide Veronica hard door en bereikte van C-status, via de B-status (Veronica was na de TROS de tweede omroep die een B-Status kreeg) uiteindelijk de (dubbele) A-status. In 1987 bleek de VOO samen met de TROS de omroeporganisatie met de meeste leden: 877.000. Daarmee passeerde het de AVRO. In de zomer van 1992 zou de VOO uitgroeien tot de grootste omroep van Nederland met 1.250.000 leden.
Het tijdschrift van de omroep verscheen in een oplage van meer dan 1 miljoen exemplaren. Veronica kwam met vernieuwende programma's als "Club Veronica", dat veel jong talent voortbracht, en schokte Nederland door voor het eerst erotiek op tv te brengen; eerst met "Emmanuelle" en later met "De PinUp Club" van programmamaker Jef Rademakers. Veronica was vanaf 6 april 1979 tot en met 26 augustus 1995 met dj's als Bart van Leeuwen, Erik de Zwart, Edwin Diergaarde, Rob Stenders, Gijs Staverman, Peter Holland, Edwin Evers, Peter Teekamp, Lex Harding, Alfred Lagarde, Jeroen van Inkel en Adam Curry ook erg populair op Hilversum 3 en vanaf de start van de befaamde "Volle vrijdag" op 6 december 1985 op vanaf dan Radio 3. Door de invoering van de horizontale programmering op het vernieuwde Radio 3 per 5 oktober 1992, verhuisde de vaste uitzenddag per 10 oktober 1992 naar de zaterdag. Dit zou zo blijven tot 26 augustus 1995. Per vrijdag 1 september 1995 zou Veronica het publieke omroepbestel verlaten voor een commercieel avontuur.
Einde van het publieke omroep tijdperk.
Eind jaren 1980 was TROS betrokken bij een mislukte eerste poging voor commerciële televisie in samenwerking met twee ander omroepen en vier uitgeversorganisaties onder de naam ATV/EPTV. Veronica werkte in 1989 samen met "Radio Téle Véronique" waaruit in oktober van dat jaar de commerciële zender RTL-Véronique ontstond.
Op 26 augustus 1995 was er de laatste Veronica op zaterdag op Radio 3FM. Per vrijdag 1 september 1995 verliet de Veronica Omroep Organisatie het publieke omroep bestel en startte een commerciële omroep. De hitlijst Mega Top 50 die Veronica in samenwerking met de TROS vanaf zaterdag 1 januari 1994 uitzond, bleef bij de publieke omroep en Radio 3FM en werd door de TROS overgenomen. Er kwam een eigen commerciële tv-zender: Veronica TV en naast Radio Veronica (vanaf dan Hitradio Veronica) verschenen de zenders Veronica Nieuwsradio en Kink FM. De organisatie is als de Vereniging Veronica deel gaan uitmaken van de joint venture Holland Media Groep (tegenwoordig RTL Nederland).
Van de buis.
In 2001 trad de Vereniging, voornamelijk ingegeven door persoonlijke onenigheden, uit HMG. Het lukte in de daaropvolgende jaren niet om een zelfstandige tv-speler te worden en de Vereniging belandde aan de rand van de afgrond. In 2003 nam ze een aandeel in SBS, gelijktijdig de tijdschrifttak aan SBS verkopend. De merknaam Veronica werd in licentie gegeven aan een tv-kanaal van SBS (voorheen V8) en de merknaam Radio Veronica aan de oldieszender van Sky Radio (voorheen Radio 103 De Gouwe Ouwe Zender). In 2005 verkocht de vereniging haar aandelen SBS en was dan voor het eerst sinds 1976 geen tv-bedrijf meer. De Vereniging Veronica concentreert zich voortaan op het vastleggen van haar rijke omroephistorie en op het stimuleren van de Nederlandse radio middels de alternatieve kabelzender Kink FM, het opleidingstraject Veronica Radioschool en het opleidingstraject Veronica Filmschool.
In oktober 2007 verscheen het lijvige "Herinnert u zich deze nog?", met meer dan duizend unieke illustraties. Dit boek gaat over de publieke omroep Veronica na de zeezendertijd vanaf 1 januari 1976 t/m 31 augustus 1995.
Tijdlijn.
19-07-1973 Veronica heeft definitief besloten een zendmachtiging aan te vragen als C-omroep. Rob Out is benoemd tot algemeen directeur en Mr. Bordewijk tot voorzitter van de VOS (Veronica Omroep Stichting). De officiële aanvraag wordt in augustus ingediend. De naam is nu: “Veronica Omroep Organisatie”.
20-08-1973 Minister van Doorn van CRM deelt mee dat er nu ook ‘s nachts zal worden uitgezonden op Hilversum 3. Daarmee wordt 15 oktober gestart.
13-11-1973 Zware storm bemoeilijkt de bevoorrading. Eerste flightshow bij Veronica! Een soort Drive-in show in een vliegtuig.
05-12-1973 Minister van Doorn adviseert negatief op de aanvraag van Veronica.
19-12-1973 Het bestuur van de NOS verklaart dat het onmogelijk is Veronica binnen het omroepbestel in te passen. In de Kamer wordt er wéér over de anti-piratenwet gedebatteerd.
22-01-1974 12 stemmen tegen en 49 vóór de anti-piratenwet. De Eerste Kamer neemt de wetten 11373 en 11374 aan. Veronica wordt echter niet eerder ‘aangepakt’ voordat er besloten is over de zendmachtiging van Veronica. Rob Out is teleurgesteld en merkt op "Een condoleance is wel op zijn plaats".
12-02-1974 Minister van Doorn laat het Veronica-bestuur weten dat ze niet toegelaten worden tot de ether als zendgemachtigde. De tweede aanvraag van Veronica om te worden erkend als C-omroep blijft van kracht (onder de naam Veronica Omroep Organisatie).
09-05-1974 Minister van Doorn kondigt aan dat na 1 juli zal worden opgetreden tegen de Zee zenders. Hij hoopt voor die datum de beslissing te hebben genomen over de aanvraag van Veronica voor de C-status. Op dat moment loopt bij Veronica een onderzoek naar het aantal leden.
19-07-1974 Minister van Doorn beslist dat Veronica geen zendtijd krijgt als C-omroep, omdat blijkt dat 86 procent van de leden niet staan ingeschreven bij de dienst Omroepbijdragen en dus niet mee kunnen tellen als wettelijk lid. Rob Out laat weten ‘zo lang mogelijk‘ door te gaan.
23-07-1974 Veronica overweegt opnieuw een zendvergunning aan te vragen, nu als aspirant omroep. Daar hebben ze wel genoeg leden voor, namelijk 40.000. Veronica gaat bij de Kroon in beroep tegen de beslissing van de Minister, omdat hij een heleboel argumenten heeft waar Veronica het niet mee eens is, aldus Rob Out.
12-08-1974 Het Koninklijk Besluit waarin de wijziging van de Telegraaf- en Telefoonwet wordt bekrachtigd wordt ondertekend. Dit betekent dat uitzendingen vanaf zee strafbaar worden. Er wordt bekendgemaakt dat de zeezenders na 31 augustus moeten zwijgen.
31-08-1974 De laatste uitzenddag van Veronica als zeezender. Alle programma's zijn vandaag voor het laatst te horen. Als laatste reclamespot wordt die van Caballero uitgezonden, omdat Caballero een van de langste adverteerders is geweest. In de studio is een groot deel van de Veronica-medewerkers aanwezig. Na twee coupletten van het Wilhelmus haalt hoofdtechnicus José van Groningen even voor 18:00 uur het kristal uit de zender en aan 14 jaar radiogeschiedenis vanaf zee wordt een abrupt einde gemaakt.
02-09-1975 Vanaf 1 januari 1976 krijgt de Veronica Omroep Organisatie drie uur radio- en één uur televisiezendtijd per week. Dit heeft de Veronica te danken aan een advies van de Raad van State, nadat Veronica een beroep had ingediend tegen de beslissing van minister van Doorn. “Veronica is aan land!” is de slogan.
01-01-1976 Veronica begint met uitzendingen op radio en televisie als aspirant omroep.
27-05-1976 Veronica krijgt de tipplaat Alarmschijf en de hitlijsten Tipparade en de Nederlandse Top 40 terug van de TROS, die de tipplaat en de hitlijsten als A-omroep naar Hilversum 3 haalde en vanaf donderdag 3 oktober 1974 uitzond op Hilversum 3 met dj Ferry Maat. Veronica krijgt voorlopig vanaf 28 mei 1976 1 uur zendtijd op de vrijdagavond van 19:00 tot 20:00 uur op Hilversum 3. 
21-06-1976 Eerste aanvraag C-status.
15-12-1976 Tweede aanvraag C-status.
14-02-1977 De aanvraag wordt afgewezen (Er zijn niet genoeg leden die echt meetellen).
10-10-1977 Afwijzing van de tweede aanvraag. Bij de steekproef bleek dat Veronica ook percentagegewijs niet genoeg leden had.
21-11-1977 Derde aanvraag C-status. Er loopt een onderzoek naar de commerciële bindingen van Veronica.
25-12-1977 Veronica zendt voor het eerst als publieke omroep de Top 100 Aller Tijden uit tussen 14:00 en 18:00 uur op Eerste kerstdag op Hilversum 3.
15-09-1978 De Raad van State beslist dat dit onderzoek niet belemmerend mag werken op de toewijzing van de C-status aan Veronica, omdat deze twee zaken niets met elkaar te maken hebben.
13-10-1978 Toewijzing van de zendtijd behorende bij de C-status. Per 15-11-1978 ook op de zondagmiddagen televisiezendtijd. Zendtijduitbreiding naar totaal 3 uur op Hilversum 3 per 1 april 1979.
06-04-1979 Allereerste uitzending Tipparade en Nederlandse Top 40 (3 uur lang tussen 15:00 en 18:00 uur) op de vrijdagmiddag op Hilversum 3.
30-12-1980 Eerste aanvraag B-status.
06-02-1981 De aanvraag wordt afgewezen. Aanvragen moeten in de maand april worden ingediend.
01-04-1981 Tweede aanvraag B-status.
07-10-1981 Veronica krijgt een brief van CRM‚ waarin staat dat ze het wenselijk vinden dat er voor 1 april 1982 een beslissing valt.
01-10-1982 Veronica krijgt zendtijd als B-omroep en hiermee ook zendtijd uitbreiding op de woensdag op Hilversum 1 en op de vrijdag op Hilversum 3. Op 1 december 1985 gaan de nieuwe zenderprofilering en uitzendschema's in en verandert tevens de naam van de 5 radiozenders van "Hilversum" in "Radio", waarbij afstand wordt gedaan van de historische naam "Hilversum". Zo wordt Hilversum 3 gewijzigd in Radio 3.
08-10-1982 Eerste uitzending van de Nederlandse Top 40 (15:00 - 18:00) van 3 uur lang op Hilversum 3, waarin de volledige hitlijst kan worden gedraaid.
30-12-1983 Veronica vraagt de A-status aan bij WVC.
25-01-1984 WVC weigert de aanvraag in behandeling te nemen met als argument dat de aanvragen in de maand april moeten worden ingediend.
06-02-1984 Veronica gaat in beroep tegen de beslissing van WVC.
01-04-1984 Veronica vraagt voor de tweede keer de A-status aan.
13-04-1984 De 1000e Top 40 jubileum uitzending op Hilversum 3 tussen 13:00 en 18:00 uur met o.a: Lex Harding, Joost den Draaijer, Bart van Leeuwen, Erik de Zwart en TROS dj Ferry Maat.
12-10-1984 Allereerste Curry &amp; Van Inkel op de vrijdagavond tussen 19:00 en 22:00 uur op Hilversum 3. Alarmschijf op deze dag: "I'm Gonna Tear Your Playhouse Down" van de Britse zanger Paul Young.
28-12-1984 Veronica zendt de Top 100 Aller Tijden editie 1984 II tussen 10:00 en 18:00 uur uit op Hilversum 3, waarbij Frits Spits door de NOS aan Veronica wordt uitgeleend en de eerste twee uur tussen 10:00 en 12:00 uur voor zijn rekening neemt. 
18-02-1985 Veronica spant een kort geding aan tegen WVC bij de Haagse Rechtbank. Veronica en WVC zijn het oneens over de datum waarop de leden geteld moeten worden. Veronica wil dat de beslissing al in het schema van 1985 zou worden verwerkt.
12-03-1985 Uitspraak van het kort geding: Veronica krijgt gelijk wat betreft de peildatum, gezien het feit dat de minister eerder ook uitzonderingen heeft gemaakt. De Minister hoeft echter niet al voor 1 oktober 1985 zijn beslissing in laten gaan.
02-04-1985 Veronica dient beroepsschriften in tegen de weigering van de minister om te beslissen op haar aanvragen. De Minister had laten blijken niet voor 1 april 1985 te beslissen.
02-04-1985 Veronica dient de aanvraag in voor de A-status met ingang van 1 oktober 1986.
23-04-1985 Het beroep van 6 februari wordt behandeld.
13-06-1985 WVC maakt de uitslag van de ledentelling bekend en de minister belooft de bovengrens als uitgangspunt te nemen.
08-07-1985 De Omroepraad adviseert WVC negatief inzake de aanvraag van Veronica op 1 april 1984.
11-07-1985 Het beroep van Veronica wordt afgewezen (zaak van 23 april 1985).
12-07-1985 Veronica krijgt een brief van de Minister, waarin hij de A-status afwijst.
13-07-1985
Veronica zendt in samenwerking met de TROS, NOS, NCRV en de VARA vanaf 14:03 tot 05:00 uur rechtstreeks op Hilversum 3 en op televisie (Nederland 1) het Live Aid concert uit vanuit Londen en Philadelphia.
23-07-1985 Veronica gaat in beroep tegen de beslissing van de Minister van 12 juli 1985.
30-08-1985 De Raad van State beslist dat de Minister zijn besluit moet vernietigen en binnen 14 dagen een nieuwe beslissing moet nemen.
04-09-1985 Veronica krijgt een telex van WVC waarin wordt besloten Veronica aan te merken als A-omroep. Wanneer zendtijduitbreiding ingaat wordt nog nader bekendgemaakt.
09-09-1985 De Raad van Beheer van de NOS krijgt een telex van WVC waarin staat dat de nieuwe schema's voor televisie ingaan per 30 september en voor radio per 1 december 1985. Veronica zal daarbinnen als A-omroep meedraaien.
06-12-1985 de allereerste uitzenddag van de befaamde Veronica "Volle vrijdag" op vanaf dan Radio 3. Alarmschijf op deze dag: "Hit that perfect beat" van de Britse groep Bronski Beat.
01-07-1987 Veronica behaalt de dubbele A-status en heeft 1,5 miljoen leden en is op dat moment, samen met de TROS, de grootste omroep van Nederland.
22-05-1987 Nieuwe programmering Veronica op Radio 3 met de allereerste "Ook Goeiemorgen" met Jeroen van Inkel tussen 7:00 en 9:00 uur, drie uur lang "Goud van Oud" met Peter Teekamp en de allereerste "Bart &amp; de Zwart tussen 12:00 en 15:00 uur. Alarmschijf op deze dag: "Hold me now" van Johnny Logan.
16-10-1987 Allerlaatste uitzending Curry &amp; Van Inkel op de vrijdagavond tussen 19:00 en 22:00 uur op Radio 3. Alarmschijf op deze dag: "Faith" van George Michael.
30-10-1987 Allereerste uitzending van opvolger Stenders &amp; Van Inkel op de vrijdagavond tussen 19:00 en 22:00 uur op Radio 3. Alarmschijf op deze dag: "A new tomorrow" van Piet Veerman.
12-05-1989 Allerlaatste Nederlandse Top 40 met Lex Harding als dj op Radio 3, live vanaf Bonaire en tevens laatste uitzending van "Bart &amp; de Zwart". Alarmschijf op deze dag: "Free" van Stevie Wonder.
22-05-1989 Allereerste uitzending Nederlandse Top 40 met Erik de Zwart als dj op Radio 3. Alarmschijf op deze dag: "My brave face" van Paul McCartney.
18-04-1990 jubileumdag n.a.v. 30 jaar Veronica op de radio. Veronica zendt van 7:00 uur 's morgens tot 17:00 uur 's middags een speciale woensdag jubileumuitzending uit op Radio 2, waarbij diverse live optredens zijn. Op televisie (Nederland 2) zendt Veronica de geschiedenis van Radio Veronica uit en zijn er ook feestelijke tv programma's.
20-04-1990 speciale jubileum editie van "Goud van Oud Live" op Radio 3 van 19:00 tot 00:00 uur, rechtstreeks vanuit de Ericahal in Apeldoorn met diverse live optredens. Gepresenteerd door Jeroen van Inkel, Alfred Lagarde, Kees Baars en Francis Dix. Alarmschijf op deze dag: "Something happened on the way to heaven" van de Britse zanger Phil Collins.
02-10-1992 de allerlaatste "volle vrijdag" op Radio 3. Allerlaatste Veronica Alarmschijf op deze dag: "Highland" van de Zweedse groep One More Time.
05-10-1992 start van het horizontale Rinkeldekinkel met Jeroen van Inkel op het vernieuwde horizontaal geprogrammeerde Radio 3. Zes dagen per week tussen 17:00 en 18:00 uur.
10-10-1992 start van de nieuwe uitzenddag zaterdag op Radio 3. Allereerste Radio 3 Alarmschijf als nieuwe wekelijkse tipplaat: "Keep the faith" van Bon Jovi.
31-10-1992 Laatste uitzending van de Nederlandse Top 40 met Erik de Zwart als dj op Radio 3. Ook nemen Veronica Radio 3 dj's Wessel van Diepen, Michael Pilarczyk en Robert Jenssen afscheid, evenals Kees Schilperoort en Wil Luikinga.
07-11-1992 Nieuwe programmering Veronica op Radio 3 nadat Erik de Zwart met de helft van de Veronica Radio 3 dj's (Wessel van Diepen, Michael Pilarczyk, Robert Jenssen, Kees Schilperoort, Wil Luikinga) is overgestapt naar het net opgerichte Radio 538.
23-01-1993 Allerlaatste Radio 3 Alarmschijf: "I'm Easy" van Faith No More.
31-01-1993 Allereerste Radio 3 Megahit als de nieuwe wekelijkse tipplaat: "Sax-a-go-go" van Candy Dulfer. 
10-04-1993 Veronica zendt in samenwerking met de TROS de Top 100 Aller Tijden uit tussen 9:00 en 18:00 uur op Radio 3. Veronica en TROS Radio 3 dj's presenteren de lijst om en om.
18-12-1993 de allerlaatste uitzending van de Nederlandse Top 40 bij Veronica op Radio 3. Megahit deze week:"I got you babe" van Cher &amp; Beavis and Butthead.
01-01-1994 Veronica neemt de uitzending van de nieuwe publieke hitlijst Mega Top 50 over en start in samenwerking met de TROS het uitzenden op de zaterdagmiddag tussen 14:00 en 17:00 uur op vanaf dan Radio 3FM met als dj Gijs Staverman en als eindredacteur TROS dj Daniël Dekker.
02-04-1994
Veronica zendt de 23e editie van de Top 100 Aller Tijden uit in haar zendtijd op de zaterdag tussen 9:00 en 18:00 uur op Radio 3FM.
15-04-1995 Veronica zendt voor de laatste keer als publieke omroep de 24e editie van de Top 100 Aller Tijden uit tussen 8:00 en 18:00 uur op Radio 3FM.
26-08-1995 de laatste Veronica zaterdag op Radio 3FM. Megahit deze week: "Salva mea (save me)" van Faithless.
31-08-1995 de laatste dag van Veronica in het publieke omroep bestel met tussen 17:00 en 18:00 uur de allerlaatste Rinkeldekinkel op Radio 3FM.
01-09-1995 Veronica verlaat het publieke omroep bestel en gaat samen met de HMG Groep verder als commerciële omroep met een eigen kabel televisie zender-en radio zender Hitradio Veronica op AM 1224, AM 828 en overal in stereo op de kabel.
Omroepsters.
Nadat Veronica commercieel ging, bleven de omroepsters nog op het scherm, ook nadat de zender in Yorin werd omgedoopt zijn de omroepsters nog gebruikt tot maart 2003, waarna deze als laatste tv zender ook de omroeper heeft afgeschaft.

</doc>
<doc id="15812" url="https://nl.wikipedia.org/wiki?curid=15812" title="Etty Hillesum">
Etty Hillesum

Esther (Etty) Hillesum (Middelburg, 15 januari 1914 – Auschwitz, Polen, ca. 30 november 1943), geboren in een Nederlands-Joodse familie, kreeg in 1981 bekendheid door de publicatie van een bloemlezing uit haar dagboek, 38 jaar nadat zij in Auschwitz werd vermoord. In haar dagboek verwoordde ze haar persoonlijke, innerlijke ontwikkeling te midden van de turbulentie van de Tweede Wereldoorlog en de absurditeiten van de Holocaust. Het boek is niet alleen een sterk persoonlijk document, maar geeft ook enig inzicht in de wijze waarop de anti-Joodse maatregelen en deportaties in die jaren op Joden zelf zijn overgekomen.
Biografie.
Jeugd.
Etty Hillesum werd op 15 januari 1914 geboren in Middelburg. Na eerst in Hilversum en Tiel te hebben gewoond, vertrok het gezin Hillesum naar Winschoten en ging daar aan de Oranjestraat wonen. In 1924 verhuisden zij naar Deventer. Vader Levie (Louis) Hillesum, die leraar klassieke talen was, werd in 1928 aangesteld als rector van het Stedelijk Gymnasium. Etty was leerling van deze school. Moeder Riva (Rebecca) Hillesum-Bernstein, geboren in Rusland, vluchtte in 1907 na een pogrom en – volgens haar zoon Jaap – met kaalgeschoren hoofd en in soldatenkleren naar Amsterdam. Hoewel Etty's overgrootvader, Jeremia Hillesum, opperrabbijn was geweest in Zwolle, kreeg ze tijdens haar jeugd weinig van het joodse geloof mee. De familie liet zich in 1937 uitschrijven als lid van de Joodse gemeente.
In 1932 ging Hillesum in Amsterdam rechten studeren. Deze studie sloot ze op 4 juli 1939 met succes af. Hierna volgde ze een studie Slavische talen in Amsterdam en Leiden. Door de anti-Joodse maatregelen van de bezetter kon zij deze studie niet voltooien. Tot haar vertrek naar Kamp Westerbork voorzag ze in haar levensonderhoud door privélessen Russisch te geven. Etty had twee broers: Mischa, die een begaafd pianist was, en Jacob (Jaap), die arts was.
Dagboek.
In 1941 ontmoette ze de 54-jarige uit Duitsland gevluchte ex-bankier Julius Spier. Tussen hen ontstond een liefdesrelatie. Spier was psychochiroloog (handlezer) en had een kleine praktijk in zijn woning aan de Courbetstraat. Hij was verloofd met Hertha Levi, die in Engeland op hem wachtte. Op advies van Spier begon Etty op 9 maart 1941 met het schrijven van een dagboek. De bedoeling was door oudere en nieuwere onderdelen te vergelijken inzicht te verkrijgen in de ontwikkeling van haar gevoelens en gedachten bij alledaagse ervaringen.
De hel van Westerbork.
Inmiddels had zij al verschillende malen Joodse studenten geholpen en in juli 1942 kreeg ze een baan als administratief medewerkster bij de Joodsche Raad, de Joodse organisatie die in opdracht van de Duitsers de Joodse gemeenschap in Nederland moest besturen. Etty's broer Jaap bemiddelde bij het verkrijgen van dit werk. Na enige tijd kwam ze terecht op de afdeling 'Sociale Verzorging Doortrekkenden' in deportatie-kamp Westerbork. Vanwege haar werk genoot ze een uitzonderingspositie en mocht ze vrij het doorgangskamp in en uit. In het kamp, dat ze in haar dagboek als "de hel" omschrijft, probeerde ze haar Joodse lotgenoten die wachtten op transport naar Polen te helpen. In juli 1942 werd ze zelf geïnterneerd in kamp Westerbork. Doordat haar uitzonderingsbewijs nog geldig was reisde zij zonder problemen nog een aantal malen naar Amsterdam. Vanuit zowel Amsterdam als Westerbork beschreef ze haar ervaringen in tientallen brieven.
Ze besloot niet onder te duiken en ging op 6 juni 1943 opnieuw naar Westerbork. In juli 1943 verloor ze haar uitzonderingspositie en werd ze een gewone kampbewoonster.
In december 2018 werd bekend dat Hillesum heeft geholpen met de ontsnapping van een aantal Joodse kinderen uit kamp Westerbork. Dit bleek uit een aantal notities van de Joodse verzetsstrijder Ies Spetter. Siertsema heeft in de memoires van Spetter ontdekt dat hij "samen met een vriendin Mr. Hillesum erin slaagde enkele kinderen uit het kamp te smokkelen". Mr. Hillesum is Etty, die de academische titel mr. mocht voeren. Dit feit was opvallend omdat van Hillesum bekend is dat zij tegen onderduiken was. Vanwege deze visie is Hillesum omstreden in een deel van de Joodse gemeenschap. Zij wilde in haar eigen woorden "het lot van haar volk delen". Onderduikers voelden zich daar volgens Hillesum te goed en te waardevol voor. Zij probeerde zelfs een vriendin die wilde onderduiken op andere gedachten te brengen.
Deportatie.
Op 7 september 1943 werd zij met haar ouders en haar broer Mischa gedeporteerd naar het concentratiekamp Auschwitz, waar ze op 9 september aankwam. Ze gooide op 7 september een briefkaart uit de trein die wonder boven wonder aankwam bij vriendin Christine van Nooten. Vóór 30 november 1943 werd ze vermoord op 29-jarige leeftijd. Haar dagboek eindigt op 6 september 1943 met het bericht van een vriend. Eind september 1943 belandde ook haar broer Jaap in Westerbork, hij overleed tijdens een gevangenentransport in 1945.
Werken.
Najaar 1943 werden twee brieven illegaal uitgegeven onder de schuiltitel "Drie brieven van den kunstschilder Johannes Baptiste van der Pluym (1843-1912)". Na deze eerste uitgave verschenen de twee brieven in 1959 in het literaire tijdschrift Maatstaf, met een inleiding van David Koning. Ook werden ze in 1962 door uitgeverij Bakker/Daamen als boekuitgave gepubliceerd (drie drukken in één jaar), en in 1977 nog als Bulkboek.
De familie Smelik had de dagboeken in bewaring en deed aanvankelijk vergeefse pogingen om er een uitgever voor te interesseren. Pas in 1981 werd een bloemlezing uit Hillesums dagboeken uitgegeven onder de titel "Het verstoorde leven". Het boek werd onmiddellijk veel gelezen en is in achttien talen vertaald. In 1986 verscheen een volledige uitgave van haar dagboeken en brieven onder de titel 'Etty'.
Vernoemingen.
In Deventer is sinds 5 mei 1996 het "Etty Hillesum Centrum" gevestigd in een voormalige Joodse school. Dit centrum hanteert als centrale leus een van de uitspraken van Hillesum:
Het centrum organiseert activiteiten om de onderlinge verstandhouding in een multiculturele samenleving te bevorderen en de kennis over andere godsdiensten en culturen te vergroten.
De Deventer organisatie voor voortgezet onderwijs heet het "Etty Hillesum Lyceum". Deze organiseerde van 2000 tot 2006 jaarlijks de Etty Hillesumlezing in samenwerking met onder meer de Saxion Hogescholen en het Etty Hillesum Centrum.
Tot 2007 droeg het Lyceum aan Zee in Den Helder de naam "Etty Hillesum College".
Aan de Universiteit Gent is in 2006 het "Etty Hillesum Onderzoek Centrum" (EHOC) opgericht dat zich bezighoudt met het onderzoek naar en de bevordering van de bekendheid van het werk van Etty Hillesum. Het EHOC is per 1 juni 2015 in Middelburg gevestigd, de geboortestad van Etty Hillesum. Het EHOC coördineert de resultaten van internationaal onderzoek naar de nagelaten geschriften van Etty Hillesum.
Verder zijn in tal van plaatsen in Nederland straten naar Etty Hillesum vernoemd. De gemeente Amsterdam gaf in maart 2022 de naam Etty Hillesumbrug aan brug 409 over het Noorder Amstelkanaal. Hillesum fietste of liep regelmatig over een voorloper van de brug naar haar vriend en geliefde Julius Spier in de Courbetstraat.
Huis Etty Hillesum.
In 2020 had een vastgoedinvesteerder een sloopvergunning aangevraagd bij de gemeente Amsterdam voor Gabriël Metsustraat 6 ten behoeve van nieuwbouw. Het is het huis waarin Etty Hillesum haar dagboeken schreef; het laatste huis waar ze in woonde. Het pand had destijds geen monumentenstatus. Op 17 juni 2020 maakte het Amsterdamse College van burgemeester en wethouders bekend dat het het pand heeft aangewezen als gemeentelijk monument. Daarmee was de voorgenomen sloop van de baan.
Op 3 juli 2020 werd er voor het huis een "Stolperstein" ('struikelsteen', Duits, van "stolpern" (struikelen) en "Stein" (steen)) van de Duitse kunstenaar Gunter Demnig geplaatst.

</doc>
<doc id="15813" url="https://nl.wikipedia.org/wiki?curid=15813" title="Pierre-Simon Laplace">
Pierre-Simon Laplace

Pierre-Simon Laplace (Beaumont-en-Auge, 23 maart 1749 – Parijs, 5 maart 1827) was een Franse wiskundige en astronoom, wiens werk van grote betekenis is geweest voor de ontwikkeling van de wiskundige astronomie en de statistiek. Hij vatte het werk van zijn voorgangers samen en breidde dit in zijn vijfdelige "Mécanique Céleste" (Hemelmechanica) (1799-1825) verder uit. Dit baanbrekende werk verving de meer op meetkunde gebaseerde studie van de klassieke mechanica door een meer analytische wiskundige basis, waardoor een breder scala van problemen bestudeerd kon worden. In de statistiek leverde Laplace een belangrijke bijdrage aan de zogenaamde bayesiaanse interpretatie van de waarschijnlijkheidsrekening.
In de wiskunde formuleerde hij de vergelijking van Laplace en was hij de uitvinder van de laplacetransformatie, die men in vele deelgebieden binnen de wiskundige natuurkunde tegenkomt en die veel praktische toepassingen heeft in de signaalanalyse van lineaire systemen. Laplace kan als een de grondleggers van de wiskundige natuurkunde worden gezien. De laplace-operator, die op ruime schaal in de toegepaste wiskunde wordt gebruikt, is naar hem genoemd.
Hij herformuleerde en ontwikkelde de zonnenevelhypothese over de oorsprong van het zonnestelsel, en was een van de eerste wetenschappers die het bestaan van zwarte gaten en de notie van gravitationele instorting postuleerden.
Zeker in Frankrijk, waar hij in het verleden wel werd aangeduid als een "Franse Newton" of de "Newton van Frankrijk", wordt hij gezien als een van de grootste wetenschappers aller tijden, met een grote natuurlijke wiskundige begaafdheid, groter dan die van zijn tijdgenoten.
In 1806 werd Laplace door Napoleon tot graaf van het Eerste Franse Keizerrijk benoemd. Na de Bourbonrestauratie werd hij in 1817 gepromoveerd tot markies.
Biografie.
Ancien regime.
Laplace stamt uit de welgestelde burgerij in het departement Calvados in Normandië. Veel details uit het leven van Laplace zijn verloren gegaan toen het familiekasteel in 1925 afbrandde. Zijn ouders kwamen beiden uit welgestelde families. Tot 1750 was de familie Laplace actief in de landbouw. Zijn vader was Pierre Laplace, zijn moeder Marie-Anne Sochon. Naast zijn landbouwbeslommeringen handelde zijn vader ook in cider, een specialiteit van de streek, en maakte hij als "syndic" van het dorp Beaumont-en-Auge tijdens het ancien régime deel uit van het lokale bestuur.
Laplace bezocht in Beaumont de plaatselijke "Hertog van Orleansschool", die verbonden was aan een Benedictijner priorij. Het was zijn vaders bedoeling dat Laplace een ambt in de Rooms-Katholieke Kerk zou krijgen. Op zijn zestiende ging hij daarom naar Caen om daar aan de Universiteit van Caen theologie te studeren. Op deze universiteit kwam hij in contact met twee enthousiaste wiskundigen, Christophe Gadbled en Pierre Le Canu. Deze wisten zijn geestdrift voor de wiskunde te wekken. Laplace zou nooit afstuderen in de theologie, maar bleek een zeer begaafd wiskundige: Karl Pearson schrijft over Laplaces opleiding en het intellectuele klimaat in Caen zo rond 1765-1770 het volgende:
In 1765, hij was toen zestien, verliet Laplace de "Hertog van Orleansschool" in Beaumont en ging hij naar de Universiteit van Caen, waar hij naar het schijnt vijf jaar gestudeerd heeft. "... Caen was in Laplaces tijd waarschijnlijk de intellectueel actiefste van alle steden in Normandië. Hier werd Laplace opgeleid en gaf hij waarschijnlijk ook les. Hij schreef hier zijn eerste artikel, dat in de "Mélanges" van het Koninklijk Genootschap van Turijn, Tome iv. 1766-1769, werd gepubliceerd. Dit was ten minste twee jaar voordat hij in 1771 naar Parijs vertrok. Hij stond voor zijn twintigste dus al in contact met Lagrange in Turijn."
Met een aanbevelingsbrief van Le Canu voor Jean Le Rond d'Alembert op zak vertrok Laplace in 1771 naar Parijs, waar hij onder de hoede kwam van Jean Le Rond d'Alembert, die hem later een positie als wiskundeleraar bezorgde aan de Franse militaire academie.
In 1773 werd Laplace toegelaten tot de Académie des Sciences; in de daarop volgende jaren groeide hij uit tot een van de toonaangevende Franse wiskundigen.
Op 15 mei 1788, hij liep toen tegen de veertig, trouwde hij met Marie-Charlotte de Courty de Romanges. Uit dit huwelijk werden een zoon, Charles-Emile (in 1789) en een dochter, Sophie-Suzanne (in 1792), geboren.
Franse Revolutie en later.
Onder Napoleon werd hij minister van Binnenlandse Zaken, maar werd al na zes weken weer door Napoleon ontslagen. Zijn streng wiskundige denktrant probeerde Laplace namelijk ook toe te passen op politieke kwesties. Omdat Napoleon zijn loyaliteit wel op prijs stelde, werd hij tot senator benoemd; in diverse commissies heeft hij wel goed werk gedaan, maar zijn karakter werd als moeilijk ervaren. Na de restauratie van de Bourbonmonarchie in 1815 betoonde hij zich opportunistisch, wat hem de titel markies opleverde.
Laplace is wel verweten dat hij een politieke draaitol was. Die houding stelde hem in staat om te blijven werken aan diverse prestigieuze instellingen (bijvoorbeeld het Bureau des longitudes) bij wisselingen van de politieke macht. Op filosofisch gebied was hij zeker geen draaitol en zijn tegenover Napoleon gemaakte opmerking dat hij de hypothese "God" niet nodig had in zijn hemelmechanische onderzoekingen, zal zeker niet bij al zijn tijdgenoten in goede aarde gevallen zijn.
In 1816 werd Laplace verkozen tot lid van de Académie française. Hij is een van de 72 Fransen wier namen in reliëf op de Eiffeltoren zijn aangebracht.
Werk.
Laplace hield zich bezig met onder meer waarschijnlijkheidsrekening, differentiaalvergelijkingen en de toepassing van de wiskunde in de astronomie en de natuurkunde.
Wiskunde.
Onder zijn wiskundige ontdekkingen zijn de laplacetransformaties, de theorie van genererende functies en het bewijs van de Stelling van De Moivre-Laplace in de waarschijnlijkheidsrekening. Laplace heeft ook baanbrekend werk verricht in de hemelmechanica, dat hij heeft gepubliceerd in "Traité du Mécanique Céleste". Hij bewees de stabiliteit van het zonnestelsel: de diverse planeetbanen vertonen geen instabiliteiten die planeten uit het zonnestelsel kunnen werpen. Dit bewijs is echter niet sluitend gebleken. Inmiddels weet men dat het zonnestelsel chaotisch is en dat een dergelijke uitspraak niet te bewijzen is.
Astronomie.
Laplace ontdekte en verklaarde verscheidene effecten in de maanbaan en bewees dat de "Grote Ongelijkheid" tussen Jupiter en Saturnus een periodiek verschijnsel is (met een periode ong. 900 jaar). Ook was hij auteur van een 'neveltheorie' (verschillend van de theorie van Kant uit 1755), die stelt dat het zonnestelsel ontstaan is uit een platte, roterende gaswolk. In de details is de theorie niet houdbaar, maar het grondidee staat nog steeds overeind.
Net als zijn tijdgenoot en collega Lagrange gebruikte hij volledig analytische methoden bij zijn hemelmechanische onderzoekingen, dus zonder gebruikmaking van meetkundige beschouwingen of zelfs maar van figuren.
De laplacevergelijking in de potentiaaltheorie is naar Laplace genoemd, maar was al voor Laplace bekend. De in die vergelijking voorkomende differentiaaloperator wordt naar hem de laplace-operator genoemd.
Statistiek.
In zijn "Essai philosophique sur les probabilités" (1814) schrijft Laplace dat als een geest op zeker moment alle posities en snelheden zou kennen (Laplace formuleert het wat vager) en bovendien die gegevens aan analyse zou kunnen onderwerpen, hij toekomst en verleden op slag voor ogen zou hebben en er geen onzekerheid voor hem zou bestaan. Vervolgens geeft Laplace aan dat wij mensen oneindig ver van zo'n superieure geest afstaan en dat we daarom de kansrekening nodig hebben. Weliswaar wordt deze passage altijd weer aangehaald om het mechanistisch-deterministische wereldbeeld te beschrijven, maar uit de context van het essay is duidelijk dat de passage bedoeld is om 's mensen beperktheid te tonen en de noodzaak van een intellectueel middel als de kansrekening.
Voor Laplace was waarschijnlijkheid "gezond verstand teruggebracht tot getallen", zoals (vrij vertaald) op de laatste bladzij van het genoemde essay te lezen is. In publicaties over de kansrekening tussen 1771 en 1774 herontdekt hij het theorema van Bayes, dat al in een postume publicatie van Thomas Bayes uit 1763 voorkomt.

</doc>
<doc id="15814" url="https://nl.wikipedia.org/wiki?curid=15814" title="DNA-DNA-hybridisatie">
DNA-DNA-hybridisatie

DNA-DNA-hybridisatie is het vergelijken van de samenstelling van het DNA van twee verschillende organismen. Daarbij wordt gekeken naar de mate waarin DNA-hybridisatie (het samenvoegen van twee complementaire DNA-strengen tot een dubbele helix) plaatsvindt. Dit is een techniek om twee verschillende DNA-volgorden kwalitatief of semi-kwantitatief met elkaar te vergelijken.
Men doet dat door een overeenkomstig stuk DNA uit twee bronnen, bijvoorbeeld van een paard en een zebra eerst in de afzonderlijke strengen te splitsen, met elkaar te mengen en dan weer te laten verenigen tot een dubbele helix. Als de twee strengen veel op elkaar lijken zal dat een stabieler geheel opleveren dan wanneer er op veel plaatsen een verschil in het molecuul zit. Op die plek kan het molecuul zich dan namelijk niet goed aan zijn partner hechten. 
Men kan de graad van hechting bepalen, bijvoorbeeld door de temperatuur te meten waarbij de helix weer in afzonderlijke strengen uiteenvalt. Deze temperatuur wordt wel de "smelttemperatuur" genoemd, hoewel dat enigszins in overdrachtelijke zin gezien moet worden.
Door hybridisatie-experimenten te doen tussen een aantal verschillende soorten dieren, kan een maat voor de onderlinge verwantschap worden verkregen. In de jaren 1980-1990 is deze techniek populair geweest, maar na die tijd is het mogelijk geworden om zeer eenvoudig de base-volgorde van het te onderzoeken DNA te bepalen. Vergelijking van de base-volgorde is een statistisch veel rijkere bron van informatie. Het latere vergelijkend onderzoek naar stamverwantschap is dan ook vrijwel uitsluitend op deze veel betrouwbaardere methode gebaseerd en daarmee is de DNA-hybridisatietechniek op de achtergrond gedrongen.

</doc>
<doc id="15816" url="https://nl.wikipedia.org/wiki?curid=15816" title="Trillingen">
Trillingen



</doc>
<doc id="15817" url="https://nl.wikipedia.org/wiki?curid=15817" title="NRC (krant)">
NRC (krant)

NRC (van 1970 tot 25 april 2022 NRC Handelsblad) is een Nederlands dagblad. De krant heeft de statuur van een kwaliteitskrant en wordt traditioneel beschouwd als een dagblad van liberale signatuur. De hoofdredactie was aanvankelijk in Rotterdam gevestigd, maar verhuisde in 2012 naar Amsterdam.
De krant verscheen voor het eerst op 1 oktober 1970, na een fusie van het "Algemeen Handelsblad" (opgericht in 1828 te Amsterdam) en de "Nieuwe Rotterdamsche Courant" (opgericht in 1843 te Rotterdam). Om de oorspronkelijke abonnees van de fuserende kranten aan de fusie te laten wennen bestonden de eerste tijd twee edities: "NRC Handelsblad", met een speciale pagina Rotterdams nieuws, en "Handelsblad NRC", waarin een Amsterdamse pagina was opgenomen. Deze laatste titel werd in mei 1972 geschrapt.
Geschiedenis.
Format.
De krant profileert zichzelf als kwaliteitskrant van liberale signatuur en is met een oplage van ongeveer 300.000 exemplaren (februari 2024) de op drie na grootste betaalde krant van Nederland, na "De Telegraaf", het "Algemeen Dagblad" en "de Volkskrant". Het motto van de krant is "Lux et Libertas", wat staat voor "Licht en Vrijheid", waarbij licht naar de Verlichting en vrijheid naar de liberale staatsman Thorbecke verwijst. Dit motto werd door "NRC Handelsblad" overgenomen van voorloper "Algemeen Handelsblad", dat dit vanaf 1 maart 1928 gebruikte.
"NRC" concentreert zich op berichtgeving over het buitenland, politiek, economie, opinie en kunst. De krant heeft met 21 correspondenten een relatief groot buitenlands netwerk en kent bovendien een traditie in onderzoeksjournalistiek. In 2005 wonnen de redacteurs Joost Oranje en Jeroen Wester de Prijs voor de Dagbladjournalistiek met hun onderzoek naar het boekhoudschandaal bij supermarktconcern Ahold. In 2006, 2007, 2012, 2013, 2014, 2016 en 2017 wonnen verscheidene redacteurs van "NRC Handelsblad" een Tegel, een Nederlandse journalistieke prijs.
Katernen.
Sinds 7 maart 2011 verschijnen de verschillende edities van "NRC" op tabloidformaat en niet langer op broadsheetformaat. Op zaterdag verschijnt de krant sindsdien als "NRC Weekend", dat meer gericht is op onderzoeksjournalistiek en verhalen over duurzaamheid en persoonlijke financiën. Er werd tevens een katern toegevoegd over mode, design, gastronomie en reizen. Eerder, in 2006, ontstond al een aanvulling op "NRC Handelsblad" door de introductie van "nrc.next" gericht op jongere lezers. In 2017 werden "nrc.next" en "NRC Handelsblad" twee edities van dezelfde krant, respectievelijk een ochtend- en middageditie. Alleen belangrijk laatste nieuws kreeg nog een nieuwe plaats in de eerste pagina's van de middag- of ochtendeditie. Vanaf 29 maart 2021 werd voor de ochtendeditie de naam "NRC" gebruikt in plaats van "nrc.next", en op 25 april 2022 kwam de middageditie te vervallen, waarmee er een einde kwam aan "NRC Handelsblad".
Elke donderdag is de krant voorzien van een cultureel katern, dat de actualiteit op het gebied van kunst en cultuur in binnen- en buitenland volgt met artikelen, beschouwingen en interviews. Als eerste in Nederland kwam de krant in 1971 met deze wekelijkse cultuurbijdrage. Daarnaast verschijnt op maandagen een sportbijlage met achterin pagina's over economie; de rest van de doordeweekse dagen heeft de krant een aparte economiebijlage en op vrijdag heeft de krant ook een boekenbijlage.
Sinds december 1998 gaf "NRC Handelsblad" de kleurenbijlage "M" uit, die tot maart 2009 maandelijks verscheen. Met ingang van april dat jaar werd "M" vervangen door "NRC Magazine", dat wekelijks deel uitmaakte van de zaterdagse krant. In de zaterdageditie zijn ook de bijlage wetenschap, opinie en debat opgenomen. Eén keer per maand verschijnt "Het Blad bij NRC".
Op 1 september 2003 ging het internetmagazine Spunk een alliantie aan met "NRC Handelsblad", waarmee "Spunk.nl" het onlinejongerenmagazine van "NRC.nl" werd. Een selectie van de artikelen afkomstig van "Spunk" verschenen elke zaterdag in "NRC Handelsblad". Op 9 november 2007 maakte uitgever Frank Bierens van "Spunk" bekend te stoppen met de samenwerking met "NRC" en in plaats daarvan een project te starten met de socialenetwerksite Myspace.
Vernieuwing.
In september 2010 gaf de destijds nieuwe hoofdredacteur Peter Vandermeersch in een door GeenStijl uitgelekte interne nota aan hoe de krant meer dynamiek te geven en tot het centrum van het politieke en intellectuele debat te brengen. Medio november van dat jaar werden door Vandermeersch de eerste zichtbare veranderingen aan de krant doorgevoerd. De krant groeide in omvang, werd voorzien van een gewijzigde indeling en kreeg nieuwe rubrieken en columnisten. De sinds 1 oktober 1970 strikt gehandhaafde volgorde "eerst feiten, dan meningen" werd daardoor radicaal verlaten. Op pagina drie van de krant werd het nieuwsonderwerp van de dag steviger uitgewerkt. Daarnaast kwam er een wekelijkse opiniepagina waarop drie politici, verspreid over het politieke spectrum, een column kregen. Dit waren Jolande Sap van GroenLinks, Ton Elias van de VVD en Martin Bosma van de PVV. Het voornemen was ook de mediaberichtgeving uit te breiden en op de achterpagina verschenen populaire nieuwsberichtjes.
Per 1 januari 2011 beëindigde de krant het contract met het Nederlandse persagentschap ANP en stapte zij over naar het Amsterdamse persbureau Novum, dat volgens de redactie flexibeler en innovatiever zou zijn. Begin 2015 stapte "NRC" echter toch weer over naar het ANP, omdat Novum was overgenomen door het ANP.
Medewerkers.
Hoofdredacteuren.
De hoofdredactie van "NRC" zetelde tot 8 december 2012 in Rotterdam. Per 10 december 2012 is de hoofdredactie verhuisd naar de voormalige optiebeurs van architect Cees Dam aan het Rokin vlak bij de Dam in Amsterdam. Het interieur kreeg een nieuwe vormgeving van de hand van architect Jaap Dijkman. Reeds voor de verhuizing bevond zich een belangrijk redactiebureau van de krant in Amsterdam.
Journalisten.
De krant heeft door de jaren heen vele journalisten in dienst gehad, waarvan enkele ook werden bekroond met een Tegel, De Loep of andere journalistieke prijzen. Zo wonnen Clara van de Wiel en Hugo Logtenberg in 2019 een Tegel in de categorie "Achtergrond" over #MeToo bij de Universiteit van Amsterdam. In 2017 won Jannetje Koelewijn in de categorie "Interview" en Joep Dohmen en Esther Rosenberg in de categorie "Onderzoek". Verder waren er door de jaren heen prijzen voor Thomas Rueb, Tom Kreling, Menno Tamminga, Philip de Witt Wijnen, Gerard van Westerloo, Mark Lievisse Adriaanse en Derk Stokmans. Ook Robert Chesal, Joris Luyendijk, Nina Jurna, Lamyae Aharouay, Stefan Vermeulen, Bastiaan Vroegop en Bas Haan werk(t)en voor de krant.
Columnisten.
"NRC" heeft enkele bekende columnschrijvers in dienst (gehad), zoals Jérôme Heldring, Frits Abrahams, Henk Hofland, Marjoleine de Vos, Mark Kranenburg, Carolien Roelants, Martin van Amerongen, Hubert Smeets, Folkert Jensma, Marc Chavannes, Hugo Camps, Rita Kohnstamm, Joyce Roodnat, Piet Borst, Caroline de Gruyter, Abdelkader Benali, Japke-d. Bouma, Ellen Deckwitz, Robbert Dijkgraaf, Beatrice de Graaf, Youp van 't Hek, Wilfried de Jong, Margriet Oostveen, Zihni Özdil, Bas Heijne, Marcel van Roosmalen, Rosanne Hertzberger, Tom-Jan Meeus, Peter Kuipers Munneke, Ernst-Jan Pfauth, Rob Wijnberg, Clarence Seedorf en Marijn de Vries.
Afgeleide vormen van de krant.
"NRC de Week", internationale editie (1947-heden).
Al sinds 1846 hebben Nederlanders in het buitenland een eigen Nederlandse krant. Met de "Editie voor Oost- en West-Indië, China en Japan" van de "Nieuwe Rotterdamsche Courant" bleven ze maandelijks op de hoogte van het nieuws uit hun vaderland. In 1947 werd overgeschakeld naar wekelijkse informatievoorziening met "NRC Overzeesche Weekeditie". Ook de lezersgroep veranderde: steeds meer hoogopgeleiden die een tijdje in het buitenland werkten, lazen de weekeditie. In 1986 veranderde de naam in "NRC Handelsblad Weekeditie voor het Buitenland" en in 1999 naar "NRC Handelsblad Web- en Weekeditie voor het Buitenland". De lezers verbleven immers lang niet altijd overzee, maar door de Europese eenwording ook steeds vaker op het vasteland. In 1996 werd een dagelijkse berichtenservice per e-mail en digitale toegang tot alle artikelen uit de dagkrant aan de "Web- en Weekeditie" toegevoegd. Sinds 28 april 2007 verschijnt "NRC de Week" in de huidige vorm op tabloidformaat en geheel in kleur.
"We the People" (mei en juni 2006).
In mei en juni 2006 liep het project We the People, een experiment voor directe democratie over de Europese grondwet.
"nrc.next" (2006-2021).
Op 14 maart 2006 begon "NRC Handelsblad" opnieuw (de eerste keer was dat op 29 april 1946 toen de "NRC" het "Algemeen Dagblad" ten doop hield) met de uitgave van een ochtendkrant, "nrc.next". Deze krant verschijnt op tabloidformaat, naast de reguliere middagkrant "NRC Handelsblad" (eerst alleen op werkdagen maar sinds 12 oktober 2013 ook op zaterdag). "NRC" wilde zo meedoen met twee trends (ochtendkranten en kranten op tabloidformaat), zonder afbreuk te doen aan haar imago van kwaliteitskrant. "Nrc.next" richtte zich vooral op lezers van 20 tot 35 jaar die nauwelijks kranten lazen en hun nieuws verkregen via televisie, radio, internet en de gratis kranten "Metro" en "Sp!ts". De naam van de krant werd gekozen omdat "nrc.next" "de volgende generatie van "NRC Handelsblad" wil zijn, om een nieuwe generatie mediagebruikers te bedienen". Op de eerste dag werd de krant gratis uitgedeeld, de twee maanden daarna was de krant voor 50 eurocent te koop en uiteindelijk voor de normale prijs van 1 euro. De zaterdageditie kostte 2 euro. In het begin waren de reacties van andere kranten niet erg positief, onder meer omdat men dacht dat de jeugd geen krant wilde lezen.
Van september 2010 tot september 2012 was filosoof, columnist en publicist Rob Wijnberg de eerste hoofdredacteur van "nrc.next". Deze functie kende deze krant voordien niet, omdat de hoofdredacteur van "NRC Handelsblad" die taak vervulde. Hij werd opgevolgd door Marcella Breedeveld en Gretha Pama. In 2017 werd "nrc.next" de ochtendeditie van middagkrant "NRC Handelsblad", waarbij er inhoudelijk weinig meer verschilde. In 2021 verdween de naam, en sindsdien heet de ochtendeditie "NRC".
"NRC Q" (2014-2016).
NRC Q was een digitale zakelijke publicatie, gemaakt voor telefoon, tablet en pc. Het was vanaf 13 mei 2014 beschikbaar voor het publiek. Midden 2016 werd NRC Q gesloten en de redacteuren werden geïntegreerd in de NRC internetredactie.
Eigenaar.
PCM Uitgevers.
De krant maakte met onder meer het "Algemeen Dagblad" deel uit van de Nederlandse Dagblad Unie, totdat het concern in 1995 overgenomen werd door PCM Uitgevers, uitgever van onder meer "de Volkskrant" en "Trouw". Nadat De Persgroep PCM overnam in het voorjaar van 2009 werd NRC Media afgestoten.
Egeria/Het Gesprek.
Hoewel er door de redactie werd geopperd om zelfstandig door te gaan werd de krant in december van dat jaar geveild. De overnamekandidaten deden op 9 december 2009 een bod. Nadat zowel De Persgroep Nederland als de redactie "NRC" hadden ingestemd, werden Egeria en Lux Media de nieuwe eigenaren van NRC Media. Egeria, de investeringsmaatschappij van de familie Brenninkmeijer, nam een belang van 80%, en de televisiezender Het Gesprek werd via Lux Media voor 20% eigenaar. Op 16 september 2010 verkochten Ruud Hendriks en Harry de Winter hun aandeel in Lux Media aan Egeria. Hierdoor hield alleen Derk Sauer nog een belang in Lux Media en daarmee indirect een belang van 9% in NRC Media.
Mediahuis.
In maart 2014 werd NRC Media door Egeria, met inmiddels 91% van de aandelen, te koop aangeboden. In februari 2015 werd bekend dat het Vlaamse Mediahuis de nieuwe eigenaar was geworden. De overnamesom lag tussen de 90 en 95 miljoen euro, waarvan Mediahuis ongeveer een derde betaalde, een derde werd geleend bij ABN AMRO en verder betaalden de Stichting Democratie en Media en de investeringsmaatschappij van de Vereniging Veronica ook mee.
Controverse.
Nadat journalist Micha Kat in 2002 met ruzie bij "NRC Handelsblad" was opgestapt, schreef hij een boek getiteld "NRC: Lux, Libertas en Leugens: het morele en journalistieke verval van NRC Handelsblad", waarin hij verkondigde dat de krant in verval was geraakt, en dus geen kwaliteitskrant meer was. Aan de verkondiging van dit standpunt heeft hij ook een website gewijd. Een rechtszaak over deze website in 2008 verloor" NRC" omdat de rechter oordeelde dat de uitlatingen van Kat op zijn website „niet letterlijk moeten worden opgevat en niet serieus genomen kunnen worden”.
In 2011 schreef oud-redacteur Hans Moll het boek "Hoe de nuance verdween uit een kwaliteitskrant". In dit boek wilde de schrijver aantonen dat de krant vooringenomen was wat betreft de weergave van het Midden-Oostenconflict en bovendien weinig oog had voor het groeiende antisemitisme in de Arabisch-islamitische wereld.
In 2017 nam de krant definitief afscheid van de correspondent in China vanwege plagiaat en gerommel met citaten.
Bezorging.
In steeds meer regio's werd "NRC Handelsblad" niet meer bezorgd en werden abonnees overgezet naar de ochtendeditie, "NRC", die al nauwelijks meer verschilde van de middageditie. Met de overgang van "Het Parool" naar ochtendkrant vanaf januari 2022 kon de bezorging van beide kranten niet meer gecombineerd worden en werd daardoor volgens de uitgever te duur. Vanaf 25 april 2022 wordt middageditie "NRC Handelsblad" niet meer gedistribueerd en is "NRC" volledig een ochtendkrant, waarmee de naam "NRC Handelsblad" ophoudt te bestaan.

</doc>
<doc id="15819" url="https://nl.wikipedia.org/wiki?curid=15819" title="Chileense flamingo">
Chileense flamingo

De Chileense flamingo ("Phoenicopterus chilensis") is een van de drie Zuid-Amerikaanse leden van de flamingo's.
Kenmerken.
De vogel is gemiddeld 105 cm lang en weegt ongeveer 2,3 kilogram. Deze soort onderscheidt zich van de Andesflamingo door zijn grijze poten met rode "knieën" (feitelijk enkelgewrichten), terwijl de Andesflamingo geheel vuilgele poten heeft.
Leefwijze.
Het voedsel bestaat uit kreeftachtigen en andere kleine aquatische organismen, maar ook zaden van waterplanten en algen staan op het menu. De vogel komt voor in groepen die kunnen bestaan uit ongeveer enkele tot tienduizenden exemplaren.
Voortplanting.
Deze vogel broedt in kolonies in maart en juni. Het legsel bestaat uit een enkel ei.
Verspreiding.
Hij komt voor in de zuidelijke helft van Zuid-Amerika in de Andes, met name van centraal Peru tot Tierra del Fuego tot zuidelijk Brazilië, Uruguay en centraal Argentinië. De vogel broedt in de Andes tot op 4500 m boven de zeespiegel in zoetwatermeren en zij overwinteren in zoutwatermoerassen langs de westkust van Zuid-Amerika.
Voorkomen in Nederland en Duitsland.
Op de grens van Nederland en Duitsland in het Zwillbrocker Venn broedt sinds 1982 een kleine kolonie die is ontstaan uit verwilderde vogels die zijn ontsnapt uit gevangenschap.Zo broeden daar enkele tientallen paren, samen met nog twee andere soorten flamingo's (de gewone flamingo, "P. roseus" en de rode flamingo, "P.ruber"). Deze vogels overwinteren op schorren en slikken in Zeeland.
Status.
In het oorspronkelijke verspreidingsgebied worden de broedgebieden bedreigd door waterwinning voor irrigatie en door mijnbouw. Verder zijn verstoring door toerisme en het verzamelen van eieren een bedreiging. In 2010 werd de populatie geschat op nog 300.000 individuen. De soort gaat echter in aantal achteruit. Om deze redenen staat de Chileens flamingo als gevoelig op de Rode Lijst van de IUCN.

</doc>
<doc id="15820" url="https://nl.wikipedia.org/wiki?curid=15820" title="Piccolo (fluit)">
Piccolo (fluit)

De piccolo of "kleine fluit" is de - niet geheel correcte maar wel veelgebruikte - naam voor de sopranino-dwarsfluit, die, evenals de dwarsfluit, bespeeld wordt door dwars over het mondstuk te blazen. De oorspronkelijke Italiaanse naam luidt "flauto piccolo" (kleine fluit); in modern Italiaans heet de piccolo "ottavino" - "octaaf(fluit)je".
Moderne piccolo's zijn net als de gewone dwarsfluit C-instrumenten. Het is een octaverend instrument: noten voor piccolo worden een octaaf lager genoteerd dan ze klinken. Daardoor kan de piccolo in principe met dezelfde grepen bespeeld worden als de dwarsfluit, maar klinkt dan een octaaf hoger. Er zijn ook piccolo's in Des, die met name in militaire muziek gebruikt werden. De beroemde piccolosolo in de laatste herhaling van het trio van de mars "Stars and Stripes Forever" van John Philip Sousa is voor zo'n des-piccolo geschreven. 
Verschillen ten opzichte van de dwarsfluit.
De piccolo is uitgevonden door Johann Christoph Denner. De moderne piccolo verschilt, behalve uiteraard in grootte, enigszins van de moderne dwarsfluit. Het kopstuk is cilindrisch en niet conisch, en het corpus is conisch (smaller bij het uiteinde dan aan de kant van het kopstuk), net als bij de traverso. Verder ontbreekt bij de piccolo de zogenaamde Briccialdi-bes, en is het "bes-gat" dubbel uitgevoerd, waardoor een extra mechanisme nodig is om de gis3 (klinkend gis4) zuiver te kunnen spelen. Slechts één bouwer experimenteert met een Briccialdi-bes op de piccolo. Verder heeft de piccolo geen voetstuk, waardoor het bereik in de laagte reikt tot d1 (klinkend d2). In de hoogte is het bereik in beginsel hetzelfde als dat van de dwarsfluit, waarbij uiteraard elke noot een octaaf hoger klinkt dan bij de dwarsfluit.
Repertoire.
De piccolo klinkt in de laagte nogal zacht, en in de hoogte gemakkelijk hard en schel. Het is lastig expressief te spelen op een piccolo. Dit maakt het instrument wat minder geschikt voor kamermuziek.
Er zijn soloconcerten voor piccolo, waarvan de drie concerten voor "flautino" van Antonio Vivaldi (2 in C groot en 1 in a klein) het bekendst zijn. Het lijkt echter waarschijnlijk dat deze concerten niet voor een kleine dwarsfluit zijn geschreven, maar voor de blokfluit. Andere soloconcerten zijn onder andere van de hand van Lowell Liebermann, Sir Peter Maxwell Davies, Todd Goodman, Martin Amlin, Will Gay Bottje, Bruce Broughton, Valentino Bucchi, Avner Dorman, Jean Doué, Michael Easton, Egil Hovland, Guus Janssen, Tilo Medek, Dexter Morrill, Raymond Niverd, Daniel Pinkham, Thomas Schudel en Allan Stephenson. Graham Waterhouse schreef een kwintet voor piccolo en strijkkwartet.
In het symfonieorkest en harmonieorkest wordt de piccolo vooral veel gebruikt als kleurinstrument, meestal van de melodie in de houtblazers en/of de strijkers. Als kleinste instrument van het orkest kan het in de hoogte prima boven het orkest uitkomen. Maurice Ravel en Dmitri Sjostakovitsj schreven ook solo's in het lage register van de piccolo, met een houtige, lichte en pastorale kleur. De noten voor de piccolo staan wel in de partij van de 2e of 3e fluitist, die dan afwiselend fluit of piccolo moet spelen. Grotere orkesten hebben doorgaans een speciale solo-piccolist. 
Bekende orkestwerken met een prominente piccolopartij zijn:

</doc>
<doc id="15821" url="https://nl.wikipedia.org/wiki?curid=15821" title="Joachim von Ribbentrop">
Joachim von Ribbentrop

Ullrich Friedrich Willy Joachim von Ribbentrop, geboren als "Ullrich Friedrich Willy Joachim Ribbentrop" (Wesel, 30 april 1893 - Neurenberg, 16 oktober 1946), was een Duits nazi-diplomaat en -politicus. Von Ribbentrop was een SS-Obergruppenführer (luitenant-generaal) en parlementslid voor de NSDAP in de Rijksdag. Hij werd na de Tweede Wereldoorlog terechtgesteld als oorlogsmisdadiger.
Van 1938 tot 1945 was hij minister van Buitenlandse Zaken onder Adolf Hitler. Een van zijn belangrijkste 'wapenfeiten' was wel het non-agressieverdrag dat hij in 1939 met Stalin afsloot.
Von Ribbentrop werd geboren als zoon van een legerofficier. Na zijn middelbareschooltijd ging hij naar Canada, waar hij een baan als vertegenwoordiger had. Aan het begin van de Eerste Wereldoorlog kwam hij naar Duitsland terug om dienst te doen in het leger. Na de oorlog werkte hij een paar jaar in de wijnhandel. In 1927 adopteerde hij van een tante het adellijke predicaat 'von'. Hij huwde de schatrijke Anneliese Henkell, telg uit het bekende Duitse sektgeslacht, hetgeen hem verder deed stijgen op de sociale ladder. 'Ribbensnob' was dan ook een van zijn bijnamen.
Nazicarrière.
In 1932 meldde Von Ribbentrop zich aan bij de Nationaalsocialistische Duitse Arbeiderspartij (NSDAP) geleid door Adolf Hitler. Omdat hij een laatkomer was, moest de oude garde niets van hem hebben. Von Ribbentrop kwam bij Hitler in de gratie omdat hij hem geholpen had in contact te komen met Franz von Papen, de toenmalige rijkskanselier. Na Hitlers benoeming tot kanselier werd Von Ribbentrop een van diens adviseurs voor buitenlandse zaken. In 1934 werd hij benoemd tot rijkscommissaris voor ontwapening (Genève). Van 1935-1938 was hij ambassadeur, vanaf 1936 gestationeerd in Londen. Hij onderhandelde met succes over de herbewapening van de Duitse marine (1935). Met Japan sloot hij in 1936 het Duits-Japanse Anti-Kominternpact.
Von Ribbentrop was talig zeer begaafd (hij sprak vloeiend Engels en Frans), maar wist met zijn gedrag regelmatig anderen tegen zich in het harnas te jagen. Zo bracht hij de Hitlergroet aan de Britse koning en stond hij bekend in Londen als 'Brickendrop' ('to drop a brick' betekent een blunder begaan). Hij nam deel aan de intimidatie van de Tsjecho-Slowaakse president Hácha en wist zelfs bij Ciano weerzin op te wekken met zijn oorlogszuchtige uitspraken.
Tweede Wereldoorlog.
In 1938 werd Von Ribbentrop benoemd tot minister van Buitenlandse Zaken. In die hoedanigheid sloot hij in 1939 voor Duitsland met de Sovjet-Unie een niet-aanvalsverdrag (ook wel het "Molotov-Ribbentroppact" genoemd). Hierdoor gesteund kon Duitsland in de nazomer van 1939 Polen binnenvallen en begon de Tweede Wereldoorlog. Het was het hoogtepunt in Von Ribbentrops carrière.
In 1940 onderhandelde hij met Japan en Italië over het Driemogendhedenpact, waarbij de drie landen overeenkwamen elkaar te zullen steunen tegenover de Verenigde Staten van Amerika.
Tijdens de rest van zijn ambtstermijn speelde hij geen grote rol meer op het politieke toneel. In 1945 werd hij door admiraal Dönitz aan de kant geschoven. Hij werd in Flensburg door een Belgische en drie Britse soldaten gearresteerd. In 1946 werd hij met eenentwintig andere Duitse nazikopstukken in het Proces van Neurenberg berecht. De aanklagers presenteerden het bewijs dat hij actief betrokken was in het plannen van de Duitse agressie en de deportatie van Joden naar de vernietigingskampen, alsook dat hij had gepleit voor het doden van Amerikaanse en Britse vliegers die werden neergeschoten boven nazi-Duitsland. Hij werd schuldig bevonden en veroordeeld tot dood door de strop. Het vonnis werd op 16 oktober 1946 voltrokken in Neurenberg.
Carrière.
Von Ribbentrop bekleedde verschillende rangen in zowel de "Pruisische leger" als "Allgemeine-SS". De volgende tabel laat zien dat de bevorderingen niet synchroon liepen.
Decoraties.
Selectie:

</doc>
<doc id="15823" url="https://nl.wikipedia.org/wiki?curid=15823" title="North Carolina Zoological Park">
North Carolina Zoological Park

North Carolina Zoological Park is de officiële dierentuin van de staat North Carolina. Deze dierentuin is een van de twee staatsdierentuinen in de Verenigde Staten; de andere is de Minnesota Zoo.
Het Park is gelegen nabij Asheboro op zo'n 110 kilometer ten westen van de hoofdstad Raleigh en bijna even ver ten noordoosten van Charlotte. De situering, ver van de belangrijkste bevolkingconcentraties, heeft zowel positieve -meer ruimte- als negatieve kanten -minder bezoekers.
De dierentuin werd in 1976 geopend en bestaat uit twee continenten. Het oudste deel is "Afrika", waar men een Afrikaans dorpje heeft nagebootst. Er zijn leeuwen, Afrikaanse wilde honden, witte neushoorns, en een groot gebied met antilopen, zebra's en struisvogels. Er is een vogelhuis met Afrikaans regenwoud met vrij vliegende vogels.
Het nieuwere deel van de dierentuin heet Noord-Amerika en concentreert zich op dieren van het eigen continent. Er is veel gedaan om dieren van de kust zowel boven, op als onder water aan de bezoeker te tonen. Dat geldt voor de ijsberen, de Californische zeeleeuwen, de otters maar ook voor de zeekoeten en papegaaiduikers. De dierentuin is nauw betrokken bij het herinvoeringprogramma voor de rode wolf, een inheemse soort die sinds 1970 nog slechts in gevangenschap voorkomt. Ook de Amerikaanse woestijn komt aan bod met een huis met veel cacteeën, vogels en reptielen in vrije toestand.

</doc>
<doc id="15825" url="https://nl.wikipedia.org/wiki?curid=15825" title="Vee">
Vee

Vee zijn door de mens gedomesticeerde dieren die in de landbouw om economische redenen gehouden worden, doorgaans als voedselbron. 
Diersoorten.
De belangrijkste diersoorten die tot vee gerekend worden zijn rund (zie ook rundveerassen), varken, schaap (zie ook schapenrassen) en geit. Daarnaast zijn er verschillende soorten pluimvee zoals kip, kalkoen, parelhoen, gans en eend. Soms rekent men de ezel tot vee, en ook wel het paard en verschillende pelsdieren. In toenemende mate houdt men in Europese regionen andere, soms meer exotische dieren als vee, zoals struisvogel, emoe, hert en kangoeroe. Ook het houden en kweken van vis (visteelt) rekent men tot veeteelt. Buiten Europa komen daar nog andere soorten bij, bijvoorbeeld de kameel, dromedaris en lama.
Kleinvee.
Het begrip "kleinvee" wordt gebruikt voor al het vee dat kleiner is dan een ezel, in het bijzonder voor schapen, geiten en pluimvee, maar ook voor bijen. Het begrip "grootvee" wordt in de landbouw meestal voor volwassen runderen gebruikt om onderscheid te maken tot "jongvee".

</doc>
<doc id="15826" url="https://nl.wikipedia.org/wiki?curid=15826" title="Rode wolf">
Rode wolf

De rode wolf ("Canis rufus") is een roofdier uit de familie van de hondachtigen.
Kenmerken.
De vacht is geel- tot kaneelbruin met een inslag van grijs en zwart. De rug is donkerder. De lichaamslengte bedraagt 100 tot 120 cm, de staartlengte 25 tot 35 cm en het gewicht 18 tot 41 kg.
Leefwijze.
Het voedsel van deze dieren bestaat uit konijnen, beverratten en wasberen. Ze vormen groepen die in hun sociale structuur doen denken aan een meute wolven.
Bescherming.
Deze soort kwam oorspronkelijk voor in het gehele oostelijke deel van de Verenigde Staten, maar is daar dusdanig door de mens in het nauw gebracht dat hij sinds 1970 in het wild uitgestorven is. Er zijn fokprogramma's om de soort weer op de been de helpen, onder andere in de dierentuin van Noord-Carolina. Men heeft de dieren opnieuw uitgezet, zowel in het bergachtige westen van de staat (Great Smoky Mountains National Park) als in het moerassige oosten (Alligator River National Wildlife Refuge). 
Beschrijving.
De taxonomische status van de rode wolf is zeer onduidelijk. Volgens sommigen is de rode wolf een hybride van de coyote en de wolf. Alle exemplaren van de rode wolf die tot nu toe genetisch zijn bestudeerd hadden ofwel het mitochondriaal DNA van een coyote, ofwel van een wolf. Volgens een andere genetische studie naar het mitochondriaal DNA is de variatie in het wolven-DNA echter zo groot dat niet alleen de rode wolf, maar ook een Canadese ondersoort van de wolf, "Canis lupus lycaon", een aparte soort is. Een morfometrische studie ondersteunde die positie echter niet. Een analyse van de variatie in de morfologie van de tanden toonde aan dat er een populatie bestaat met een tandmorfologie die het midden houdt tussen die van de wolf en van de coyote, die als een aparte soort kan worden beschouwd. Dat is de rode wolf. Een gezaghebbend naslagwerk over zoogdiertaxonomie heeft de kwestie voorlopig opgelost door de rode wolf als een ondersoort van de wolf te zien, een procedure die normaal niet wordt gevolgd door kruisingen.

</doc>
<doc id="15828" url="https://nl.wikipedia.org/wiki?curid=15828" title="Runderen">
Runderen

De runderen (Bovinae) vormen een onderfamilie van de familie van de holhoornigen (Bovidae). De onderfamilie omvat onder andere gedomesticeerd rundvee, de Amerikaanse bizon, waterbuffel, jak en diverse antilopen, waaronder de koedoes en de elandantilope.

</doc>
<doc id="15829" url="https://nl.wikipedia.org/wiki?curid=15829" title="Afrikaanse wilde hond">
Afrikaanse wilde hond

De Afrikaanse wilde hond of hyenahond ("Lycaon pictus") is een vleeseter van gemiddelde grootte met een hondachtig uiterlijk en een onregelmatig gevlekte zwarte, geelbruine en witte vacht. Bij volwassen dieren zijn kop en romp samen 76–112 cm, de staart 30–41 cm, bij een schouderhoogte van 61–78 cm en een lichaamsgewicht van 17–36 kg. "Lycaon pictus" heeft vier tenen aan elke voet, waarmee de soort zich onderscheidt van andere hondachtigen. De Afrikaanse wilde hond was ooit wijdverbreid in Afrika ten zuiden van de Sahara en leefde in bijna alle biotopen en komt nu voor in graslanden, bergachtige savannes en open bossen. De Afrikaanse wilde hond wordt door de IUCN als bedreigde soort beschouwd, maar is nog niet opgenomen in bijlage 1 van het Verdrag inzake de internationale handel in bedreigde in het wild levende dier- en plantensoorten (CITES).
Beschrijving.
De Afrikaanse wilde hond is een forse, slanke carnivoor met een kop-romplengte van 76–112 cm, een staartlengte van 30–41 cm, bij een schouderhoogte van 61–78 cm en een lichaamsgewicht van 17–36 kg. De schedel is ruim 18 cm lang en robuust gebouwd, en het gebit is aangepast om vast te houden en te knippen in plaats van te kauwen. De jukbeenboog is zwaar en hebben een breedte van ruim 12 cm. De vacht van de Afrikaanse wilde hond is onregelmatig zwart, geelbruin en wit gevlekt en verschilt van dier tot dier. Het voorhoofd is over het algemeen licht en de snuit is donker. De oren zijn groot, rond en bedekt met korte donkere haren met plukjes licht haar aan de binnenkant. Het haar op het lichaam is kort en schaars en er is geen ondervacht. Het enige gemeenschappelijke kenmerk van de vacht die over het algemeen door alle individuen wordt gedeeld, is een witte punt van de staart, die zou kunnen dienen om individuen bij elkaar te houden wanneer de roedel door dichte, hoge vegetatie beweegt. De Afrikaanse wilde hond loopt op de toppen van de vier tenen die het dier aan elke voet heeft, waardoor het sneller kan rennen. De klauwen (homoloog aan onze duimen) ontwikkelen zich niet, zoals wel het geval is bij andere, tragere hondensoorten. Er zijn geen waarneembare verschillen tussen de reuen en teven, behalve een verschil van 3-7% in grootte van het skelet en de spieren.
Anatomie.
De tandformule van de volwassen Afrikaanse wilde hond is , dat wil zeggen drie snijtanden, een hoektand, drie valse kiezen en drie ware kiezen in elke helft van de bovenkaak, en drie snijtanden, een hoektand, vier valse kiezen en drie ware kiezen in elke helft van de onderkaak. De tweede en derde kies zijn kleiner dan de voorste knobbel aan de wangzijde van de voorste ware kies. De breedte van het gehemelte tussen de voorste ware kiezen is groter dan de helft van de lengte van het gehemelte gemeten vanaf de voorrand van de hoektanden.
Ontwikkeling.
Pasgeboren Afrikaanse wilde honden zijn nestblijvers, zwart en wegen bij de geboorte ongeveer 300 g. De ogen gaan open na ongeveer 13 dagen, maar de jongen blijven tot 3 weken in het hol, wanneer ze vast voedsel beginnen te eten dat door andere roedelleden wordt uitgebraakt. Jongeren beginnen de roedel te volgen als ze 3 maanden oud zijn en kunnen prooien doden vanaf zo'n 11 maanden, hoewel ze pas enkele maanden later efficiënt jagers zijn.
Chromosomen.
De Afrikaanse wilde hond heeft 39 paar homologe chromosomen (2n=78), net als andere hondachtigen. Genetische en morfologische verschillen suggereren dat populaties van Afrikaanse wilde hond in Oost- en Zuid-Afrika verschillende ondersoorten zijn, maar deze zijn niet formeel erkend. Gedurende de afgelopen 1.000.000 jaar is de populatieomvang van de Afrikaanse wilde hond twee of meer keer zeer klein geweest zodat specifieke delen van het genoom een lage diversiteit laten zien.
Verschillen met andere hondachtigen.
De Afrikaanse wilde hond is de enige nog niet uitgestorven soort in het geslacht. Vergeleken met de andere hondachtigen binnen zijn geografische spreiding (Afrikaanse wolf, de gestreepte jakhals, zadeljakhals en grootoorvos), is de Afrikaanse wilde hond het grootst en relatief licht gebouwd met grote, ronde oren. De soort heeft slechts vier tenen aan elke poot, wat hem onderscheidt van andere hondachtigen, en de poten zijn lang en slank. Het meest onderscheidende kenmerk van "L. pictus" is de unieke vachtkleuring van onregelmatige zwarte, geelbruine en witte vlekken.
Taxonomie.
De Afrikaanse wilde hond is voor het eerst beschreven door de Zweedse natuuronderzoeker Carl Peter Thunberg in 1811 en die gaf deze de wetenschappelijke naam "Canis aureus". Die naam was echter niet beschikbaar omdat Carl Linnaeus diezelfde naam al had gegeven aan de goudjakhals in 1758. In 1820 gaf de Nederlandse zoöloog Coenraad Jacob Temminck de naam "Hyaena picta" aan een exemplaar afkomstig uit Mozambique. William John Burchell beschreef in 1822 een exemplaar afkomstig van de bovenloop van de Oranje Rivier in Zuid-Afrika en noemde die "Hyaena venatica". Datzelfde jaar deelde Anselme Gaëtan Desmarest de Afrikaanse wilde hond in bij het geslacht "Canis" en maakte de nieuwe combinatie "Canis pictus". De Britse natuurwetenschapper Joshua Brookes suggereerde de naam "Lycaon" voor een ondergeslacht van "Canis" in de publicatie "An outline of an attempt at the disposition of Mammalia into tribes and families, with a list of the genera apparently appertaining to each tribe" van John Edward Gray, echter zonder het dier te beschrijven. Maar in 1827 beschreef Brookes een exemplaar uit de Kaap de Goede Hoop en gaf daaraan de naam "Lycaon tricolor". In 1829 gaf Frederic Cuvier, de jongere broer van de beroemde Franse natuuronderzoeker Georges Cuvier, de soort een nieuwe geslachtsnaam en maakte de combinatie "Cynhyaena picta". De Schotse zoöloog Andrew Smith gaf in 1833 zowel de naam "Lycaon typicus" als "Lycaon pictus", de eerste keer dat de huidige wetenschappelijke naam werd gebruikt. De Franse zoöloog Pierre Boitard gaf de soort een nieuwe geslachtsnaam in 1842 en maakte de combinatie "Hyenoides picta" en Duits natuuronderzoeker Eduard Rüppell gaf in datzelfde jaar de naam "Kynos pictus". In 1868 deelde Gray het exemplaar dat was beschreven door Burchell in bij het geslacht "Lycaon" en noemde het "Lycaon venaticus". In 1902 meende Michael Rogers Oldfield Thomas dat dit exemplaar slechts een ondersoort vertegenwoordigt en noemde deze daarom "Lycaon pictus venaticus". Datzelfde jaar onderscheidde Thomas een exemplaar uit de Grote Slenk met de naam "Lycaon pictus lupinus", en in 1904 volgde "Lycaon pictus somalicus" uit centraal Somaliland en "Lycaon pictus zuluensis" uit Zululand, om te eindigen met "Lycaon pictus sharicus" uit Tsjaad, een naam die hij samen met Robert Charles Wroughton gaf in 1907. In 1912 beschreef Paul Matschie "Lycaon pictus prageri" uit de hooglanden van Kenia. In 1915 volgden van zijn hand "Lycaon lalandei", "L. rüppelli", "L. lademanni", "L. ssongaeae", "L. hennigi", "L. stierlingi", "L. huebneri", "L. ruwanae", "L. kondoae", "L. langheldi", "L. dieseneri", "L. gansseri", "L. taborae", "L. wintgensi", "L. richteri", "L. styxi", "L. luchsingeri", "L. zedlitzi", "L. takanus", "L. manguensis", "L. mischlichi", "L. ebermaieri", "L. fuchsia", "L. cacondae", "L. gobabis", "L. krebsi" en "L. windhorni". De Afrikaanse wilde hond wordt gerekend tot de orde Carnivora, onderorde Caniformia, familie Canidae, onderfamilie Caninae en stam Canini. Het geslacht Lycaon is monotypisch, dat wil zeggen dat er slechts een soort leeft. Uit een vergelijking van het DNA uit 2009 zou blijken dat er geen ondersoorten van de Afrikaanse wilde hond hoeven te worden onderscheiden, maar dat er wel geografische varianten bestaan. Tegenwoordig wordt er op gewezen dat de uitwisseling van genen tussen de Oost-Afrikaanse en zuidelijk Afrikaanse populaties gering is en wellicht toch twee ondersoorten kunnen worden onderscheiden. Alle bovenstaande wetenschappelijke namen worden vooralsnog beschouwd als synoniemen van "Lycaon pictus".
Naamgeving.
De geslachtsnaam "Lycaon" is terug te voeren op de Griekse mythologie. Λυκάων (Lukáōn) was de koning van Arcadië die door Zeus in een wolf veranderd werd omdat hij het vlees van een van zijn eigen zoons aan hem te eten gaf. "Lycaon" is echter niet het woord voor wolf in het Grieks, dat is λῠ́κος (lúkos). De soortnaam "pictus" is Latijn en betekent "geverfd" of "bont", wat een passende beschrijving is van de vacht van de Afrikaanse wilde hond.
Verwantschap.
De Afrikaanse wilde hond heeft enkele specifieke kenmerken die erop wijzen dat deze soort sterker is aangepast aan een dieet van uitsluitend vlees dan andere hondachtigen. Zo zorgt de afwezigheid van de duimen ervoor dat het dier beter prooien langdurig kan achtervolgen. Verder zijn de kiezen meer gespecialiseerd op het knippen van vlees ten koste van het vermogen te kauwen. Dit heeft als voordeel dat er sneller kan worden gegeten zodat minder van de prooi afgegeven hoeft te worden aan de grote katachtige voedselconcurrenten. Er zijn ook aanwijzingen van evolutionaire selectie ten gunste van de bontgekleurde vacht, maar onduidelijk is welk voordeel daarmee zou worden behaald. De hondenfamilie (Canidae) valt uiteen in vier groepen, de grijze vossen (geslacht "Urocyon"), de vosachtigen (Vulpini), de Zuid-Amerikaanse voshonden (Cerdocyonina) en de echte hondachtigen van de Oude Wereld en Noord-Amerika (Canina). De Afrikaanse wilde hond is waarschijnlijk als eerste afgetakt van de overige echte hondachtigen. Sommige onderzoeken suggereren dat de Afrikaanse wilde hond en de dhole of Aziatische wilde hond ("Cuon alpinus") elkaars nauwste verwanten zouden zijn, maar het is waarschijnlijk dat incidentele kruisingen tijdens de voorlaatste ijstijd uitwisseling van genetisch materiaal (gene flow) tussen deze twee soorten heeft veroorzaakt. De positie van de gestreepte jakhals en de zadeljakhals is ook nog niet helemaal duidelijk, maar het lijkt waarschijnlijk dat de dhole meer verwant is aan de echte honden (geslacht "Canis") dan aan deze twee soorten jakhals. De goudjakhals hoort daarentegen wel in het geslacht "Canis". De onderstaande boom is een weergave van deze inzichten.
Fossielen.
Er zijn slechts weinig fossielen bekend van de Afrikaanse wilde hond en het vroegst bekende fossiel dat onbetwistbare aan de soort is toe te schrijven stamt uit het midden van het Pleistoceen in Afrika. Identificatie van vroege fossielen van "L. pictus" is moeilijk vanwege hun gelijkenis met de Vroeg Pleistocene wolf, "Canis africanus". Die twijfel bestaat ook voor fossielen uit het late Pleistoceen en uit Europa. De Afrikaanse wilde hond verspreidde zich waarschijnlijk 2 à 3 miljoen jaar geleden in Afrika ten noorden en ten zuiden van de miombo-bosgordel.
Gedrag.
Groepsrelaties.
Afrikaanse wilde honden leven in roedels van gemiddeld elf individuen inclusief pups en jaarlingen (maximum grootte 26 dieren). Het gebruikelijke aantal volwassen dieren in een roedel, de jaarlingen niet meegerekend, is vier tot elf (gemiddeld zes). Er is een dominante reu en een dominante teef (het alfa-paar) die samen de ouders zijn van het grootste deel van de pups. Deze dieren zijn meestal geen directe verwanten van elkaar, maar de overige dieren in de roedel zijn vaak wel nauw verwant aan een van beide. Alfa-vrouwtjes behouden doorgaans hun status voor het leven, maar alfa-mannetjes worden vaak verdrongen. Mannetjes vervullen de alfa-positie tussen een en acht jaar lang. De hoge mate van verwantschap tussen roedelleden zorgt ervoor dat dieren die zich niet zelf voortplanten maar helpen bij het grootbrengen van pups daarmee toch het doorgeven van hun genen aan een volgende generatie bevorderen. Toch zijn helpers niet altijd familie van het alfa-paar. Hoe meer dieren meehelpen bij de verzorging van de jongen, hoe meer jongen er volwassen worden. Soms kunnen helpers zich toch voortplanten, hoewel deze individuen meer genen overdragen op de volgende generatie in de vorm van de pups van de verwante alfa-dieren.
Roedels bevatten over het algemeen een dominant paar (dat bijna alle voortplanting tot stand brengt), andere volwassenen die het alfavrouwtje ondersteunen bij het grootbrengen van haar jongen, en jaarlingen. Het alfapaar (meestal het oudste vrouwtje en een mannetje van middelbare leeftijd) monopoliseert de voortplanting in de roedel door middel van agressief gedrag en geritualiseerde uitingen van dominantie en ondergeschiktheid en hormonale signaalstoffen. Tijdens de voortplantingstijd zijn de alfa-dieren agressief tegen andere leden van de roedel om hun dominantie te bevestigen. Het onderdrukken van de voortplanting bij ondergeschikte dieren is echter voornamelijk gedragsmatig en niet fysiologisch. Slechts 1 op de 15 teefjes ovuleerde niet tijdens een onderzoek waarin de invloed van hormoonspiegels werd vergeleken met gedragspatronen. Ondergeschikte individuen kunnen binnen een roedel nakomelingen krijgen en grootbrengen. In Tanzania hadden een ondergeschikt vrouwtje en een ondergeschikt mannetje jongen, maar of deze reu de vader van de nakomelingen was is onbekend. Genetische gegevens duiden op meervoudig vaderschap binnen een roedel. Ondergeschikte mannetjes kunnen paren met het dominante vrouwtje. Soms plant bijna de helft van de bètamannetjes en -vrouwtjes zich met succes voort, en reproductieve uitwisseling tussen dominante en ondergeschikte leden is belangrijk voor Afrikaanse wilde honden. Ondergeschikte individuen hebben een kortere levensduur dan dominante roedelgenoten, dus er zijn negatieve gevolgen van inteelt. In sommige populaties maken bèta-vrouwtjes tot 25% van de geproduceerde nesten uit, maar zeer weinig jongen van ondergeschikte vrouwtjes overleven hun eerste jaar. Toen een ondergeschikt teefje tegelijkertijd met het alfa-vrouwtje een nest produceerde, controleerde het dominante vrouwtje de toegang tot alle nakomelingen, inclusief die van het ondergeschikte vrouwtje, en beïnvloedde ze de hoeveelheid voedsel van de pups. Nakomelingen van het ondergeschikte vrouwtje lijden daardoor vaak aan ondervoeding, en de meeste nesten van ondergeschikte vrouwtjes sterven of worden overgenomen door het alfa-vrouwtje. Alfa-vrouwtjes doden naar verluidt soms de jongen van ondergeschikte teefjes. Deze neiging van alfa-vrouwtjes om nesten over te nemen verklaart waarschijnlijk ook de extreem grote nesten (tot wel 16 jongen) die af en toe worden gemeld. De beschikbaarheid van prooien is belangrijk voor een succesvolle voortplanting van Afrikaanse wilde honden. Vrouwtjes paren op jongere leeftijd wanneer de roedeldichtheid en de beschikbaarheid van prooien hoog zijn. Oudere vrouwtjes in grote groepen brachten de meeste nakomelingen voort.
Het komt zelden voor dat teefjes en reuen hun hele leven in de roedel blijven waarin ze geboren zijn. Dit voorkomt inteelt. Teefjes vertrekken vaker uit de groep dan reuen vanwege de aanwezigheid van een alfa-vrouwtje, en deze teefjes sluiten zich bovendien nooit aan bij een bestaande roedel met een alfa-vrouwtje. De dieren vertrekken meestal niet in hun eentje maar in groepjes van hetzelfde geslacht. Soms kunnen groepen ook splitsen, bijvoorbeeld als de niet-verwante zus van het alfa-vrouwtje en broer van de alfa-reu samen wegtrekken en een nieuwe roedel beginnen, waarbij zich vaak ook andere dieren uit de oorspronkelijke roedel aansluiten. Soms vervangt een teefje haar moeder als alfa wanneer deze is overleden.
Communicatie.
De Afrikaanse wilde hond wordt gerekend tot de meest sociale van alle hondachtigen. De sociale complexiteit komt tot uiting in een rijk scala aan geluiden, waarvan sommige uniek lijken. Afhankelijk van het niveau van opwinding van roedelleden, kunnen geluiden van individuen navolging krijgen van steeds meer roedelgenoten. Het begin van de begroetingsceremonie wordt bijvoorbeeld vaak geïnitieerd door een enkele wilde hond die naar een ander toe rent met het hoofd op schouderhoogte, de mond opengesperd en de oren naar achteren gevouwen, om vervolgens met de snuit tegen de snuit van het andere exemplaar te duwen. Sociale gedragingen zoals geritualiseerd parallel lopen gaat vergezeld van een laag rommelend geluid en zoemend gekreun dat, bij toenemend enthousiasme, verandert in smekend janken. Begroetingsgedrag bij volwassenen kan zijn ontstaan uit het bedelen van de pups. Snuit-op-snuitcontact, inclusief liplikken en bijten bij volwassenen lijkt een gesymboliseerd bedelen om voedsel. Bedelen en verzoeningsgedrag van Afrikaanse wilde honden komt veel voor en kan worden waargenomen tijdens bijna elk contact tussen individuen, inclusief de jacht. Bij verzoening worden de voorpoten naar voren gestrekt en de kop dichtbij de grond gehouden, terwijl de achterhand omhoog en de staart gebogen blijft. Dit gaat meestal gepaard met een kwetterende, vogelachtige roep. Pups bedelen bij volwassen roedelleden zodat doe vlees op braken door zijn neus in de mondhoek van een volwassene te steken, aan de lippen te likken of te bijten. Een geritualiseerde vorm wordt door volwassenen gebruikt als verzoeningsgedrag. De begroetingsceremonie van de Afrikaanse wilde hond vindt meestal plaats als de roedel actief wordt na een periode van rust. De ceremonie bestaat voornamelijk uit het likken van het gezicht en geritualiseerd bedelen. Een of beide betrokken dieren kunnen een onderdanige, neergedrukte houding aannemen. Geritualiseerd heimelijk jachtgedrag waarbij individuen de nek en schouders optrekken en de staart en het hoofd laten hangen, kan voorafgaan aan de begroetingsceremonie. De begroetingsceremonie is vaak een voorloper van de jacht en kan het jachtgedrag synchroniseren en stimuleren. Niezen wordt gebruikt door Afrikaanse wilde honden in Botswana voordat ze weggaan van de rustplaats. De kans dat de roedel op jacht gaat, wordt groter met het aantal hoorbare snelle niesbuien. Jagen wordt vaker gestart wanneer alfaleden beginnen te niezen dan ondergeschikte leden.
Bij het markeren van territoriale grenzen gebruiken Afrikaanse wilde honden in gevangenschap urinemarkering, lichaamswrijving en afscheidingen van anale zakjes om gebieden te markeren. De urine bevat componenten die paarspecifiek zijn voor de dominante individuen. Roedels toonden interesse in geursporen van andere roedels door te snuiven, te plassen, te poepen en, in het geval van grote roedels, een geurspoor te volgen. Vrij rondlopende roedels communiceren hun verblijfplaats aan Afrikaanse wilde honden en andere soorten door middel van geursporen en door de aanwezigheid van een alfapaar.
Jacht en voedsel.
Bij het jagen kiest een individu de prooi en anderen volgen, maar er zijn geen andere rollen. Enkele dieren volgen de leider op een afstand van minder dan een paar honderd meter tijdens de achtervolging, maar andere leden van de roedel nemen een omweg om prooien te onderscheppen. Roedels doden niet overal op dezelfde manier. Over het algemeen werken leden vaak samen om de prooi neer te halen nadat de prooi is gevangen. De omgeving speelt ook een rol bij de jacht. In de grasvlakten van Oost-Afrika jagen Afrikaanse wilde honden vaak door de prooi samen langdurig te achtervolgen. In gemengde bossavanne worden meerdere kortere achtervolgingen gehouden. Het jachtsucces van een individuele achtervolging is 15,5% in het noorden van Botswana en vergt meer energie dan een gezamenlijke uithoudingsachtervolging, maar er zijn minder roedelgenoten waarmee de prooi moet worden gedeeld. Concurrentie om vlees binnen de troep wordt verzacht door verzoeningsgedrag, zoals voedsel bedelen op puppy-manier, dus er vinden maar weinig gevechten plaats. Grote roedels kunnen zich splitsen en meerdere prooidieren tegelijk pakken. Grote roedels hebben meer prooien tijdens elke jacht, meer jachtsucces, kortere achtervolgingsafstanden en grotere prooien. In de Serengeti waren grotere roedels in staat volwassen westerse witbaardgnoes te vangen, maar kleinere roedels of individuele individuen jagen met weinig succes op grote soorten. In de Serengeti zijn Afrikaanse wilde hondenroedels met meer volwassen individuen succesvoller in het verdedigen van prooien tegen gevlekte hyena's dan kleinere roedels. Groepen Afrikaanse wilde honden rennen meestal gewoon rechtstreeks op hun prooi af en blijven tijdens de hele achtervolging vol in het zicht. Een alternatieve jachtmethode is verdekt te naderen in een dichte groep met gebogen kop. Hoewel deze heimelijke benadering de dieren in staat stelt dichterbij te komen voordat hun prooi vlucht, heeft dit geen invloed op het succes van de jacht. Ook wordt de daaropvolgende achtervolging niet aanzienlijk korter. Samenwerking bij de jacht beschermt alle groepsleden doordat ze gebruik maken van elkaars waakzaamheid en er is een grotere kans op succes bij de jacht. Afrikaanse wilde honden doden voornamelijk prooien door de ingewanden uit de buikholte te trekken, maar ze zijn ook in staat prooien te doden die veel groter zijn dan zijzelf met een traditionele wurggreep (vergelijkbaar met katachtigen). De dieren rusten meestal uit tijdens de hitte van de dag tussen twaalf en twee uur. De meeste jachtpartijen vinden plaats in de vroege ochtend tussen zeven en negen uur en in de vroege avond tussen zes en acht uur. Thomsongazellen zijn de belangrijkste prooi van Afrikaanse wilde honden in het zuiden van Kenia en het noorden van Tanzania, goed voor tot wel 70% van alle voedsel. In Zuid-Afrika vormen impala's en nyala's 76% van het dieet. In Zimbabwe zijn impala's goed voor 74% van de prooien en grote koedoes voor 22%. Wanneer er op kalfjes en onvolgroeide gazellen wordt gejaagd, is het succes meer dan 90%. Grantgazelle's worden minder bejaagd in delen van Tanzania, waar ze ongeveer 10% van het dieet uitmaken. Impala's zijn een minder belangrijke prooi in Kenia, maar in Zuid-Afrika kunnen ze 90% van het dieet uitmaken. Migrerende gnoes kunnen een belangrijke prooi zijn voor sommige populaties Afrikaanse wilde honden, waarbij meestal de kalfjes worden gedood (61-85%).
Wanneer er een prooi is gedood, beginnen alle aanwezige volwassen dieren onmiddellijk te eten. Dit gaat door totdat de jongen arriveren. Die krijgen vervolgens voorrang om te eten, ongeacht of de volwassenen verzadigd zijn of niet. Jongen krijgen toegang tot de prooi door het vertonen van verzoeningsgedrag of doordat het dominante volwassen paar dit afdwingt. Eventuele jaarlingen krijgen eveneens voorrang bij het eten. Individuen die niet kunnen deelnemen aan de jacht vanwege een verwonding, ziekte of ouderdom mogen ook van het karkas eten zodra ze arriveren.
Voortplanting.
Tijdens de weken voorafgaand aan de paring zwelt de vulva geleidelijk op en produceert een bloederige afscheiding. De belangstelling van de dominante reu en de dominante teef voor elkaar wordt gedurende deze periode steeds duidelijker. Vroege pogingen van de reu om de teef te bestijgen worden afgewezen totdat ze er klaar voor is. Dan houdt de teef de staart opzij terwijl het mannetje haar bestijgt. Herhaalde paringen vinden plaats gedurende een periode van drie tot zeven dagen, maar niet alle bestijgingen eindigen in een geslaagde paring. Net als bij andere hondachtigen, blijven de reu en de teef na de zaadlozing met elkaar verbonden gedurende 5-6 minuten. Dit is een gevolg van de zwelling van de basis van de penis (de zogenoemde bulbis glandis).
De zwangerschap duurt 71-73 dagen en pups worden geboren in ondergrondse nesten, meestal een verlaten hol. De teefjes hebben twaalf of veertien tepels. De pups worden 12 weken gezoogd. Alfa-teven produceren over het algemeen elk jaar een enkel nest, maar als de pups sterven, kan het volgende nest al na 6 maanden geboren worden. Nesten bestaan over het algemeen uit 6 tot 16 pups (gemiddeld 10). Afrikaanse wilde honden planten zich voort in afwachting van de lokale voedingsmogelijkheden voor de pups, of willekeurig waar geen seizoenen voorkomen, zoals dicht bij de evenaar. De optimale voedingsmogelijkheden zijn vaak pieken in de overvloed aan prooien en koelere temperaturen, zoals in Kruger National Park, waar pups worden geboren tussen april en september, met een piek eind mei en begin juni. Maar geboorte kan ook plaatsvinden tijdens het droogste deel van het jaar wanneer hoefdieren samenkomen bij waterbronnen. Op de Serengeti vindt de geboortepiek plaats tijdens het regenseizoen in maart-juni, wanneer hoefdieren hun jaarlijkse trek hebben.
Ecologie.
Afrikaanse wilde honden bewonen graslanden, bergachtige savannes en open bossen en hebben de neiging om dichte bossen te vermijden. Het vereist uitgestrekte gebieden (duizenden ha) met minimale verstoring door menselijke activiteiten om levensvatbare, zelfvoorzienende populaties te kunnen onderhouden. In de Serengeti-Maasai Mara-regio van Tanzania en Kenia prefereert de soort open graslanden boven andere beschikbare vegetatietypes, maar in zuidelijk Afrika bewoont hij gebieden met dicht struikgewas en bos. Het brede scala aan omgevingen die momenteel of historisch bewoond zijn, suggereert dat Afrikaanse wilde honden redelijk flexibel zijn in het selecteren van leefgebieden, althans wat betreft klimaat en landschap. De grootte van het territorium verschilt sterk van gebied tot gebied, zo tussen zo'n 150 tot 3.900 km2. De grootte van het leefgebied wordt beïnvloed door de vegetatie, de dichtheid en beschikbaarheid van prooien, de aanwezigheid van naburige roedels, de roedelgrootte, de aanwezigheid van jongen en jaarlingen, en de omvang van het reservaat.
Afrikaanse wilde honden komen vaak voor waar ook hyena's, cheeta's, luipaarden en leeuwen leven. Gevlekte hyena's zijn hun belangrijkste concurrenten, en de tijden waarop deze twee soorten dagelijkse actief zijn overlappen aanzienlijk. De andere drie soorten zijn echter vooral 's nachts actief. Er kan meer dan 70% overlap zijn in het dieet van deze concurrenten, waarbij in het Kruger Nationaal Park de impala de meest voorkomende prooi is. De aanwezigheid van gevlekte hyena's zou Afrikaanse wilde honden mogelijk hebben verdreven uit delen van zijn vroegere verspreidingsgebied, en andere concurrenten en minder prooidieren zouden kunnen bijdragen aan de teruglopende populaties Afrikaanse wilde honden. In sommige gebieden zijn gevlekte hyena's aanwezig bij bijna elke prooi die de Afrikaanse wilde honden hebben gedood en hyena's kunnen een karkas stelen als er maar weinig wilde honden aanwezig zijn. Wanneer het grootste deel van een roedel wilde honden ter plaatse is, zijn hyena's meestal niet in staat zich het karkas toe te eigenen voordat de roedel wilde honden klaar is met eten. Wanneer de hyenadichtheid laag is, proberen hyena's zelden een prooi te bemachtigen van "L. pictus". Hoewel Afrikaanse wilde honden misschien hun prooi met succes kunnen verdedigen tegen hyena's, lukt dat niet tegen leeuwen. Leeuwen doden wilde honden, en predatie door leeuwen kan een belangrijke doodsoorzaak zijn voor deze soort, tot ongeveer een derde van de sterfgevallen in het Kruger National Park. Afrikaanse wilde honden doen het over het algemeen slecht in gebieden met hoge dichtheden hyena's en leeuwen (110-140 per 1.000 km2), waarschijnlijk als gevolg van concurrentie om voedsel en agressieve ontmoetingen. Leeuwen vormen een groot risico voor Afrikaanse wilde honden. Het risico op uitroeiing van Afrikaanse wilde honden nam toe tot bijna 100% wanneer de leeuwenpopulaties de matige dichtheden overschreden. Hoge dichtheden van Afrikaanse wilde honden (40 volwassenen per 1.000 km2) zijn in verband gebracht met weinig concurrentie van leeuwen en gevlekte hyena's. Afrikaanse wilde honden reageren op hun concurrenten door zich te verplaatsen, andere holen te kiezen en op andere tijden te gaan jagen. Afrikaanse wilde honden zijn naar verluidt vertrokken nadat mensen brullende leeuwen nadeden, maar bleven in reactie op de roepen van hyena's. Dat zou erop kunnen wijzen dat leeuwen een grotere bedreiging vormden dan van hyena's. Waar leeuwen ingesloten waren door hekken waar de wilde honden doorheen kunnen, gebruikten de dieren gebieden aan de leeuwvrije kant van het hek meer dan de andere kant. Afrikaanse wilde honden kiezen holen in struiken op ruig terrein, zodat die minder snel door leeuwen en hyena's worden ontdekt en de dieren makkelijker kunnen ontsnappen als ze toch gevonden worden. Afrikaanse wilde honden zijn ook in staat om de tijd waarop ze op jacht gaan te variëren. Door mensen te ontlopen, wordt het risico op conflicten met hyena's en leeuwen echter groter. Om prooidiefstal te voorkomen, zijn Afrikaanse wilde honden vooral actief als leeuwen en hyena's rusten. Wilde honden maken dus duidelijke afwegingen tussen de risico's.
Over het algemeen overleeft minder dan de helft van de jongen het eerste jaar, maar het percentage varieert sterk tussen en binnen populaties, variërend van ongeveer 15% tot 75%. De overlevingskansen in het eerste en tweede levensjaar zijn lager dan die van volwassenen. In een forse roedel zijn de overlevingskansen van de jongen hoger omdat de jongen dan beschermd kunnen worden door een of meer volwassen dieren terwijl de rest van de groep op jacht gaat. Verder is de overleving hoger wanneer er meer voedsel beschikbaar is. Mogelijke oorzaken van hoge sterfte onder jongen zijn onder meer ziekte, predatie door gevlekte hyena en leeuw en onderkoeling als gevolg van overstroming van het hol. Jaarlijks overlijdt zo'n 15% tot 35% van de volwassen dieren. Afrikaanse wilde honden zijn gevoelig voor miltvuur, hondenziektevirus (CDV), hondenhepatitis, hondenherpes, parvovirus, hondsdolheid, Rickettsia en Toxoplasma.
Interactie met de mens.
Afrikaanse wilde honden jagen niet regelmatig op vee. Buiten de beschermde gebieden in Noord-Kenia zijn aanvallen van Afrikaanse wilde honden op vee ongewoon als er nog wilde prooien waren (zelfs bij lage dichtheden). Als de wilde prooidieren verdwenen zijn, doden de dieren wel regelmatig vee. Over het hele verspreidingsgebied van de soort gezien zijn de economische effecten van het aanvallen van vee te verwaarlozen, maar plaatselijk kunnen de effecten ernstig zijn.
Menselijke vervolging van de Afrikaanse wilde hond komt veel voor, en de populaties nemen af als gevolg van landmijnen, dierenvallen, vergiftiging, conflicten met boeren, wildboerderijen en menselijke gemeenschappen, verlies van leefgebied, onverantwoord toerisme en verstoring van de holen. Andere bedreigingen voor het voortbestaan van de Afrikaanse wilde hond zijn onder meer een schadelijk landgebruikbeleid, waaronder een gebrek aan betrokkenheid van mijnbouwbedrijven, en het gebruik van roofdierbestendige omheiningen die de verspreiding van de soort tegenhouden. Onvoldoende politiek engagement leidt tot ontoereikende maatregelen of gebrek aan handhaving, en tot corruptie bij wetshandhavingsinstanties. Al deze oorzaken bovenop de natuurlijke kwetsbaarheden van de soort, waaronder voedselconcurrentie met leeuwen en gevlekte hyena's, onvoldoende prooidieren, ziekte, droogte, verlies van veerkracht als gevolg van klimaatverandering en een kleine populatieomvang. In Zimbabwe werd de Afrikaanse wilde hond tot 1975 als plaagdier beschouwd en er zijn meer dan 3.000 exemplaren neergeschoten tijdens bestrijdingsprogramma's die de regering liet uitvoeren tussen 1956 en 1975. Hoewel de houding langzaam aan het veranderen is, blijven veel landeigenaren de soort als ongedierte beschouwen. Verkeersdoden komen steeds vaker voor naarmate snelwegen worden aangelegd, wat een reële bedreiging vormt voor veel kleine populaties verspreid over nationale parken. In het Hwange Nationaal Park in Zimbabwe bijvoorbeeld was van 1988 tot 1993 64% van de geregistreerde sterfgevallen het gevolg van verkeer, en de rest was te wijten aan het afschieten of het zetten van vallen.
Het jagen op Afrikaanse wilde honden is inmiddels overal verboden, hoewel er nog wel gestroopt wordt. De sportjacht op deze soort is nooit populair geweest en er lijkt geen vraag te zijn naar lichaamsdelen. Als gevolg hiervan bestaat er weinig bezorgdheid dat illegale handel een belangrijke factor is in de achteruitgang van de soort. Helaas neemt de vraag naar in het wild gevangen exemplaren toe, en de illegale vraag zou kunnen groeien. Stropen door schieten, strikken en vergiftiging waren goed voor 9%, 1% en 16% van de sterfte bij wilde honden met radiohalsband en 16%, 8% en 21% van de sterfte bij individuen zonder halsband. De meeste gevallen van stroperij vonden plaats buiten de beschermde gebieden waar het land wordt gebruikt voor het houden van vee en wild. De meeste dieren die gevangen werden in strikken zijn onbedoelde bijvangst.
Afrikaanse wilde honden worden gehouden in dierentuinen over de hele wereld en krijgen daar ook jongen. De voortplanting mislukt wanneer er sociale problemen zijn binnen roedels. Maar vaker planten Afrikaanse wilde honden in dierentuinen zich snel voort en wordt de roedel te groot voor de beschikbare ruimte. Om overbevolking te voorkomen houden de meeste dierentuinen slechts een volwassen vrouwtje en een of meer volwassen mannetjes. Succesvolle voortplanting in dierentuinen is een gevolg van het zorgvuldig namaken van het natuurlijk milieu. Zo worden holen zo vormgegeven dat die lijken op die in natuur, en die voorkomen dat reuen binnendringen. Ook worden die holen niet regelmatig door verzorgers schoongemaakt. Dit veroorzaakt namelijk stress waardoor de teefjes soms hun jongen doden en opeten. Met de groeiende ervaring met het houden van Afrikaanse wilde honden en aanhoudend succes met het fokken zijn er meer dieren beschikbaar voor andere dierentuinen en herintroductieprogramma's. Afrikaanse wilde honden krijgen in dierentuinen een qua voedingswaarde compleet dieet op basis van rauw vlees, aangevuld met botten en karkassen van boerderijdieren. Dagelijkse voedingen worden onderbroken door af en toe te vasten. Lage genetische diversiteit heeft belangrijke gevolgen voor het behoud, en de meeste Afrikaanse wilde honden in gevangenschap zijn van Zuid-Afrikaanse afkomst. Herintroductie van in gevangenschap gefokte individuen in Oost-Afrika zou dus het probleem van vermenging van afstammingslijnen creëren en het voortbestaan van de oostelijke subpopulatie in gevaar kunnen brengen. Hoewel soortbeschermingsprogramma's belangrijk kunnen worden naarmate populaties van Afrikaanse wilde honden blijven afnemen en verdwijnen, kan het nodig zijn om extra populaties in gevangenschap te creëren van Oost-Afrikaanse afkomst.
Verspreiding, populatieomvang en bescherming.
De Afrikaanse wilde hond was ooit wijdverspreid in Afrika bezuiden de Sahara en woonde in bijna alle omgevingen behalve regenwouden en de droogste woestijnen. De soort is gemeld van de Kilimanjaro. Een relictpopulatie die in het verleden is vastgesteld in het zuiden van Algerije suggereert dat de Sahara vroeger mogelijk bewoond is geweest door "L. pictus". De soort is vrijwel verdwenen uit West-Afrika en sterk vermindert in Centraal- en Noordoost-Afrika. Botswana, Tanzania en Zimbabwe bieden leefgebied aan bijna de helft van de resterende wilde populatie. Andere populaties komen voor in de Centraal-Afrikaanse Republiek, Ethiopië, Kenia, Mozambique, Namibië, Zuid-Afrika, Soedan en Zambia, met potentiële populaties van meer dan 100 individuen in Kameroen, Tsjaad, Senegal en Somalië.
Er zijn verschillende pogingen gedaan om Afrikaanse wilde honden te herintroduceren waar deze zijn verdwenen. Omdat de enige levensvatbare populatie van de soort in Zuid-Afrika voorkomt in het Kruger National Park, werd een werkgroep opgericht om andere levensvatbare populaties in Zuid-Afrika te creëren. Dieren werden tot 2005 opnieuw geïntroduceerd op 12 locaties in Zuid-Afrika. Honderdzevenentwintig individuen werden vrijgelaten bij 18 gelegenheden en 129 nakomelingen werden geboren uit opnieuw geïntroduceerde individuen. Effectieve herintroducties maakten gebruik van in gevangenschap gefokte of verplaatste individuen die sociaal geïntegreerd waren, en er werden vrijlatingen gedaan in omheinde reservaten, tenzij intensieve beheerstrategieën werden gebruikt om de effecten van door mensen veroorzaakte sterfte te verminderen. Alleen in het Tswalu Kalahari Reservaat stierf de geherintroduceerde populatie uit door een uitbraak van de hondenziekte. Elders slaagde intensief beheer erin de geïntroduceerde populaties te beschermen en in te grijpen in conflicten die zich buiten het reservaatsgebied. Drie pogingen om de soort te herstellen in het Nationaal park Etosha in Namibië mislukten allemaal vanwege predatie door leeuwen, voedseltekort en hondsdolheid. Dit hangt waarschijnlijk samen met de samenstelling van de groepen die niet voldoende in staat waren tot samenwerking of niet hadden geleerd te jagen.
De Afrikaanse wilde hond is een van de meest bedreigde hondachtigen ter wereld. De soort nadert uitsterven met slechts ongeveer 6.000 vrij rondlopende individuen die overblijven in een paar geïsoleerde subpopulaties. Op basis van het aanhoudende verlies van leefgebied en de afname van het aantal in de afgelopen 20 jaar wordt "L. pictus" erkend als bedreigd door de International Union for the Conservation of Nature (IUCN). In 2021 staat het nog steeds niet op de lijst van de Conventie inzake internationale handel in bedreigde in het wild levende dier- en plantensoorten (CITES).

</doc>
<doc id="15831" url="https://nl.wikipedia.org/wiki?curid=15831" title="Koe (rund)">
Koe (rund)

Een koe is een vrouwelijk rund en als moederdier een belangrijke producent van melk. Een melkkoe geeft in een lactatieperiode tussen de 5 en 60 liter melk per dag, gemiddeld 25 liter melk per dag. Een koe wordt gemiddeld 315 dagen per jaar gemolken. Dit komt neer op een gemiddelde productie van 8000 liter melk per koe per jaar. Sommige koeien produceren tijdens hun leven wel 100.000 liter melk.
Koeien zijn derhalve belangrijk voor de voedselvoorziening. In de melkveehouderij wordt gestreefd naar een steeds hogere productie per koe per jaar. Een koe kan een leeftijd van vijftien jaar bereiken en in uitzonderlijke gevallen twintig jaar. Tegenwoordig wordt de gemiddelde melkkoe echter maar vijf à zes jaar oud. Het gebeurt vaak dat een koe verminderd vruchtbaar is, klauwproblemen of problemen met de gezondheid van de uier heeft en daarom eerder afgevoerd wordt naar het slachthuis. Ze wordt dan vervangen door een vaars, een jonge koe, met vaak een beter genetisch potentieel. In het kader van de verduurzaming van de sector wordt gezocht naar manieren om koeien een hogere productieve leeftijd te laten bereiken.
Spijsverteringsstelsel.
Een koe behoort tot de herbivoren. Zij trekt het gras met de tong van de grond en maalt het tussen de onderste tanden en de kaken. De koe is een herkauwer en slikt het gras de eerste keer bijna zonder kauwen in. Een koe heeft vier magen. Als de eerste maag, de pens, vol is, komt het gras terug in de mond en kauwt de koe het fijn. Hierna wordt het opnieuw ingeslikt. In de pens wordt het voedsel door micro-organismen gefermenteerd. De tweede maag, de netmaag, zorgt ervoor dat het gefermenteerde voedsel doorstroomt naar de derde maag, de boekmaag. In deze maag wordt het vocht uit het verteerde voedsel gehaald. Als laatste volgt de vierde maag, de lebmaag. Deze maag lijkt het meest op de maag van niet-herkauwende zoogdieren. Hier wordt het voedsel verteerd en naar de dunne darm doorgegeven. In de darm gaat de vertering verder en worden de vrijgekomen voedingsstoffen via de darmwand in het bloed opgenomen. Via het bloed worden de voedingsstoffen getransporteerd naar de plaats waar ze nodig zijn. Onverteerde voedselresten worden via de anus als ontlasting uit het lichaam verwijderd. De ontlasting van een koe wordt als mest gebruikt.
Van kalf tot koe.
Het jong van een koe is een kalf. Een koe heeft een gemiddelde draagtijd van 281 dagen. Een eenjarig dier is een pink. Ze wordt op een leeftijd van ongeveer vijftien maanden gedekt of geïnsemineerd. Als een pink uiervorming krijgt heet ze een klamvaars. Na het afkalven, het baren van een kalf, heeft ze een leeftijd van ongeveer 24 maanden en is dan een melkvaars. Na ongeveer drie weken kan de vaars opnieuw worden bevrucht. Een koe die klaar is om te worden bevrucht, heet tochtig. Deze tochtigheid herhaalt zich elke drie weken totdat de koe drachtig is. Als een koe voor de tweede keer heeft gekalfd heet ze een schotter, na de derde keer een derdekalfskoe, na de vierde een vierdekalfskoe, enzovoorts.
Melkkoe, vleeskoe en dubbeldoelkoe.
Nederlandse melkkoeien produceerden in 1910 per jaar zo'n 2500 liter melk. In 1950 produceerde een gemiddelde koe 4000 liter per jaar. In 2006 is dat toegenomen tot 7800 l, terwijl sommige koeien nu zelfs 12.000 l/jaar produceren. Deze verhoging van de melkproductie is tot stand gekomen door selectief fokken en door het bijvoeren met krachtvoer. Dit leidt echter tot enkele neveneffecten. De voornaamste hiervan zijn dat melkkoeien veel calcium verliezen waardoor ze vaak aan gewrichtsproblemen lijden en dat er mastitis ontstaat aan de uier door de verhoogde melkproductie.
De melk wordt gevormd in de melkblaasjes van de uier. Melkvormende cellen halen de nodige bestanddelen uit het bloed. Er moet circa 300 tot 400 l bloed door de uier stromen om 1 l melk te maken. Druppels melk verlaten de melkklieren pas wanneer de druk in de melkboezem te groot wordt. Wanneer op de juiste manier op de spenen, op de uier, van een koe wordt geduwd, komt er melk uit. Vanouds ging dat met de hand, maar op moderne boerderijen met veel koeien is dat niet meer haalbaar. Daar wordt dan ook machinaal gemolken met een melkmachine. Een soort klauw met vier speenhouders, rubberen zuignappen, wordt aan de uier van de koe gehangen. Dit wordt mogelijk gemaakt met behulp van een vacuümpomp. Door een zogenaamde pulsator wordt de onderdruk ritmisch gevarieerd om het zuigen van een kalf na te bootsen.
In principe wordt een koe twee keer per dag gemolken, in ieder geval de eerste tien maanden nadat een kalfje is geboren. Vandaar dat het door de veehouder vanuit financieel oogpunt gewenst is dat een koe ieder jaar een kalf krijgt. Een pasgeboren kalf wordt meestal meteen bij de moederkoe weggehaald om ziekteoverdracht te voorkomen. De moeder van het kalf ervaart rouw wanneer zij gescheiden wordt van haar kalf. Uit onderzoek blijkt dat er behalve rouw en stress op korte termijn ook langetermijneffecten zijn op het scheiden van de moederkoe en het kalf. Zo zijn er significante verschillen gebleken in socialisering, stressreacties, cortisol-niveaus en gedrag.
De eerste drie dagen krijgt het kalf, om het afweersysteem op te bouwen, biest met een nepspeen te drinken. De biest is de eerste melk die een koe maakt nadat ze is bevallen. Nadien krijgt het kalf koemelk of kunstmelk te drinken, bestaande uit een cocktail van plasma-eiwitten, mineralen, soja-eiwitten.
Afhankelijk van de soort koe worden kalveren verschillend behandeld. Een gedeelte van de vrouwelijke kalveren blijft op het bedrijf en wordt opgefokt tot melkkoe. Als het om een vleesras gaat, worden de jonge stieren als vleeskalf naar een kalveropfokbedrijf gebracht en blijven daar, om te worden afgemest, tot ze twee jaar zijn. De mannelijke kalveren van melkkoeien behoren niet tot een vleesras en worden al na zes maanden geslacht omdat het niet rendabel is deze op te kweken.
Dubbeldoelkoeien zijn koeien die zowel voor de melk als uiteindelijk voor het vlees gehouden worden.
Mijlpalen.
Een melkkoe kan een paar belangrijke mijlpalen halen in haar leven: een melkproductiemijlpaal en een verworven keuringsstatus.
Melkproductie.
Op het gebied van melkproductie zijn er twee mijlpalen:
Rundveeshows.
Bij een rundveeshow worden de te keuren koeien per groep ingedeeld. Bij roodbont zijn dat roodbont vaarzen, roodbont midden en roodbont oud. Per groep worden kleinere groepen ingedeeld die gelijktijdig de showring in gaan. De winnares van een groepje krijgt de status 1A of 1B en mag verder naar de finale. Hieruit wordt een kampioen en een reservekampioen gekozen. Alle kampioenen en reservekampioenen gaan strijden voor de titel algemeen kampioen. Hoe groter de show, hoe belangrijker de prijs.
In Nederland zijn diverse grote shows waar koeien worden gekeurd: de HHH show, de tweejaarlijkse Nationale Rundvee Manifestatie, de CRV KoeExpo en de Fokveedag in Hoornaar. Er is ook een Europees kampioenschap.
Exterieur.
Een koe kan op lichaamsbouw worden beoordeeld, dit is keuring op exterieur. Een keurmeester waardeert de koe door haar punten te geven voor verschillende onderdelen. Een vaars kan in totaal tussen de 71 en 89 punten behalen. Een score VG89 houdt in dat de vaars bijna perfect is. Op oudere leeftijd kan zij opnieuw worden gekeurd en de status excellent krijgen als het aantal punten tussen EX90 en EX99 ligt. Hoger dan EX95 is in Nederland nog nooit gegeven. De gemiddelde beoordeling bedraagt in Nederland 82,3 punten.

</doc>
<doc id="15832" url="https://nl.wikipedia.org/wiki?curid=15832" title="Stier">
Stier



</doc>
<doc id="15834" url="https://nl.wikipedia.org/wiki?curid=15834" title="Vivien Leigh">
Vivien Leigh

Vivien Leigh, echte naam Vivian Mary Hartley (Darjeeling, 5 november 1913 – Londen, 8 juli 1967), was een Engels actrice. Ze werd in Brits-Indië geboren, maar haar ouders verhuisden naar Engeland en daar groeide ze op.
Loopbaan.
Viviens carrière begon in het theater met "The Green Sash", maar het stuk "Mask of Virtue" maakte van haar een ster. In 1935 begon ze haar filmcarrière met films zoals "The Village Squire", "Things are Looking Up" en "Look Up and Laugh". Ze is echter het bekendst geworden door haar rol als Scarlett O'Hara in de film "Gone with the Wind" (1939), waarvoor ze een Oscar kreeg voor beste vrouwelijke hoofdrol.
In 1944 werd vastgesteld dat zij tuberculose in haar linkerlong had. Alhoewel ze nog verschillende succesvolle stukken maakte, zoals Thornton Wilders "The Skin of Our Teeth" en de film "Caesar and Cleopatra" in 1946, ging haar gezondheid sterk achteruit. Toch won ze in 1951 haar tweede Oscar, dit keer voor haar rol als Blanche DuBois in "A Streetcar Named Desire" (Tramlijn Begeerte).
Tegen de vroege jaren 60 had ze twee miskramen gehad en de tuberculose maakte haar erg zwak. Vivien Leigh overleed aan chronische tuberculose in haar huis in Londen, nog geen 54 jaar oud. Ze werd gecremeerd en haar as is uitgestrooid over het meer bij Tickerage Mill, in Sussex, Engeland.
Ze heeft een ster op de Hollywood Walk of Fame, bij 6773 Hollywood Blvd.
Privéleven.
Vivian Mary Hartley trouwde op haar 19e met Leigh Holman en kreeg een dochter, Suzanne, in 1933. In 1940 scheidde ze van Holman en trouwde met de beroemde Britse toneelspeler Laurence Olivier. Zij hadden elkaar in 1935 ontmoet en begonnen aan een enigszins publiekelijke liefdesaffaire. Beiden waren getrouwd (Olivier was getrouwd met actrice Jill Esmond).
In 1960 scheidde ze van Olivier en later woonde ze samen met de van oorsprong Canadese acteur Jack Merivale.

</doc>
<doc id="15846" url="https://nl.wikipedia.org/wiki?curid=15846" title="Lijst van Pausen">
Lijst van Pausen



</doc>
<doc id="15850" url="https://nl.wikipedia.org/wiki?curid=15850" title="Saffraan">
Saffraan

Saffraan is een specerij die gewonnen wordt uit de saffraankrokus ("Crocus sativus"). De meeste productiesaffraan komt uit Iran.
Productie.
Voor de kostbare saffraan worden delen van de stampers handmatig geoogst: de stijlen en de stempels, die zowel smaak- als kleurstof zijn. De meeldraden van de saffraankrokus hebben geen culinaire waarde.
Na het oogsten worden de stijlen en stempels gedroogd. Dit drogen gebeurt in droogkasten met een warme luchtstroom of in de zon. De hoogste kwaliteit saffraan komt van de bloedrode stempels, het bovenste deel van de gedroogde stijlen. Voor een kilo gedroogde saffraan zijn circa 150.000 bloemen nodig, wat overeenkomt met een areaal van circa 2000 m2 saffraanplanten.
Saffraan heeft een bittere smaak en een aangenaam aroma dat doet denken aan honing. Slechts één draad saffraan volstaat om een liter kokend water in een uur diepgeel te kleuren. Saffraan is ook fijngemalen verkrijgbaar. De arbeidsintensieve teelt maakt saffraan tot een kostbare specerij, het wordt daarom ook wel het "rode goud" genoemd. De in Nederland te koop aangeboden saffraan is niet altijd van goede kwaliteit.
Gebruik.
De chemische stof die in hoofdzaak verantwoordelijk is voor de kleur van saffraan is crocine. De smaak wordt vooral bepaald door picrocrocine en het aroma door safranal.
Saffraan wordt onder meer toegepast in sauzen, rijst- en visgerechten, brooddeeg, desserts en melk. In Europa wordt saffraan veel gebruikt in Spanje, waar het een onmisbaar ingrediënt is in de paella. Men gebruikt saffraan in Italië bij de bereiding van risotto en in België bij de bereiding van rijstpap. Saffraan is ook een belangrijk bestanddeel van fernet, een kruidenbitter. De Romeinen vulden na een feestmaaltijd hun hoofdkussen op met saffraan om zo de kater te bezweren.
Saffraan is dankzij de crocine zowel een antidepressivum als een afrodisiacum en een antioxidant. Saffraan zou ook een geneeskrachtige (pijnstillende) werking hebben. 
Saffloer of "valse saffraan" is vanouds een alternatief voor de kostbare saffraan. In de keuken gebruikt men ook de veel goedkopere kurkuma, ook "geelwortel" of "Indische saffraan" genoemd, die vergelijkbare kleureigenschappen heeft, maar anders smaakt en een geheel andere oorsprong heeft.

</doc>
<doc id="15853" url="https://nl.wikipedia.org/wiki?curid=15853" title="Siamese tweeling">
Siamese tweeling

Een Siamese tweeling is een eeneiige tweeling waarvan de twee individuen bij de geboorte aan elkaar vast zitten. De verbinding kan variëren van een klein stuk (bind)weefsel dat de lichamen ergens verbindt tot het gemeenschappelijk hebben van een of meer lichaamsdelen. Er bestaan twee theorieën over het ontstaan. Volgens de ene theorie splitst de bevruchte eicel zich niet volledig. Volgens de minder geaccepteerde theorie splitst de eicel zich volledig, maar vormen stamcellen vervolgens een verbinding tussen de beide organismen.
Siamese tweelingen kunnen soms met behulp van chirurgie van elkaar worden gescheiden. Of dit mogelijk is hangt echter af van de mate van vergroeiing, met name in hoeverre de interne organen zijn gedeeld of vergroeid. Soms zijn zelfs gedeelten van de hersenen met elkaar vergroeid.
Vanwege de risico's van een dergelijke operatie leidt dit tot medisch-ethische problemen, omdat niet zelden één helft van de tweeling sterft als ze gescheiden worden. Als er een of meer essentiële gemeenschappelijke organen zijn die niet gesplitst kunnen worden, zal bij het scheiden van de tweeling sowieso een helft van de tweeling moeten sterven.
Wetenschappers denken dat ongeveer één op de 50.000-100.000 geboorten een Siamese tweeling is. Nederland heeft één Siamese tweeling gekend, in 1953, Folkje en Tjitske. Van alle Siamese tweelingen wordt 40% tot 60% dood geboren en overlijdt 35% na een dag. 
Wetenschappers denken dat er meer vrouwelijke Siamese tweelingen worden geboren dan mannelijke door de grotere kwetsbaarheid tijdens de zwangerschap van het mannelijke geslacht, en het zou kunnen zijn dat tijdens de zwangerschap monosomie plaatsvindt. Bij monosomie X, of XO is er alleen één X-chromosoom aanwezig. Dit levert een meisje op met het syndroom van Turner. De XO-mozaïek komt voor als slechts een gedeelte van de cellen een X-chromosoom heeft waardoor men dus geen XY krijgt maar XO. Een andere verklaring kan zijn dat de XX-eicel zich later splitst dan een XY-eicel.
Niet alleen mensen kunnen Siamese tweelingen krijgen. Het is ook vastgesteld bij dieren.
Benoeming naar het geboorteland van Chang en Eng Bunker.
De algemene naam "Siamese tweeling" is afgeleid van het geboorteland van de tweeling Chang en Eng Bunker (1811-1874). Deze tweeling kwam ter wereld in Siam, het tegenwoordige Thailand. Zij waren met de zijkant van de buik aan elkaar verbonden door een weefselband van 22 centimeter lang en 4 centimeter dik. Na hun 'ontdekking' verdienden ze een fortuin door op te treden op tentoonstellingen.
De beide jongens trouwden met twee zusters, Sallie en Adelaide Yates, en werden vader van 21 kinderen. Chang en Eng stierven op dezelfde dag in 1874. Chang, die een longontsteking had, stierf onverwacht tijdens zijn slaap. Eng ontwaakte en zag dat zijn broer dood was. Hij riep zijn vrouw en kinderen om hem bij te staan. Een dokter werd gecontacteerd voor een spoedoperatie, maar Eng weigerde van zijn dode broer gescheiden te worden. Hij overleed drie uur later.
Andere Siamese tweelingen.
Bessie en Lucy Medich.
De meisjes kwamen uit Tsjechië maar woonden in de Verenigde Staten en hadden de Amerikaanse nationaliteit. Zij leefden vier maanden en overleden in oktober 1926 in Minneapolis nadat Lucy longontsteking kreeg.
Gracie and Rosie Attard (Jodie en Mary).
In november 2000 werd de Britse Siamese tweeling Gracie and Rosie Attard operatief van elkaar gescheiden. Deze operatie was zwaar omstreden omdat een van de tweeling, Rosie, veel zwakker was dan Gracie en bij de operatie ongetwijfeld zou sterven. Zonder operatie zouden echter beide kinderen al snel overlijden. Uiteindelijk gaf een rechter toestemming voor de operatie, hoewel dit tegen de wens van de ouders inging. Rosie overleed inderdaad tijdens de operatie. Tijdens de rechtszaak werden de kinderen Jodie and Mary genoemd. Jodie was de naam van het sterkere meisje, Mary die van het zwakkere meisje.
Ladan en Laleh Bijjani.
In juli 2003 werd in Singapore een poging gedaan om de 29-jarige Iraanse zussen Ladan en Laleh Bijani van elkaar te scheiden. Zij waren met hun schedel aan elkaar gegroeid met ieder een eigen stel hersenen, maar met een gedeelde ader (de sinus sagittalis superior). Het lukte de chirurgen wel een tweede ader in te bouwen, maar na de drie dagen durende operatie overleden beiden kort na elkaar aan de gevolgen van bloedverlies.
Folkje en Tjitske de Vries.
Folkje en Tjitske de Vries werden op 8 november 1953 door huisarts Jacobus Pieter Simon (Jack) Wijthoff (1912-1974) in Molenend ter wereld gebracht. Zij werden op 12 juni 1954 door vier artsen operatief van elkaar gescheiden in het Diaconessenhuis in Leeuwarden. Ze waren de eerste Siamese tweeling met wie dat in Nederland gebeurde.
Ze waren met de buiken aan elkaar vergroeid, maar vanaf de geboorte functioneerden beide lichamen volkomen los van elkaar.
Ze wogen samen dertien pond bij de geboorte en de artsen in Leeuwarden stelden direct na de geboorte al vast dat ze een goede kans hadden om te worden gescheiden. De vergroeiing die hen verbond besloeg een oppervlakte van slechts 7 vierkante centimeter. De operatie verliep succesvol.
Mohammed en Ahmed Ibrahim.
Deze in Egypte op 2 juni 2001 met een keizersnee geboren tweeling zat met de bovenkant van hun hoofdjes tegen elkaar gegroeid. Op 12 oktober 2003, op tweejarige leeftijd, werden ze in Dallas tijdens een 27 uren durende operatie van elkaar gescheiden. Tijdens de operatie moesten meer dan 100 bloedvaten worden omgeleid. Vijf maanden voor de operatie werd materiaal in de hoofden ingespoten om de hoofdhuid en het weefsel daaronder te laten uitrekken.
Jade en Erin Buckles.
Op 19 juni 2004 werd een vier maanden oude Siamese tweeling in een ziekenhuis in Washington, het Children's National Medical Center, succesvol gescheiden na een operatie van zes uur. Jade en Erin Buckles waren vanaf hun borstbeen tot de navel met elkaar verbonden. De twee meisjes deelden samen een lever die na deling opnieuw zal kunnen aangroeien (Dit is het enige menselijke orgaan dat daartoe in staat is). Het middenrif van de baby's was onderling vergroeid. Het hart van Erin zat voor 60% in de borstkas van Jade. Er traden tijdens en direct na de operatie geen complicaties op.
Carl en Clarence Aguirre.
De tweejarige Filipijnse tweeling die met de bovenzijde van hun hoofden met elkaar verbonden waren, zijn op 5 augustus 2004 na een 6 uur durende operatie van elkaar gescheiden. In tegenstelling tot vele andere Siamese tweelingen, verliep hun scheiding over meer operaties. Beide jongens overleefden de operatie.
Katie en Eilish Holton.
Katie en Eilish Holton werden in februari 1989 in Ierland geboren. Deze Siamese tweeling was erger vergroeid dan alle andere die tot nu toe zijn gescheiden. In januari 1992 werden ze opgenomen in het Londense Great Ormond Street Kinderziekenhuis ter voorbereiding van de scheiding. Twee dagen na de geslaagde scheidingsoperatie stierf Katie onverwacht aan een hartverlamming. Na autopsie bleek dat ze een zwak hart had en dat de Siamese tweeling zonder operatie waarschijnlijk na enkele jaren zou zijn gestorven. Eilish is nog in leven, maar leeft de laatste tijd wat teruggetrokken.
Abigail en Brittany Hensel.
Beide meisjes (geboren op 7 maart 1990), woonachtig in de Amerikaanse staat Minnesota, hebben onder het middel alles gemeenschappelijk. Ze hebben ieder een eigen hart en maag, maar gemeenschappelijke bloedsomloop en voortplantingsorganen. Scheiding lijkt derhalve niet mogelijk.
Shannon en Megan Fanning.
Shannon en Megan Fanning uit Illinois werden (te vroeg) geboren uit dezelfde embryonale zak, wat zeldzaam en gevaarlijk was. Door een darmverstopping moesten de baby's onmiddellijk worden gescheiden. Tegen alle verwachtingen in overleefden ze de operatie in 1996.
Leeftijd van tweelingen.
Vaak sterven Siamese tweelingen al snel na de geboorte. Zo niet dan leven ze toch vaak minder lang dan de gemiddelde mens. In sommige musea zijn voorbeelden van Siamese tweelingen te zien, soms op sterk water, soms als skelet. Vroeger vertoonde men deze in een rariteitenkabinet. Op 4 juli 2020 stierven de broers Ronnie en Donnie Galyon op 68-jarige leeftijd, wat hun zover bekend de oudste Siamese tweeling ooit maakte.

</doc>
<doc id="15855" url="https://nl.wikipedia.org/wiki?curid=15855" title="Sagittaal vlak">
Sagittaal vlak

Een sagittaal vlak is een anatomisch vlak dat van voor naar achter door het lichaam loopt en dit verdeelt in een linker- en rechterdeel. Een van deze vlakken is het mediane vlak dat door het midden van het lichaam loopt, dus in de linker- en rechterhelft verdeelt.
Sagittaal is genoemd naar de pijlnaad, die van voor naar achter over de schedel loopt.

</doc>
<doc id="15856" url="https://nl.wikipedia.org/wiki?curid=15856" title="Srinivasa Aaiyangar Ramanujan">
Srinivasa Aaiyangar Ramanujan

Srinivasa Aaiyangar Ramanujan (Erode, 22 december 1887 – Kumbakonam, 26 april 1920) was een Indiaas, grotendeels autodidact, wiskundige. Hij hield zich vooral bezig met diverse aspecten van de getaltheorie.
Biografie.
Van zijn tiende jaar af leerde hij zichzelf wiskunde. Volkomen geïsoleerd van de wiskundige wereld, leidde hij voor zichzelf 100 jaar westerse wiskunde af. Michio Kaku schrijft in zijn boek "Hyperruimte" dat de grote tragedie van zijn leven is geweest dat hij zoveel tijd heeft verspild aan het opnieuw ontdekken van bekende wiskunde. Hij slaagde voor geen enkel schoolexamen en kreeg een onbeduidend baantje in Madras. Van het karige loon kon hij zichzelf onderhouden en zich wijden aan zijn wiskundige passie.
In 1913 schreef hij brieven aan een drietal Engelse wiskundigen. Een van hen, Godfrey Harold Hardy, erkende zijn groot wiskundig talent en haalde hem naar Cambridge, waar hij een enorme hoeveelheid wiskundig werk produceerde. Hij bleef in Engeland tot 1919. Volgens Richard Askey, hoogleraar wiskunde in Wisconsin, die zijn "Lost Notebook" uit zijn laatste jaar van commentaar voorzag, produceerde hij in zijn laatste levensjaar evenveel als een groot wiskundige in zijn hele leven.
Ramanujan had zijn leven lang een slechte gezondheid. Hij was een strikte vegetariër en door de Eerste Wereldoorlog die toen woedde was goed vegetarisch voedsel bijna niet te krijgen in Engeland. In 1917 werd hij ernstig ziek en ten slotte in 1919 werd hem aangeraden naar India terug te keren. Hem was wel een beurs en hoogleraarschap in het vooruitzicht gesteld aan de universiteit van Madras. Hij keerde verzwakt terug en kwijnde nog een jaar lang verder waarbij hij zich geheel aan zijn formules wijdde en stierf in 1920, slechts 32 jaar oud. Toentertijd weet men zijn dood aan tuberculose maar naar tegenwoordig inzicht was het waarschijnlijker dat hij, vooral tijdens zijn Engelse periode, een uiteindelijk fataal tekort aan vitamine B12 had opgebouwd.
In 2015 regisseerde Matt Brown een film over Ramanujans leven en vooral zijn verblijf in Cambridge (UK): "The Man Who Knew Infinity".
Wiskundige prestaties.
In de wiskunde bestaat een belangrijk onderscheid tussen het hebben van wiskundig inzicht en het leveren van een bewijs. Ramanujans talent lag duidelijk op het hebben van een gigantisch instinctief en intuïtief wiskundig inzicht. Ramanujan liet een grote hoeveelheid ongeordend materiaal na met vele originele stellingen. Vanwege zijn gebrek aan een formele wiskundige opleiding, gaf hij echter meestal geen bewijzen bij zijn stellingen - hij beweerde dat de godin Namagiri hem in zijn dromen inspireerde. Pas tussen 1985 en 1997 werden zijn aantekeningen geordend en bewezen door Bruce C. Berndt en zijn medewerkers. In totaal heeft hij zo'n 4.000 stellingen nagelaten.
Een bezoek van G.H.Hardy waaruit de begaafdheid van Ramanujan bleek:
Sindsdien worden in de getaltheorie de kleinste getallen die op "n" verschillende manieren als de som van twee derdemachten kunnen worden geschreven "taxicab numbers" genoemd.
Ramanujans klaarblijkelijk talent voor diepe inzichten leverde een overvloed aan formules op, die vervolgens later in diepte konden worden onderzocht. Een ander voorbeeld ter illustratie: De vergelijking formula_1 heeft enkel gehele oplossingen voor n = 3, 4, 5, 7 en 15. Deze stelling is bewezen door Nagell.
Er wordt gezegd dat Ramanujans ontdekkingen buitengewoon rijk zijn en dat er vaak veel meer in zit dan op het eerste gezicht lijkt. Als een bijproduct van zijn inzichten hebben zich zelfs een aantal nieuwe onderzoeksrichtingen in de wiskunde geopend. Onder de voorbeelden van de interessantste van deze formules zijn de intrigerende oneindige rijen voor π, een waarvan hieronder wordt gegeven
Dit resultaat is gebaseerd op de negatieve fundamentele discriminant "d" = -4×58 met klassegetal "h"("d") = 2 (merk op dat 5×7×13×58 = 26390 en dat 9.801=99×99; 396=4×99) en is gerelateerd aan het feit dat
Vergelijk dit met de Heegner-getallen, die klassegetal 1 hebben en die soortgelijke formules opleveren.
Ramanujan-rijen voor π convergeren buitengewoon snel (exponentieel) en vormen de basis van sommige van de snelste algoritmen die momenteel worden gebruikt om π te berekenen. Afbreken van de som van de eerste term geeft ook een benadering
voor π, die tot op zes decimalen correct is.
Een van zijn opmerkelijke vermogens was het snel oplossen van problemen. Hij deelde een kamer met P.C. Mahalanobis die een probleem had, "Stel je voor dat je op een straat loopt met huizen die van 1 tot en met n genummerd zijn. Er is ergens een huis (x) zodanig dat de som van de huisnummers links van huis x gelijk is aan de som van de huisnummers aan de rechterkant van huis x. Als n tussen 50 en 500 ligt, wat zijn de waarden voor n en x. " Dit is een bivariaat probleem met meerdere oplossingen. Ramanujan dacht hier even over na en gaf een verrassend antwoord: hij gaf een kettingbreuk. Het ongebruikelijke hiervan was dat deze kettingbreuk de oplossing was voor de hele klasse van dergelijke problemen.
Mahalanobis was verbaasd en vroeg hoe hij dit antwoord had gevonden. "Het is eenvoudig; het moment dat ik over het probleem hoorde wist ik dat het antwoord een kettingbreuk was."
Zijn intuïtie zette hem ertoe aan enige voorheen onbekende identiteiten af te leiden, zoals
voor alle formula_6, waar formula_7 de gammafunctie is. Het gelijkstellen van de coëfficiënten voor formula_8, formula_9 en formula_10 geeft enkele diepe identiteiten voor de hyperbolische secant.
In 1918 bestudeerden Hardy en Ramanujan de partitiefunctie "P"("n") uitvoerig. Zij gaven een niet-convergente asymptotische reeks die een exacte berekening van het aantal partities van een geheel getal mogelijk maakt. Hans Rademacher was in 1937 in staat deze formule te verfijnen en zo een exacte convergente reeksoplossing voor dit probleem te vinden. Het werk van Ramanujan en Hardy op dit gebied heeft geleid tot een krachtige nieuwe methode voor het vinden van asymptotische formules, die de cirkelmethode wordt genoemd.
De naar hem genoemde Ramanujan-functie is tegenwoordig van belang in de supersnaartheorie. Deze functie verklaart waarom er, als de supersnaartheorie waar is, 10 of 26 dimensies moeten zijn.
In het laatste jaar van zijn leven ontdekte hij mock-thetafuncties. Gedurende vele jaren waren deze functies een mysterie, maar het is nu bekend dat ze de holomorfe delen van harmonische zwakke Maass-vormen uitdrukken.
Vermoeden van Ramanujan.
Hoewel er verscheidene beweringen de naam "vermoeden van Ramanujan" zouden kunnen dragen, was één daarvan zeer invloedrijk op later werk. Met name heeft het verband van dit vermoeden met de vermoedens van André Weil in de algebraïsche meetkunde nieuwe onderzoeksgebieden opengesteld. Dit vermoeden van Ramanujan is een bewering over de grootte van de tau-functie, die als een genererende functie de discriminant modulaire vorm Δ("q") heeft, een typische cuspvorm in de theorie van de modulaire vormen. Het vermoeden van Ramanujan werd uiteindelijk in 1973 bewezen, als een gevolg van Pierre Delignes bewijs van de vermoedens van Weil. De betrokken reductiestap is ingewikkeld. Deligne won in 1978 een Fields-medaille voor zijn werk over de vermoedens van Weil.
Ramanujans notitieboeken.
Toen hij nog in India leefde, noteerde Ramanujan het grootste deel van zijn resultaten in vier notitieboeken van losbladige vellen. Deze resultaten werden meestal opgeschreven zonder enige afleiding. Dit is waarschijnlijk de oorsprong van de misvatting dat Ramanujan niet in staat zou zijn geweest om zijn resultaten te bewijzen en zijn uiteindelijke resultaten als een soort ingeving kreeg. De wiskundige Bruce C. Berndt zegt in zijn bespreking van deze notitieboeken en Ramanujans werk, dat Ramanujan zeer zeker in staat was om de meeste van zijn resultaten ook zelf te bewijzen, maar er in zijn notitieboeken voor heeft gekozen dit niet te doen.
Deze stijl van werken kan verschillende redenen hebben gehad. Aangezien papier erg duur was zou Ramanujan het grootste deel van zijn werk en misschien ook zijn bewijzen op een lei hebben uitgevoerd, om daarna alleen de resultaten over te nemen op papier. Gebruik maken van een lei was in Ramanajuans tijd zeer gebruikelijk voor wiskundestudenten in India. Ramanujan is zeer waarschijnlijk ook sterk beïnvloed door de stijl van G.S. Carrs boek, waarin resultaten zonder bewijzen werden gemeld. Ten slotte is het mogelijk dat Ramanujan zijn werk alleen noteerde voor zijn persoonlijk belang en daarom alleen de resultaten opschreef.
Het eerste notitieboek bevatte 351 pagina's met 16 enigszins georganiseerde hoofdstukken en wat ongeorganiseerd materiaal. Het tweede notitieboek had 256 pagina's in 21 hoofdstukken en 100 pagina's ongeorganiseerd materiaal, terwijl het derde notitieboek uit 33 ongeorganiseerde pagina's bestond. De resultaten in deze notitieboeken hebben talloze artikelen van latere wiskundigen geïnspireerd om de resultaten te bewijzen die Ramanujan had gevonden. Hardy zelf schreef een aantal artikelen, waar hij het werk van Ramanujan verkende, net als G.N. Watson, B.M. Wilson en Bruce Berndt. Een vierde notitieboek met 87 ongeorganiseerde pagina's, het zogenaamde verloren notitieboek van Ramanujan, werd in 1976 herontdekt door George Andrews.

</doc>
<doc id="15859" url="https://nl.wikipedia.org/wiki?curid=15859" title="Coronaal vlak">
Coronaal vlak

Het coronaal vlak of frontaal vlak is het anatomische vlak dat het lichaam verdeelt in een voorkant, die anterior ligt en een achterkant, die posterior ligt. Het coronaal is naar de kroonnaad genoemd, die van links naar rechts over de schedel loopt, bijna van oor tot oor. Afbeeldingen van een coronaal vlak worden van voren bekeken. Rechts is dan voor de kijker links.

</doc>
<doc id="15863" url="https://nl.wikipedia.org/wiki?curid=15863" title="OV-autoriteit">
OV-autoriteit

Een ov-autoriteit (openbaar vervoerautoriteit) of vervoersautoriteit is een overheid die verantwoordelijk is voor het stads- en streekvervoer in het betreffende gebied.
Tevens is de "ov-autoriteit" in Nederland een voorgestelde stichting die wettelijke bevoegdheden krijgt om beslissingen te nemen ten aanzien van de OV-chipkaart, en daarbij de beleidsbepalende taken van Trans Link Systems (TLS) overneemt.
Nederland.
Het woord "ov-autoriteit" is geen wettelijke term, maar artikel 20 van de Wet Personenvervoer 2000 bepaalt dat bevoegd zijn tot het verlenen, wijzigen of intrekken van concessies voor openbaar vervoer:
Zo is er bijvoorbeeld het "Besluit aanwijzing vervoersdienst provincie Zuid-Holland regionaal openbaar vervoer per trein". Verder is er het "Besluit tot aanwijzing vervoersdienst waarvoor het Dagelijks Bestuur van de Stadsregio Rotterdam bevoegd is tot het verlenen, wijzigen of intrekken van concessies voor regionaal openbaar vervoer per trein" (met opschrift "Besluit aanwijzing vervoersdienst regionaal openbaar vervoer per trein Stadsregio Rotterdam") dat op 31 januari 2015 nog spreekt van de Stadsregio Rotterdam.
Geschiedenis.
Centralisatie van bevoegdheden.
Voor 1926 was er nauwelijks regelgeving voor het streekvervoer per bus. Iedereen kon een bus (of grote auto) kopen om een lijndienst te beginnen. In deze tijd ontstonden er vele kleine particuliere busmaatschappijen die niet alleen de stoomtrams, maar ook elkaar beconcurreerden. Men noemde dit verschijnsel destijds 'wilde bussen'. De busmaatschappij had een standplaatsvergunning nodig van de gemeente waar de buslijn begon of eindigde. De betrouwbaarheid van de busbedrijven was slecht. Een net opgerichte buslijn, kon een week later alweer opgeheven zijn omdat het rijden elders winstgevender bleek voor de buseigenaar.
Na de wijziging van de Wet op de Openbare Middelen en Vervoer op 30 juli 1926, hadden de interlokale buslijnen een vergunning nodig van de provincie, maar een echte verandering van de situatie was het niet.
Vanaf 1938 hadden de busmaatschappijen een vergunning voor hun buslijnen nodig van de rijksoverheid. Hierdoor werd het tijdperk van de 'wilde bussen' afgesloten. De rijksoverheid bleef vergunningverlener voor het stadsvervoer tot 1988 en voor het streekvervoer tot 1996/1998.
Decentralisatie van bevoegdheden.
Voor de invoering van de Wet personenvervoer 1988 op 1 januari 1988 was de rijksoverheid verantwoordelijk voor het gehele stads- en streekvervoer. De overheid betaalde de rijksbijdrage voor de exploitatie direct aan de vervoerbedrijven.
De nieuwe personenvervoerwet bracht hierin verandering en maakte een onderscheid tussen lokaal openbaar vervoer (bijvoorbeeld stadsbussen en stadstrams) en interlokaal openbaar vervoer (streekvervoer). De exploitatiebijdrage voor lokaal openbaar vervoer werd voortaan aan de gemeenten gegeven, die daarmee zelf verantwoordelijk werden voor stadsvervoer. Deze gemeenten zonder eigen vervoerbedrijf worden BOS-gemeenten genoemd. Ook de BOV-gemeenten (gemeenten met eigen vervoerbedrijf) kregen voortaan een eigen ov-budget. Voor het interlokaal openbaar vervoer bleef de rijksoverheid (nog) wel verantwoordelijk. De rijksbijdrage voor het streekvervoer werd dan ook nog steeds direct aan de vervoerbedrijven betaald.
Bij wijze van proef werden de provincies Groningen, Friesland en Drenthe per 1 januari 1996 verantwoordelijk voor het eigen interlokale openbaar vervoer. Voor het lokale openbaar vervoer bleven de BOS/BOV-gemeenten binnen deze provincies verantwoordelijk. Tegelijkertijd werden ook zeven stedelijke regio's verantwoordelijk voor het lokale en interlokale openbaar vervoer binnen deze regio's. De BOS/BOV-gemeenten binnen de plusregio's raakten hun bevoegdheden kwijt.
Vanaf 1 januari 1998 werd het gehele stads- en streekvervoer volledig gedecentraliseerd. Voortaan ging de exploitatiesubsidie voor het streekvervoer niet meer direct naar de vervoerders, maar naar 35 decentrale ov-autoriteiten. Deze overheden kunnen dit ov-budget naar eigen inzicht besteden aan het stads- en streekvervoer. De ov-autoriteiten zijn de 12 provincies, 7 plusregio's en 16 VOC-gemeenten. Deze VOC-gemeenten waren een voortzetting van zestien van de ooit vele BOS/BOV-gemeenten in Nederland. De overige BOS/BOV-gemeenten raakten hun bevoegdheid kwijt aan de omliggende provincies.
Op 1 januari 2004 werd de VOC-status ingetrokken. De bevoegdheid van deze zestien gemeenten werd overgeheveld naar de provincies. Het aantal vervoersautoriteiten, de ontvangers van de ov-exploitatiesubsidie, werd daarmee gelijkgesteld aan het aantal ontvangers van de Gebundelde Doeluitkering (GDU): de 12 provincies en de 7 plusregio's, gezamenlijk 19 ov-autoriteiten. Provincies en stadsregio's hebben wel de mogelijkheid om de bevoegdheid te delegeren aan de inliggende steden/gemeenten. Veel provincies deden dit, vaak om de looptijd van de door de steden voor 2004 verleende concessies uit te dienen. Maar de delegatie kan ook daarna voortgezet worden. Heden ten dage zijn alleen Almere en Lelystad gedelegeerd bevoegd. Almere voor stads- en, vanaf 2010 ook, streekvervoer. Lelystad voor het stadsvervoer. Gezien de sterke samenhang tussen de exploitatie van het openbaar vervoer en infrastructuur in de steden (haltes, busstroken- en banen, trambanen, verkeerslichtbeïnvloeding) ligt dit ook voor de hand. Een stad zal eerder investeren in doorstroming voor het openbaar vervoer als het exploitatieve voordeel daarvan ook bij de stad terugkomt. Een ander voorbeeld is Apeldoorn dat bereid was te investeren in experimenten met de Whisper omdat dat paste in de milieuvisie van de stad. Opmerkelijk is dat het rijk geen evaluatie gehouden heeft naar de effecten van het feit dat de middelgrote steden buiten de stadsgewesten hun bevoegdheden over de stadsbus kwijtgeraakt zijn.
Sinds 1 januari 2009 hebben de provincies Groningen en Drenthe geen aparte ov-autoriteit meer; deze provincies richten samen het "OV-bureau Groningen Drenthe" op. Nederland werd toen verdeeld onder de volgende OV-autoriteiten:
In het kader van de afschaffing van de plusregio's op 1 januari 2015 zijn de verkeer- en vervoertaken (waaronder ov-concessies) en de daarbij behorende financiële middelen (BDU verkeer en vervoer) van de stadsregio’s Eindhoven, Arnhem-Nijmegen, Twente en Utrecht ondergebracht bij de desbetreffende provincies. Daarnaast zijn er twee vervoerregio’s opgericht voor de Randstad. De gemeenschappelijk regeling Metropoolregio Rotterdam Den Haag is belast met (o.a.) de verkeer- en vervoertaken m.b.t. de zuidvleugel van de Randstad. Per 1 januari 2017 komt er een gemeenschappelijk regeling ook voor de noordvleugel van de Randstad. In 2015 en 2016 geldt voor de noordvleugel een overgangsregeling op basis van een convenant ondertekend
door de Stadsregio Amsterdam namens de 16 betrokken Noord-Hollandse gemeenten, de provincie Noord-Holland, de provincie Flevoland en de gemeenten Almere en Lelystad.
België.
België heeft drie ov-autoriteiten voor het stads- en streekvervoer
Het vervoer per spoor in België wordt uitgevoerd door de NMBS in opdracht van de Federale overheid.

</doc>
<doc id="15864" url="https://nl.wikipedia.org/wiki?curid=15864" title="Transversaal vlak">
Transversaal vlak

Het transversale vlak of de dwarsdoorsnede is het anatomische vlak dat dwars op de lichaamsas staat. Dit is horizontaal bij de mens en verticaal bij dieren. Bij lichaamsdelen wordt de hoofdas van het lichaamsdeel beschouwd.
Het transversale vlak verdeelt het lichaam van de mens in een boven- en onderkant. Afbeeldingen van het transversale vlak geven het lichaam vanaf de voeten weer. De rechterkant van het lichaam is dan voor de kijkers links in beeld en de voorkant van het lichaam is aan de bovenkant. Dat is in de neurochirurgie vaak omgekeerd, omdat chirurgen bij een craniotomie, een ingreep in de hersenen waarbij de schedel wordt geopend, de hersenen ook zo bekijken.
Meer betekenissen.
Transversaal betekent in het algemeen: dwars.

</doc>
<doc id="15865" url="https://nl.wikipedia.org/wiki?curid=15865" title="Sagitaal">
Sagitaal



</doc>
<doc id="15867" url="https://nl.wikipedia.org/wiki?curid=15867" title="De Lijn (vervoermaatschappij)">
De Lijn (vervoermaatschappij)

De Vlaamse Vervoermaatschappij De Lijn is het extern verzelfstandigd agentschap binnen het Beleidsdomein Mobiliteit &amp; Openbare Werken van de Vlaamse overheid dat instaat voor het stedelijk en regionaal openbaar vervoer in het Vlaams Gewest.
De Lijn rijdt in heel Vlaanderen maar ook in, van en naar het Brussels Hoofdstedelijk Gewest, enkele Waalse gemeenten (Moeskroen, Komen, Edingen, Waver, Borgworm, Luik, etc.) en in de grensstreek met Nederland (Sluis, Breskens, Hulst, Baarle-Nassau, Tilburg, Reusel en Maastricht).
In 2022 bood De Lijn 203 miljoen kilometer aan; hiervan maakten bijna 245,3 miljoen reizigers gebruik.
Het bedrijf.
Oorsprong.
De Lijn is in 1991 ontstaan uit de opsplitsing van de Nationale Maatschappij van Buurtspoorwegen (NMVB) in een Vlaams en een Waals deel. Het Vlaamse deel werd gefuseerd met de Maatschappij voor het Intercommunaal Vervoer te Antwerpen (MIVA) en de Maatschappij voor Intercommunaal Vervoer te Gent (MIVG) - de stedelijke vervoerbedrijven in respectievelijk Antwerpen en Gent - tot de Vlaamse Vervoermaatschappij (De Lijn). Het Waalse deel werd na een fusie met de stedelijke vervoerbedrijven van Charleroi (STIC), Luik (STIL) en Verviers (STIV) de Waalse Vervoermaatschappij SRWT (TEC).
De oprichting van De Lijn en TEC is een rechtstreeks gevolg van de derde staatshervorming, waardoor het stads- en streekvervoer door de bijzondere wet van 8 augustus 1980 werd geregionaliseerd. In het Brussels Hoofdstedelijk Gewest en enkele randgemeenten bleef de Maatschappij voor het Intercommunaal Vervoer te Brussel (MIVB/STIB) instaan voor het metro-, tram- en busvervoer.
Aandeelhouderschap.
Het kapitaal van De Lijn bedraagt 53.951.000 euro en is verdeeld over 2.706.052 aandelen. Het Vlaams Gewest is met 81,55% van de aandelen de hoofdaandeelhouder. 10,92% van de aandelen is in handen van 224 (van de 308) Vlaamse gemeenten, 6,76% van de vijf Vlaamse provincies, 0,63% van het Brussels Hoofdstedelijk Gewest en 0,14% van particulieren.
De verdeling van de aandelen gaat grotendeels terug naar de oorsprong van de NMVB. Vanaf 1885 ontstond in België een wijdverspreid net van buurttramlijnen. Voor elke tramlijn werd het kapitaal samengebracht door de Belgische staat, de betrokken provincie(s) en gemeenten en in sommige gevallen ook door geïnteresseerde particulieren. Deze laatsten waren meestal notabelen, trambedrijven die de lijn in exploitatie namen of bedrijven die baat hadden bij de aanleg van de tramlijn.
Bij de ontbinding van de NMVB, werd het kapitaal van het Vlaamse deel samengevoegd met dat van de MIVG en van de MIVA. De aandelen van de Belgische staat gingen over naar het Vlaams Gewest.
In 2007 werd het kapitaal van De Lijn verhoogd in functie van de oprichting van het dochterbedrijf nv LijnInvest. De toenmalige kapitaalverhoging van 24,44 miljoen euro ging gepaard met de uitgifte van 977.600 nieuwe aandelen. Ook de minderheidsaandeelhouders kregen de kans om in te schrijven op de kapitaalverhoging. Zij tekenden uiteindelijk in op 6.961 nieuwe aandelen.
Door de overlevering uit het verleden telt De Lijn dus nu nog steeds een aantal particuliere aandeelhouders en zijn gemeenten waar er indertijd nooit een tram heeft gereden (bijvoorbeeld Balen, Gistel, Landen, Lommel, Ronse ...) geen medeaandeelhouder van het vervoerbedrijf.
Bestuur en organisatie.
De zetel van het bedrijf bevindt zich in het Lijnhuis te Mechelen waar zich ook het grootste deel van de Centrale Diensten bevinden. Daarnaast zijn er vijf exploitatie-entiteiten die ongeveer samenvallen met de vijf Vlaamse provincies. De entiteitszetels bevinden zich in Antwerpen, Gent (Gentbrugge), Hasselt, Leuven en Oostende.
De Centrale Diensten staan in voor de coördinatie van het beleid, de ondersteuning van de entiteiten en voor diverse ondersteunende diensten (boekhouding, rekrutering en selectie, abonnementendienst, klantenreacties, inkoop …). De entiteiten zijn verantwoordelijk voor de exploitatie (planning, controle en exploitatie van het tram- en ongeveer de helft van het busaanbod), techniek (onderhoud van trams en bussen, infrastructuur …) en voor de lokale communicatie naar de klanten en het onderhouden van nauwe relaties met de stakeholders (gemeentebesturen, wegbeheerders …).
De vijf entiteiten zijn voor de exploitatie onderverdeeld in totaal zestien exploitatieregio's. Bussen en trams worden gestald in circa 60 stelplaatsen.
Sinds 2021 is Ann Schoubs directeur-generaal (CEO). Zij trad aldus in de voetsporen van Roger Kesteloot. Die laatste volgde Ingrid Lieten op, die het overheidsbedrijf van 1 januari 2002 tot 13 juli 2009 geleid had. Op 13 november 2020 liet de Vlaamse Overheid weten dat Kesteloot op 1 januari 2021 zou worden vervangen door Ann Schoubs.
Hugo Van Wesemael was van 1991 tot 2001 de eerste directeur-generaal.
De raad van bestuur is het hoogste bestuursorgaan. Sinds begin februari 2022 wordt de raad voorgezeten door Johan Sauwens, die daarmee Marc Descheemaecker opvolgt.
De algemene vergadering van aandeelhouders komt jaarlijks samen voor de goedkeuring van het jaarverslag en -rekening en de kwijting aan de bestuurders.
De Lijn behoort tot het beleidsdomein Mobiliteit &amp; Openbare Werken en staat onder de voogdij van de voor dit domein bevoegde Vlaams minister. Sinds 30 september 2024 is dit Annick De Ridder, Vlaams minister van Mobiliteit en Openbare Werken.
Decreten, statuten en beheersovereenkomst.
Het bedrijf werd opgericht bij decreet van 31 juli 1990 tot oprichting van de Vlaamse Vervoermaatschappij De Lijn. Decreet en de statuten bepalen samen de grote lijnen van het regelgevend kader maar daarnaast is het bedrijf nog gebonden aan tal van andere decreten, besluiten van de Vlaamse Regering en ministeriële besluiten.
Sinds het ontstaan in 1991 zijn de strategische en operationele doelstellingen van De Lijn samen met de financiële en andere verbintenissen van het bedrijf en de Vlaamse overheid opgenomen in een beheersovereenkomst. Deze wordt afgesloten tussen de Vlaamse Regering en de raad van bestuur. Een beheersovereenkomst loopt ongeveer samen met de legislatuur van een regering en de uitvoering wordt elk jaar geëvalueerd door de commissie Mobiliteit &amp; Openbare Werken van het Vlaams Parlement. Sinds 1 januari 2017 heeft De Lijn met de Vlaamse Regering een nieuwe beheersovereenkomst die loopt tot eind 2020.
Interne operator.
Het monopolie op de uitvoering van het geregeld vervoer is decretaal en dus voor onbepaalde duur vastgelegd. De Europese regelgeving, meer bepaald verordening 1370/2007 van het Europees Parlement en de Raad van 23 oktober 2007 "betreffende het openbaar personenvervoer per spoor en over de weg" laat dit niet langer toe. De verordening bepaalt onder meer dat de organiserende overheid het openbaar vervoer uiterlijk tegen 2019 ofwel volledig moet uitbesteden aan een privé-partner of het moet laten uitvoeren door een eigen bedrijf of zogenaamde interne operator.
De toewijzing van een interne operator wordt voorafgegaan door een zogenaamde "challenge"periode van één jaar. Tijdens dit jaar kan een eventuele uitdager op de proppen komen met een voorstel om dezelfde dienstverlening uit te voeren tegen een lagere kostprijs en/of een beter aanbod op de markt te brengen.
De intentie tot aanduiding van De Lijn als interne operator verscheen op 22 juni 2016 in het Europees Publicatieblad. De aanstelling geldt van 1 juli 2017 tot 31 december 2020 voor de uitvoering van het kern- en aanvullend net.
Aanbod.
Geregeld vervoer.
De Lijn heeft in het Vlaams Gewest het monopolie voor het organiseren van het geregeld openbaar stads- en streekvervoer. Geregeld vervoer betekent dat het aanbod bestaat uit vaste lijnen met een voorafgaandelijk gekende dienstregeling. Op- en afstappen kan uitsluitend aan een halte.
In landelijke gebieden wordt soms afgeweken van een vaste lijn en rijdt er een kleine belbus. De belbus rijdt maar uit na telefonische reservatie en bedient in een bepaald gebied alle haltes waarvoor voorafgaandelijk een reservatie is geboekt. De dienstregeling is er daarom minder vast: meestal is er enkel een vaste vertrek- en aankomsttijd aan een hoofdhalte (meestal een NMBS-station). Dit wordt ook vraagafhankelijk vervoer genoemd.
Naast het vervoer per autobus, baat De Lijn drie tramnetten uit in Antwerpen, Gent en langs de Belgische kust. In Antwerpen rijdt de tram gedeeltelijk ondergronds als premetro.
Tot 2008 reden op de Gentse stadslijn 3 ook trolleybussen.
Soorten lijnen.
De Lijn verzorgt stadsvervoer in de dertien centrumsteden Aalst, Antwerpen, Brugge, Genk, Gent, Hasselt, Kortrijk, Leuven, Mechelen, Oostende, Roeselare, Sint-Niklaas en Turnhout. Er zijn ook een of enkele stadslijnen in de kleine steden Ieper, Knokke-Heist, Lier, Menen, Ronse, Sint-Truiden en Tongeren.
Tussen de steden rijden streeklijnen die sterk kunnen verschillen in frequentie: deze kan variëren van een voertuig om de tien minuten (bijvoorbeeld op de kusttram tijdens de zomermaanden, lijnenbundel 410 Antwerpen - Turnhout …) tot slechts een of enkele ritten op schooldagen.
De bediening van de ruime regio rond de grotere steden Antwerpen, Brussel en Gent wordt aangevuld met versterkingsritten en/of voorstedelijke lijnen.
Belbussen zorgen voor een gebiedsdekkende bediening van talrijke landelijke en soms voorstedelijke gebieden. Het aanbod van De Lijn telt circa 115 belbusgebieden waarvan het merendeel in Limburg, West- en Oost-Vlaanderen.
Als gevolg van de slechte ontsluiting van het Maasland en Noord-Limburg door de NMBS, startte De Lijn in 1991 met een aantal langeafstands-snelbuslijnen vanuit Maaseik en Bocholt naar Brussel en Antwerpen. Deze lijnen maken grotendeels gebruik van de autosnelwegen, hebben een beperkt aantal haltes en volgen het tarief van de NMBS.
In enkele steden (Brugge, Gent, Oostende) biedt De Lijn (soms beperkt tot het weekend) ook nachtvervoer aan. De lijnvoering wijkt in deze gevallen meestal wel af van het net overdag.
Ter gelegenheid van festivals (Rock Werchter, Pukkelpop, Tomorrowland …), evenementen (Gentse Feesten …) en op oudejaar zorgt De Lijn voor extra vervoer. Het aanbod hiervan wordt dikwijls mee bekostigd door de organisatoren en/of de bediende gemeenten of provincies.
Bij geplande spoorwerken of ongeplande onderbrekingen van het spoorwegverkeer (ongevallen), doet de NMBS in het Vlaams Gewest beroep op De Lijn om treindiensten te vervangen. Sinds enkele jaren doet de NMBS beroep op private busmaatschappijen voor het vervangen van treinen. De Lijn voert geen ritten meer uit voor de NMBS.
Exploitanten.
Het busaanbod van De Lijn is voor circa de helft uitbesteed aan zogenaamde exploitanten. De rest wordt in eigen beheer door De Lijn gereden. Exploitanten worden door De Lijn uitgenodigd om in te schrijven op opdrachten; de marktraadpleging en de gunning van de opdracht gebeurt volgens de wet op de overheidsopdrachten. De exploitanten zijn wel verplicht alle regels van De Lijn te respecteren: personeelsuniformen, tarieven, logo's, klachtenprocedures etc. Voor de reizigers is de identiteit van de exploitant niet herkenbaar.
Een exploitant is over het algemeen een kmo die naast lijndiensten ook autocar- en ander vervoer (taxi's, limousines, fabrieksvervoer …) aanbiedt. In Vlaanderen zijn de meeste exploitanten in de laatste decennia toegetreden tot een coöperatie of opgekocht door een grotere, meestal internationale groep zoals Veolia of Keolis.
De inschakeling van exploitanten gaat terug tot de rechtsvoorgangers van De Lijn en zelfs tot ver vóór de Tweede Wereldoorlog. Voorheen werden het pachters genoemd.
In 2004 besliste de Vlaamse Regering dat het busvervoer tegen eind 2009 voor circa 50% moest uitbesteed worden aan exploitanten. Dit percentage is een gemiddelde over geheel Vlaanderen en wordt berekend inclusief het leerlingenvervoer.
Leerlingenvervoer.
In 1999 besliste de Vlaamse Regering om de organisatie van het leerlingenvervoer dat tot dan toe georganiseerd werd door het departement Onderwijs vanaf september 2001 toe te vertrouwen aan De Lijn. Het betreft meer bepaald het busvervoer voor leerlingen van het buitengewoon onderwijs die door hun erkende handicap, recht hebben op gratis vervoer naar de dichtstbijzijnde school die bij hen past.
De Lijn stelt de behoeften vast, bepaalt de reisroutes en besteedt de ritten uit aan privéondernemingen. Dagelijks zorgen circa 1600 ritten voor het vervoer van ongeveer 40 000 leerlingen. Specifiek voor het leerlingenvervoer is dat de voertuigen niet gehuld zijn in De Lijn-huisstijl en met elke bus een begeleider meerijdt voor toezicht tijdens de ritten en die de leerlingen bijstaat bij het in- en uitstappen. Deze begeleiding valt onder de bevoegdheid van het departement Onderwijs &amp; Vorming.
Combimobiliteit.
Doorheen de jaren heeft De Lijn veel aandacht besteed aan de combinatie met andere vormen van vervoer.
Het overgrote deel van de lijnen heeft zijn begin- of eindpunt of passeert aan een station van de NMBS. Er bestaan afspraken tussen beide bedrijven over het verzekeren van aansluitingen. Aan de meeste grotere stations staan zogenaamde ARIbus-borden die aangeven wanneer een bus mag vertrekken.
In het Brussels Hoofdstedelijk Gewest vormt De Lijn samen met de MIVB en NMBS voor een essentieel onderdeel van het stadsvervoer. De rol is het grootst op de invalswegen waar een hoogfrequente bediening wordt aangeboden naar de Vlaamse rand en verder.
Aan enkele haltes zijn er P&amp;R-voorzieningen voor auto's. Een van de grootste is de parking aan het eindpunt van tramlijn 3 in Melsele (Zwijndrecht).
Veel zichtbaarder zijn de, dikwijls overdekte, fietsenstallingen aan haltes. Zij vormen een onderdeel van de gesubsidieerde halteaccommodatie die De Lijn aanbiedt aan de gemeenten.
De Lijn is ook medeaandeelhouder van het autodeelbedrijf Cambio, van het deelfietssysteem Blue-bike en ondersteunt tevens het Antwerpse deelfietssysteem Velo.
Evolutie van het aanbod.
De grafiek geeft het aantal aangeboden kilometer weer. Ledige ritten van en naar de stelplaats of tussen twee ritten zijn niet inbegrepen.
 
Het aanbod nam vanaf 2001 snel toe, eerst door de overname van het leerlingenvervoer, nadien ook door talrijke nieuwe projecten gefinancierd vanuit de mobiliteitsconvenants, basismobiliteit, netmanagement en START. Het hoogtepunt werd bereikt in 2009 waarna besparingen en efficiëntieverhogingen leidden tot een lichte daling.
Modal split.
Uit het Onderzoek Verplaatsingsgedrag (OVG, versie 5.2, december 2017) wordt 3,14% van de verplaatsingen in Vlaanderen uitgevoerd met de Lijn bussen en 3,58% van de reizigerskilometers. Dat is een groei in de modal split: in de vorige periode, het jaar 2016, was dit respectievelijk 2,78% en 2,63%.
Vervoerbewijzen en tarieven.
Bij het ontstaan van De Lijn werden de tot dan verschillende stads- en streektarieven geleidelijk aan volledig geïntegreerd tot één tariefsysteem. Sindsdien kunnen in Vlaanderen overal dezelfde vervoerbewijzen worden gebruikt en gelden dezelfde tarieven.
De enige uitzondering vormen de Limburgse snelbuslijnen die sinds september 2012 afwijkende vervoerbewijzen en tarieven hebben die afgestemd zijn op deze van de NMBS.
Begeleide kinderen onder 6 jaar rijden gratis.
Types vervoerbewijzen.
Bij De Lijn hoeft men alleen in te checken, uitchecken is niet nodig. Als wordt gesproken van een "rit", dan wordt bedoeld het recht om gedurende een uur onbeperkt te reizen en over te stappen. Wel moet in elk voertuig worden ingecheckt. De geldigheidsduur van een uur gaat in bij de eerste check-in (de activatie). Deze kan tot een jaar na aankoop plaatsvinden.
De Lijn heeft drie grote soorten vervoerbewijzen in portefeuille:
Voor een 65-plusser is de Omnipas 65+ bijvoorbeeld voordelig bij minstens 33 reizen per jaar, waarbij ook weer een korte rit en snel weer terug voor één telt en een lange reis met overstap(pen), enkele reis, voor twee of meer.
Er is verder nog een 24 uurskaart voor € 7,50 en een 72 uurskaart voor € 15 (ruim de helft onder de 12 jaar). 
Er bestaat ook een Buzzy Pazz en Omnipas (geldigheid van één jaar) aan verminderd tarief voor personen met een leefloon en gelijkgestelden (VG of vervoersgarantie, 46 euro) of voor mensen die recht hebben op een verhoogde tegemoetkoming (VT, 56 euro).
Van februari 2006 t/m januari 2017 golden er voor biljetten, Lijnkaarten en dagpassen twee tarieven: een tarief voor vervoerbewijzen gekocht in voorverkoop en een duurder tarief bij aankoop bij de chauffeur. Dit prijsonderscheid is in 2015 opnieuw gedeeltelijk verdwenen.
Het onderscheid tussen voorverkoop en wagenverkoop is grotendeels verdwenen, maar alleen biljetten zijn nog bij de buschauffeur te koop. Vanaf juli 2020 zal er ook niet meer met contant geld op de bus betaald kunnen worden.
Gecombineerde vervoerbewijzen.
Een Buzzy Pazz of Omnipas kan gecombineerd worden met een trajectabonnement van de NMBS. De verkoop ervan gebeurt uitsluitend door de NMBS.
Tot 2016 kon een abonnement van De Lijn ook gekoppeld worden aan een TEC-abonnement, wat vooral interessant was op trajecten waar de twee vervoerbedrijven parallel rijden (Brussel - Overijse, Brussel - Ukkel, Ukkel - Alsemberg en Tienen - Geldenaken) of op elkaar aansluiten. Dit abonnement werd uitsluitend verkocht door de TEC.
Tot 2012 kon ook een Buzzy Pazz of Omnipas ook gecombineerd worden met een MIVB-abonnement.
In Brussel bestaan enkele vervoerbewijzen die binnen het stadsgebied (zone 20) geldig zijn op trein, metro, tram en bus van MIVB, De Lijn, NMBS en TEC: dit zijn enerzijds de JUMP-vervoerbewijzen (biljet, meerrittenkaart en dagpas) en anderzijds het MTB-abonnement (MetroTramBus).
Op de in de stadsgebieden van Luik en Moeskroen penetrerende buslijnen, verkoopt De Lijn een biljet tegen het daar geldende stadstarief van de TEC.
Er bestaan tevens gecombineerde formules (bus of tram voor de heenreis – taxi voor de terugreis) tegen een forfaitair bedrag (TOV-biljet). Dit heeft tot doel het uitgaan met het openbaar vervoer te bevorderen en zo het aantal weekendongevallen te beteugelen.
Ten slotte bestaan er vervoerbewijzen die een verplaatsing per openbaar vervoer combineren met een bezoek aan een toeristische attractie of evenement. De NMBS verkoopt de B-dagtrips (soms met inbegrip van een bus- of tramtraject) en De Lijn verkoopt, vooral tijdens de zomermaanden aan de kust, combitickets tram/bus + attractie.
Geldigheid in ruimte en tijd.
De huidige vervoerbewijzen van De Lijn zijn geldig gedurende 60 minuten, maar zonder beperking van afstand, waarbij er overgestapt mag worden.
Bij het ontstaan van De Lijn werden de prijzen van de vervoerbewijzen in grote mate mee bepaald door de afstand die de reiziger wilde afleggen.
Voor streekabonnementen was het tarief afhankelijk van het aantal secties of kilometers. In de steden bestonden er stadsabonnementen en rond Gent en Antwerpen ook voorstadsabonnementen. Vanaf 1996 was het ook mogelijk een stads- en een streekabonnement te combineren: dit was het Twin-abonnement.
Vanaf 2001 maakten alle soorten De Lijn-abonnementen plaats voor netabonnementen, onbeperkt geldig op alle lijnen. Op 1 juli 2001 verscheen de Buzzy Pazz als opvolger van het school- en jongerenabonnement en op 1 juli 2002 de Omnipas ter vervanging van de abonnementen voor de 25- tot 64-jarigen.
De prijzen van biljetten en Lijnkaarten werden tot 2015 berekend op basis van het aantal doorlopen zones. Een zone was theoretisch een zeshoekig gebied met een diameter van circa 4,5 km. Bij de start van De Lijn betaalde een reiziger per rit maximum 15 zones maar vanaf 1 juli 2002 werd dit beperkt tot maximum zes. Vanaf 1 maart 2006 werd enkel nog een onderscheid gemaakt tussen een korte (1 of 2 zones) en lange (3 zones of meer) rit en vanaf 1 februari 2015 verdween ook dit laatste onderscheid.
Alle vervoerbewijzen zijn geldig gedurende een bepaalde tijd: 60 minuten (biljetten en Lijnkaarten), één, drie of vijf dagen (dag- of meerdagenpas) of één, drie of twaalf maand (abonnementen). De 60 minuten-geldigheid bij biljetten en lijnkaarten is gebaseerd op moment van ontwaarding. Stapt de reiziger over, stopt deze de kaart opnieuw in het ontwaardingstoestel. Zijn de 60 minuten van de laatste rit nog niet voorbij, hoeft er niet bijbetaald te worden, anders wordt de ritprijs opnieuw berekend. Bij een sms-biljet geldt wél een vrij strikte 60-minuten grens. Zijn deze om, dient het voertuig bij de volgende stophalte direct verlaten te worden, (of er moet een nieuw sms-ticket geactiveerd worden!).
Dragers en ontwaarding van vervoerbewijzen.
Naast vervoerbewijzen en tarieven dienden bij de start van De Lijn ook de wijze van afgifte van en de ontwaardingsystemen geïntegreerd te worden.
Kartonnen vervoerbewijzen.
De voormalige MIVA en MIVG verkochten kartonnen biljetten, stads- en voorstadskaarten die elektromechanisch ontwaard werden in toestellen van het merk Hasler. Op de voormalige NMVB-voertuigen werden de kartonnen biljetten, stads- en voorstadskaarten en Lijnkaarten geldig gemaakt met stempel en stempelkussen. Biljetten voor streekverplaatsingen werden afgeleverd door mechanische Almex-toestellen die nog dateerden uit 1955. In de eerste jaren van De Lijn werden deze vervoerbewijzen verder gebruikt, weliswaar met het logo van het nieuw opgerichte vervoerbedrijf.
De abonnementen worden sinds het begin van De Lijn afgeleverd als kartonnen kaarten met veiligheidszegel. Hun gebruik wordt dus op geen enkele wijze geregistreerd.
Magnetische vervoerbewijzen.
In Limburg waren de bussen reeds in 1986 uitgerust met groene toestellen van het merk Prodata voor de verkoop en het ontwaarden van biljetten en kaarten met magnetische strip.
Bij de start van De Lijn werd het magnetisch Prodata-systeem veralgemeend over geheel De Lijn en in Limburg maakten de groene toestellen plaats voor de nieuwe gele. De overstap gebeurde stapsgewijs: op 4 juli 1993 in Oost-Vlaanderen, 2 augustus in Limburg, 2 oktober in Vlaams-Brabant, 3 november in West-Vlaanderen en op 16 januari 1994 in Antwerpen.
Sindsdien worden alle biljetten, Lijnkaarten, dagpassen ... afgeleverd als kartonnen kaartje met de grootte van een bankkaart en voorzien van een magnetische strip. Het vervoerbewijs moet bij elke opstap (ook als het nog geldig is en er nog niet moet bijbetaald worden) in het Prodata-apparaat worden gestoken, omdat dit niet alleen ontwaardt maar ook het aantal opstappers en het reisgedrag vastlegt. Achteraan op de kaart drukt het apparaat een controleregel met vermelding van datum en tijdstip, het aantal reizigers, het aantal zones, opstap- en afstapzone en lijnnummer.
Van bij de invoering in het jaar 2000 van het gratis vervoer voor senioren kregen ook 65-plussers een netabonnement onder de vorm van magneetkaart (vanaf 2003 een plastic Omnipas 65+) die bij elke opstap geregistreerd moest worden in het Prodata-toestel. Personen met een handicap, erkend door het toenmalige Vlaams Fonds, kregen een vergelijkbare gratis Buzzy Pazz of Omnipas. Eind 2007 werd voor beide categorieën de verplichte registratie bij elke opstap afgeschaft.
In dezelfde tijdsperiode hadden ook de MIVB, TEC (en de NMBS binnen het Brussels Hoofdstedelijk Gewest) dezelfde types van magnetische vervoerbewijzen in gebruik. Op de Brusselse JUMP-vervoerbewijzen na, waren deze echter niet compatibel of uitwisselbaar. De magnetische vervoerbewijzen voor biljetten en Lijnkaarten zijn eind 2016 enkel nog bij De Lijn in gebruik. Dit tijdperk zal per 1 juli 2020 beëindigd worden.
MOBIB-kaart.
Sinds 2015 is bij De Lijn de elektronische en met een chip uitgeruste MOBIB-kaart in gebruik. Op deze kaart, die door de vier Belgische openbaarvervoermaatschappijen volgens een gemeenschappelijke standaard worden uitgegeven, kunnen vervoerbewijzen zoals abonnementen van zowel De Lijn, MIVB, TEC als de NMBS worden opgeladen. Zodoende hoeft een reiziger in België nog slechts één kaart op zak te hebben. Ook andere mobiliteitsdiensten, zoals Cambio of een parkeerabonnement, kunnen op de kaart worden opgeladen. De eerste grote golf van MOBIB-kaarten bij De Lijn kwam er met de invoering van de betalende Omnipas 65+. Geleidelijk aan zullen ook de Buzzy Pazzen en Omnipassen overschakelen op de MOBIB-kaart.
MOBIB is bij De Lijn onderdeel van het drieledige en veel omvattender ReTiBo-project:
Digitale biljetten.
Sinds 6 september 2007 kan een biljet ook gekocht worden onder de vorm van een sms-ticket: de reiziger stuurt een sms met de tekst ‘DL’ naar het verkort nummer 4884 en ontvangt in ruil op zijn gsm een vervoerbewijs geldig voor 60 minuten. In het begin enkel beschikbaar op het stadsnet van Antwerpen en Gent, werd het sms-ticket sinds 1 februari 2010 veralgemeend tot het hele net, eerst voor Proximus-klanten en nadien ook voor de klanten van andere operatoren. Bovenop de biljetprijs kost de aflevering van een sms-ticket 0,15 euro.
Sinds het najaar 2016 biedt De Lijn ook het M-ticket via een smartphone-app. De Lijn werkt hiervoor samen met bedrijven die apps ontwikkelen en aanbieden. Het voordeel van dit ticket voor de reiziger is dat er geen telecomkosten worden aangerekend.
Sinds 1 februari 2020 worden biljetten en lijnkaarten als niet-herlaadbare chipkaart verkocht.
Sinds de coronapandemie kan ook met de bankkaart (of mobiel equivalent) betaald worden op bus of tram via een contactloze betaalterminal. De gebruikte bankkaart is het vervoerbewijs.
Derdebetalersystemen.
Sinds het midden van de jaren 1990 is De Lijn actief in het verkopen van derdebetalersysteem. Met een dergelijk systeem betaalt een derde partij, meestal een werkgever of een overheid (gemeente, provincie of het gewest) een gedeelte of het geheel van de prijs van het vervoerbewijs voor zijn werknemer, respectievelijk inwoner.
De twee meest gekende voorbeelden waren het gratis openbaar vervoer in Hasselt en het gratis vervoer, tussen 2000 en 2015, voor 65-plussers. Aan de basis van beide initiatieven lag Steve Stevaert die sinds 1995 burgemeester was van Hasselt en sinds 1998 Vlaams minister van Mobiliteit.
Het gratis vervoer in Hasselt startte op 1 juli 1997. In ruil voor een tussenkomst aan De Lijn, werden de stadsbussen gratis voor iedereen en de streekbussen binnen de grenzen van de gemeente voor inwoners van Hasselt. De invoering was een extra stimulans om het gebruik van het pas geherwaardeerde en uitgebreide stadsnet te bevorderen. De gratis bussen kregen heel veel, ook buitenlandse, belangstelling maar door de toenemende kostprijs werd het vanaf 1 september 2014 stopgezet en vervangen door een aantal andere derdebetalerovereenkomsten.
Het gratis vervoer voor 65-plussers werd gemeente per gemeente ingevoerd vanaf 2000. In ruil ontving De Lijn van de Vlaamse overheid een extra dotatie om het inkomstenverlies te compenseren maar ook om extra aanbod te voorzien op lijnen waar er door het toegenomen gebruik capaciteitsgebrek ontstond. Door budgettaire beperkingen en gewijzigde politieke inzichten, werd het gratis vervoer op 1 september 2015 afgeschaft. 65-plussers konden vanaf dan een Omnipas 65+ kopen voor 50 euro per jaar. Meer dan 320.000 65-plussers kochten een dergelijk abonnement.
Het gratis vervoer voor 65-plussers werd in 2003 ook ingevoerd door de Brusselse MIVB en Waalse TEC. Tussen de drie vervoerbedrijven werd ook de wederkerigheid afgesproken wat betekende dat 65-plussers uit een van de drie gewesten met hun kaart ook gratis konden gebruik maken van bus, tram en metro in de twee andere gewesten. Deze wederkerigheid verdween op 1 mei 2013 en 1 juli 2013 toen het Brussels Hoofdstedelijk en Waals Gewest het gratis vervoer voor 65-plussers weer afschaften.
Sinds 1 februari 2004 bood De Lijn zes standaardvormen van derdebetalersystemen aan:
Systemen 5 en 6 werden in 2013 afgeschaft. In de plaats kwam een nieuw derdebetalersysteem gericht op nieuwe inwoners van een gemeente.
Reizigers en vervoerontvangsten.
In 2015 vervoerde De Lijn, exclusief het leerlingenvervoer, 529.897.233 reizigers, Dit is ongeveer 144% meer dan bij de opstart in 1991. De entiteit Antwerpen neemt met 37,5% het grootste aandeel voor zijn rekening. De abonnees zijn goed voor 83,8%.
De reizigersaantallen, of beter het aantal met De Lijn uitgevoerde ritten, zijn een berekend cijfer. De methodiek werd voor het laatst beschreven in de bijlage aan de met de Vlaamse Regering afgesloten beheersovereenkomst 2011-2015. In grote lijnen komt de berekening neer op volgende aannames:
Hoewel het dus om een grotendeels theoretisch berekend aantal gaat, is de methodiek sinds 1991 grotendeels ongewijzigd gebleven. Daardoor is de evolutie van het totale aantal reizigers wel relevant.
Met de komst van het nieuwe ReTiBo-systeem zal elke opstappende reiziger in de toekomst geregistreerd worden door de MOBIB-kaart aan te bieden aan de validator. Daardoor zal het reizigersaantal veel nauwkeuriger kunnen bepaald worden, zelfs per lijn, rit en tijdstip. Door de opkomst van de digitale vormen van vervoerbewijzen zoals het sms-ticket en het M-ticket, zal ook deze registratie niet sluitend zijn.
Evolutie van het aantal reizigers.
 
Reizigersaantallen 2021-2022.
In het jaarrapport 2022 geeft De Lijn volgende reizigersaantallen gebaseerd op een methode die volledig verschillend is van de oude methode
Met reizigersaantallen wordt het volgende bedoeld: 
Evolutie van de netto-vervoerontvangsten.
De grafiek geeft de evolutie weer van de netto-vervoerontvangsten. Netto betekent na aftrek van 6% btw.
 
De evolutie van het aantal reizigers liep ongeveer parallel aan de evolutie van het aanbod met eveneens een snelle toename vanaf 2001. Dit was het gevolg van de uitbreiding van het aanbod maar ook en vooral het goedkoper worden van de abonnementen en de invoering van het gratis vervoer voor de 65-plussers.
De invoering van de zeer goedkope netabonnementen verklaart waarom de netto-vervoerontvangsten vanaf 2000 een dalende trend vertoonden die pas vanaf 2004 opnieuw kon omgebogen worden naar een stijging. De opvallende stijging van de ontvangsten in 2015 is het gevolg van het opnieuw betalend maken van de Omnipas 65+.
Middelen.
Personeel.
De Lijn had op 31 december 2016 8.067 mensen in dienst, waarvan 1.650 deeltijds werkenden. Dit komt uit op een effectief van 7.627,0 voltijds equivalenten (VTE).
In deze cijfers zijn de chauffeurs en technici die tewerkgesteld worden door de exploitanten niet meegerekend.
Het personeel van De Lijn volgt een eigen personeelsstatuut en dus niet het bij de Vlaamse overheid algemeen geldende Vlaams personeelsstatuut. Het paritair overleg en de hieruit voortvloeiende collectieve arbeidsovereenkomsten gebeurt binnen het eigen paritair comité 328.01 (Paritair Subcomité voor het stads- en streekvervoer van het Vlaams Gewest).
De personeelsleden van de exploitanten hebben dezelfde basis-arbeidsvoorwaarden maar deze worden onderhandeld binnen het paritair comité 140 (Paritair Comité voor het Vervoer).
Rollend materieel.
Op 31 december 2016 had De Lijn 2.240 autobussen en 399 trams in dienst. Daarnaast had het bedrijf nog de beschikking over 529 dienstvoertuigen ter ondersteuning van de exploitatie: personenwagens voor de Lijncontrole en andere dienstopdrachten, bestel- en vrachtwagens en speciale voertuigen voor het onderhoud van de tram- en andere infrastructuur.
Trams.
De trams in Antwerpen en aan de kust zijn van het type eenrichting: zij hebben één stuurpost en deuren aan één zijde. Hun inzet is maar mogelijk door de aanwezigheid van keerlussen aan de eindpunten van de lijnen maar soms ook onderweg. Gent heeft uitsluitend tweerichtingstrams in dienst.
De trams kunnen ingedeeld worden als volgt:
De PCC's zijn niet-gelede trams die door BN (nu Bombardier) geleverd werden tussen 1960 en 1975 (Antwerpen) en tussen 1971 en 1974 (Gent). Het zijn trams met een hoge opstap die daardoor niet langer voldoen aan de toegankelijkheidsnormen. Gelet op hun hoge leeftijd en beperkte capaciteit gaan zij geleidelijk uit dienst. In Antwerpen worden de PCC-trams meestal ingezet als gekoppeld stel.
De vijfdelige HermeLijntrams werden tussen 1999 en 2012 in drie loten gebouwd door Siemens en Deutsche Waggonbau AG (DWA) (sinds 1998 onderdeel van Bombardier) en zijn een variant op de NGT6DD-trams die tussen 1995 en 1998 gebouwd werden voor het tramnet van Dresden.
Jaarlijks worden tot vijftien Hermelijntrams van Antwerpen en Gent per dieplader overgebracht naar de kust om er ingezet te worden tijdens het hoogseizoen.
De Albatrostrams (technische benaming Flexity 2) worden door Bombardier geleverd in een eerste lot van 48 (2014 tot 2016) en een tweede lot van 40 voertuigen (vanaf tweede helft 2016).
Tussen 1994 en 1999 had De Lijn in Gent negen gelede Düwag-trams in park. Deze werden tweedehands gekocht bij het trambedrijf van Bochum-Gelsenkirchen (Bogestra) maar er kwam uiteindelijk ooit maar één voertuig in dienst.
In 2017 werden 146 nieuwe gelede Urbos 100-lagevloertrams besteld bij CAF. Als eerste vervingen vanaf 2021 48 van deze trams, Zeelijner genoemd, het merendeel van de bestaande kusttrams van BN/ACEC. De volgende exemplaren gaan als Stadslijner naar Antwerpen.
Voor de trams streeft De Lijn naar een gemiddelde leeftijd van vijftien jaar gezien de afschrijvingsperiode dertig jaar bedraagt.
Bussen.
De bussen kunnen ingedeeld worden naar grootte, fabrikant en aandrijving.
De vier grootteklassen zijn:
Van Hool en Jonckheere/VDL zijn veruit de meest voorkomende merken. Busbouwer Jonckheere werd in 1994 eerst overgenomen door Berkhof en in 1998 volgde de overname van de Berkhof Jonckheere Groep door VDL Bus &amp; Coach.
Op de trolleybussen en vijf standaardbussen die vanaf 1995 in de streek van Kortrijk rondreden op cng (aardgas) na, bestond de vloot tot 2008 uitsluitend uit dieselbussen.
Dankzij de technologische vooruitgang en de inzet op vergroening van de vloot verscheen in 2009 de eerste diesel-elektrische hybride bus op het net. In 2014 kocht De Lijn bij Van Hool vijf bussen op waterstof (lijn Antwerpen - Zandvliet) en in 2015 drie elektrische stadsbussen die dienstdoen op een stadslijn in Brugge.
Op 31 december 2016 telde de vloot van De Lijn 211 hybride bussen waarvan 97 Van Hool- en 114 VDL/Jonckheere-bussen.
In juli 2016 maakte De Lijn haar intentie bekend om vanaf 2019 geen dieselbussen meer aan te kopen en enkel nog bussen met schone en hernieuwbare energie.
Voor de bussen streeft De Lijn naar een gemiddelde leeftijd van zeven jaar gezien de afschrijvingsperiode veertien bedraagt.
Trambussen.
Omdat de aanleg van een nieuwe tramlijn duur is en veel tijd vergt, wil de Vlaamse Regering bepaalde tramprojecten op korte termijn (en eventuele latere opstap naar tram) exploiteren met hoogwaardige (dubbel)gelede bussen, die het trambussen noemt. Sinds 2019 heeft De Lijn hiervoor ExquiCity's van Van Hool, die als eerste ingezet werden in 2020 op de ringtramlijn van het Brabantnet, dat sindsdien de naam Ringtrambus kreeg.
Trolleybussen.
Tussen 1989 en 2008 had De Lijn twintig gelede Van Hool-trolleybussen type AG280T in dienst voor de Gentse stadslijn 3. De meeste hiervan werden nadien tweedehands verkocht aan de Bulgaarse stad Plovdiv.
Exploitanten.
Het bussenpark van de exploitanten is doorgaans meer gediversifieerd. De onderaannemers kunnen zelf beslissen welke bussen zij aankopen en inzetten voor zover deze voldoen aan de besteksbepalingen. De bussen dragen dezelfde huisstijl van De Lijn en zijn duidelijk herkenbaar door de vermelding op de achterflank van de naam en het adres van de exploitant en het zescijferig voertuignummer. Het eerste cijfer hiervan komt overeen met het intern entiteitsnummer binnen De Lijn (1 Antwerpen, 2 Oost-Vlaanderen, 3 Vlaams-Brabant, 4 Limburg, 5 West-Vlaanderen).
Infrastructuur.
De Lijn beschikt over een zeer uitgebreid patrimonium van onroerend goed:
Haltes.
Behalve de haltepaal, het haltebord en de uitgehangen informatie (dienstregeling, netplan, andere informatie), is de halte-infrastructuur (schuilhuisje inclusief zitbank, vuilnisbak en fietsenrek) en het onderhoud ervan een taak van de gemeente.
De meeste grote steden en gemeenten doen voor de halte-accommodatie een beroep op publicitaire firma's die gespecialiseerd zijn in straatmeubilair (JCDecaux, Clear Channel). Deze firma's plaatsen, herstellen en onderhouden de infrastructuur. Publicitair minder interessante gemeenten kunnen beroep doen op halte-accommodatie die door De Lijn in verschillende modellen wordt aangeboden en voor 75% gesubsidieerd wordt. Het onderhoud gebeurt in dat geval door de gemeente zelf of het wordt uitbesteed aan bedrijven die actief zijn in de sociale economie.
PPS-projecten.
Voor meestal zeer grote en/of complexe projecten maakt De Lijn sinds 2010 gebruik van publiek-private samenwerking (PPS). De Lijn, eventueel samen met een andere aanbestedende overheid (Agentschap Wegen en Verkeer, betrokken stad, …) zet in dit geval een opdracht in de markt die door een privé-partner gefinancierd, gerealiseerd en structureel onderhouden wordt. De overheid gebruikt de infrastructuur en betaalt hiervoor trimestrieel of jaarlijks een beschikbaarheidsvergoeding. Na een lange periode (meestal 25 tot 30 jaar) gaat de infrastructuur terug over naar de overheid.
De privépartner is meestal een projectvennootschap die specifiek voor de realisatie en het beheer van dit project wordt opgericht door de in het project betrokken aannemers en financiers, meestal banken.
De PPS-techniek wordt toegepast door de grote nood aan investeringen en de toepassing van de zogenoemde Maastrichtnorm die onder meer inhoudt dat de globale schuldgraad van de overheid niet verder mag toenemen en het begrotingstekort onder de 3% moet blijven. Binnen De Lijn werd hiervoor in 2007 een specifiek investeringsbedrijf opgericht, nv LijnInvest.
PPS wordt binnen de Vlaamse overheid ook toegepast voor grote wegenprojecten (nv Via-Invest), de scholenbouw (nv School Invest) of de vernieuwing van de Vlaamse Vloot (nv Nautinvest).
De Lijn realiseerde zes projecten met PPS:
Financieel.
Een nagenoeg universeel kenmerk van openbaar vervoer is dat de inkomsten uit het reizigersvervoer onvoldoende zijn om de kosten te dekken. Daarom wordt een min of meer groot deel van de kosten gedekt door een dotatie van de verantwoordelijke overheid.
De mate waarin het bedrijf de uitgaven kan dekken uit de eigen inkomsten wordt gedefinieerd als de kostendekking. Van de kostendekking bestaan er verschillende definities afhankelijk van welke posten in de teller en noemer worden opgenomen. Bij de MIVB wordt de compensatie die het bedrijf van de overheid ontvangt voor het aanbieden van goedkope sociale abonnementen beschouwd als een inkomst terwijl dit bij De Lijn niet het geval is. Daardoor ligt de kostendekking van de MIVB sowieso hoger. De kostendekking van De Lijn vertoont een stijgende lijn, van 14,9% in 2011 naar 15,8% in 2014. In 2015 lag het percentage met 18,7% fors hoger door de sterke stijging van de eigen ontvangsten. De trend zette zich in 2016 door met een kostendekking van 20,3%.
Het budget van De Lijn omvat twee grote posten: een exploitatiebudget en een investeringsbudget.
Exploitatiebudget.
Het exploitatiebudget omvat de dagelijkse inkomsten en uitgaven van het bedrijf.
De inkomsten zijn, naast de dotatie, de vervoerontvangsten van de reizigers, opbrengsten uit de verkoop van gedesaffecteerde onroerende goederen, oude bussen of schroot en inkomsten uit publiciteit op de bussen en trams. Voor dit laatste heeft De Lijn een specifiek dochterbedrijf, nv LijnCom.
De belangrijkste uitgavenposten voor De Lijn zijn de personeelskosten, de uitgaven voor de exploitanten, de afschrijvingen en de aankoop van verbruiksgoederen (brandstof, elektriciteit …).
Investeringsbudget.
De Lijn ontvangt van de Vlaamse overheid drie specifieke investeringsbudgetten:
Grote mijlpalen.
De consolidatiejaren.
In de eerste jaren focuste De Lijn op de integratie van de drie voormalige bedrijven en op de consolidatie van haar werking: opzetten van een nieuwe organisatiestructuur, integratie van de personeelsstatuten, informaticasystemen, parken van rollend materieel, processen en procedures, … Het opvallende nieuwe logo, de nieuwe huisstijl voor bussen en trams en de integratie van de tarieven en vervoerbewijzen waren voor de buitenwereld het meest in het oog springend.
De Lijn ontstond in een tijdperk waarin de politiek opnieuw meer oog had voor het openbaar vervoer; de regionalisering en de prille overdracht van nieuwe bevoegdheden naar de gewesten was daar niet vreemd aan.
Het aanbod en het aantal reizigers bleef in de eerste jaren vrij constant.
Mobiliteitsconvenants.
Onder impuls van toenmalig minister van mobiliteit Eddy Baldewijns verschenen in 1996 de mobiliteitsconvenants als nieuw beleidsinstrument. Een mobilietitsconvenant was een overeenkomst tussen het Vlaams Gewest, een gemeente en De Lijn met als doel "om de verkeersveiligheid te verhogen, de verkeersleefbaarheid te verbeteren en de vervoersvraag te beheersen door middel van ruimtelijke structurering en selectieve bereikbaarheid van de auto, gekoppeld aan een verhoogde bereikbaarheid door een versterking van de alternatieve vervoermiddelen".
Het convenant was tweeledig en bestond enerzijds uit het zogenaamde moederconvenant, waarin de gemeente er zich toe verbond om een mobiliteitsplan op te maken, en anderzijds bijakten. Er waren bijakten die de financiering van de planning regelden en projectbijakten waarin afspraken stonden over de verbetering van de infrastructuur en/of het openbaar vervoer. Deze projecten moesten uiteraard kaderen in de mobiliteitsvisie en het mobiliteitsplan.
Een projectbijakte kon uit verschillende modules bestaan, waarvan meerdere met De Lijn als partner. Op 1 januari 2000 hadden 247 Vlaamse gemeenten een moederconvenant afgesloten. De projecten die in het verlengde daarvan opgestart werden, gingen vooral over de verhoging van het openbaar vervoer, doortochten en fietspaden.
Voor De Lijn waren volgende modules van belang:
De werking met mobiliteitsconvenants werd in 2001 in een decreet gegoten. Dit decreet werd in 2009 opgeheven en geïntegreerd in het nieuwe decreet betreffende het mobiliteitsbeleid.
Dankzij de mobiliteitsconvenants kon De Lijn diverse nieuwe projecten realiseren. In 1996 voorzag de Vlaamse overheid bijvoorbeeld 360 miljoen BEF (8,92 miljoen euro) voor projecten die in 1996 en 1997 werden opgestart zoals een nieuwe hoogfrequente verbinding Zaventem - Vilvoorde, de verhoging van de zaterdagbediening van en naar Leuven en de lancering van een avondlijn in Oostende.
In de begroting 1997 was 450 miljoen BEF (11,16 miljoen euro) gereserveerd voor de versterking van de stads- en voorstadsnetten van Mechelen, Gent, Leuven en Brugge, de hertekening van het stadsnet van Hasselt, Kortrijk en Aalst, nachtbussen in Antwerpen, samenwerking met taxi's in Antwerpen, Mechelen en Turnhout voor de nachtelijke terugkeer van reizigers, versterking van het aanbod van Antwerpen naar Wilrijk en Aartselaar en de invoering van belbussen in de Gentse Kanaalzone, het Meetjesland en tussen Veurne en Diksmuide.
Tariefbeleid.
Een zeer belangrijke stap in het vergroten van de toegankelijkheid van het openbaar vervoer volgde in het begin van de jaren 2000 met de invoering van netabonnementen en het gratis vervoer voor bepaalde doelgroepen, waaronder de 65-plussers.
Het op dat ogenblik nog ingewikkelde tariefsysteem werd drastisch vereenvoudigd door een hele reeks verouderde en nog nauwelijks gebruikte vervoerbewijzen af te schaffen. Het meest in het oog springend was de afschaffing van alle soorten abonnementen en de vervanging ervan door netabonnementen, zonder geografische beperking en dus geldig op het gehele net van De Lijn. Bovendien werden de prijzen van de abonnementen drastisch verlaagd in die mate dat ze zelfs goedkoper werden dan een voormalig stadsabonnement.
Dit tariefbeleid had voordelen:
Hoewel de verkoop drastisch toenam, ook door de gelijktijdige invoering van derdebetalersystemen, ging dit gepaard met een daling van de eigen vervoerontvangsten van De Lijn. In ruil ontving het bedrijf hiervoor een extra compensatie van de Vlaamse overheid.
De invoering van het gratis vervoer voor de 65-plussers was een schot in de roos en bovendien zeer populair. Het werd door het toenmalig beleid vooral verdedigd vanuit sociaal oogpunt om deze doelgroep opnieuw meer te laten deelnemen aan het maatschappelijk leven. Al gauw werd dit initiatief van het Vlaams Gewest gevolgd door de twee andere gewesten en op 1 juli 2000 voerde ook de NMBS een zeer voordelig seniorentarief in.
Basismobiliteit.
Een volgende belangrijke stap in de verdere uitbouw van het aanbod bestond uit de invoering van basismobiliteit. Het uitgangspunt was om in geheel Vlaanderen een genormeerd basisaanbod aan openbaar vervoer te voorzien. Het idee ontstond vanuit de vaststelling dat
Zo hadden centrumsteden zoals Genk of Roeselare tot aan de invoering van basismobiliteit nauwelijks een stadsbediening. Het aanbod in qua grootte vergelijkbare steden zoals Aalst en Hasselt, was totaal verschillend. Legendarisch waren de blinde vlekken van openbaar vervoer in landelijke gebieden zoals de Westhoek, het Meetjesland, grote delen van de Kempen, Haspengouw, ...
De basisregels werden in 2002 vastgelegd door de Vlaamse Regering:
Gezien basismobiliteit niet overal tegelijk kon ingevoerd worden, stelde de Vlaamse overheid een objectieve prioriteitenlijst op met de rangschikking van de 308 Vlaamse gemeenten. De gemeenten die het slechtst scoorden ten opzichte van de normen kwamen eerst aan bod. Omwille van de praktische uitvoerbaarheid werd de basismobiliteit soms tegelijk ingevoerd in enkele aaneengrenzende gemeenten.
De prioriteitenlijst werd jaarlijks opgemaakt en gepubliceerd. Tegelijkertijd werd de lijst bepaald van de gemeenten waar basismobiliteit van toepassing was. In het geval toch niet aan de minimumnormen was voldaan, kon een benadeelde burger in dit geval op kosten van de overheid een taxi inschakelen om zich te verplaatsen.
De Lijn ontving voor de realisatie jaarlijks een extra en recurrente dotatie van circa 25 miljoen euro. Het project werd tegen eind 2006 afgerond op een invullingsgraad van circa 90%.
Netmanagement.
Na de basismobiliteit schakelden de Vlaamse overheid en De Lijn over op netmanagement dat tot doel had om de basismobiliteit die vooral aanbodgericht was, te vervolledigen met meer vraaggestuurde lijnen in functie van een maximale bereikbaarheid, de versterking van het woon-werk- en het woon-schoolvervoer, de verdere bestrijding van de congestie en het invullen van missing links.
Zo kwamen er in 2007 al niet minder dan veertien projecten bij: de versterking van het aanbod in de Noorderkempen, de invoering van de (evenementen-)tramlijn 6 in Antwerpen, drie nieuwe snelbuslijnen tijdens de spits in Limburg, de opzet van een lokaal busnet in Maasmechelen, de frequentieverhoging van de tram- en trolleybuslijnen en een flinke uitbreiding van het nachtaanbod in Gent.
Voor de prioritering van de projecten hield De Lijn rekening met de netto-reizigerswinst, de impact op de modal shift (verschuiving van privé-autogebruik naar openbaar vervoer, fiets en te voet gaan), de modal shift in het woon-werkverkeer, de nettokost, het milieu, de verkeersveiligheid en structurele capaciteitsproblemen.
Ook in 2008 en 2009 kwamen er nog heel wat nieuwe projecten, lijnen en ritten bij. De financieel-economische crisis in 2010 maakte een abrupt einde aan deze snelle groei en de uitbreidingen maakten plaats voor besparingen, niet alleen bij De Lijn maar bij de hele Vlaamse overheid. Tot 2013 ging dit gepaard met een lichte daling van het aanbod om zich vanaf dan te handhaven op circa 207,5 miljoen kilometer per jaar.
Een van de belangrijkste uitgangspunten van netmanagement was de indeling van het Vlaams Gewest in dertien vervoergebieden: één rond elk van elf Vlaamse centrumsteden, een twaalfde rond de bipool Hasselt-Genk en een dertiende als Vlaams stedelijk vervoergebied rond het Brussels Hoofdstedelijk Gewest. Vervoergebieden werden gedefinieerd als geheel van gemeenten die samenhangen inzake mobiliteit en bestaan uit een vervoerkern (de centrumstad) en een invloedsgebied (de gemeenten die gericht zijn op die stad).
Het netmanagement was echter van te korte duur om de vervoerregio's tot leven te wekken.
START-lijnen.
Een belangrijk initiatief dat vooral in 2007 en 2008 een grote impact had op de entiteit Vlaams-Brabant was de opstart van niet minder dan dertien nieuwe rechtstreekse buslijnen tussen de luchthaven van Zaventem en de ruime regio. Sommige bestemmingen zoals Merchtem, Dilbeek en Kapelle-op-den-Bos lagen zelfs op meer dan 20 km afstand. Deze lijnen waren een van de maatregelen van het START-initiatief dat tot doel om de luchthavenregio te versterken en de bediening en bereikbaarheid ervan door het openbaar vervoer te verbeteren.
Mobiliteitsvisie 2020.
Oorsprong.
Op 21 april 2009 lanceerde De Lijn haar ambitieus plan Mobiliteitsvisie De Lijn 2020 dat de grote lijnen weergaf van het op lange termijn gewenste basisnet van openbaar vervoer in het Vlaams Gewest. Het plan vertrok vanuit het Ruimtelijk Structuurplan Vlaanderen en de in het netmanagement opgegeven regels. Belangrijke uitgangspunten waren:
Een goede doorstroming speelde hierin een zeer belangrijke rol. Om het openbaar vervoer qua reistijd aantrekkelijk te maken ten opzichte van het privé-vervoer werd gebruik gemaakt van de zogenaamde Vf-factor of reistijdverhouding. Voor een bepaald traject is dit de verhouding tussen de reistijd met het openbaar vervoer en deze met de auto. Een Vf-factor van 1 wil zeggen dat een traject even snel met het openbaar vervoer als met de auto kan afgelegd worden. Hoe lager de Vf-factor, hoe aantrekkelijker het openbaar vervoer.
Het plan was tegelijk een integratie en bundeling van diverse, reeds lokaal en regionaal bestaande toekomstplannen voor het openbaar vervoer: het Spartacusplan in Limburg, het Brabantnet in Vlaams-Brabant, het Neptunusplan in West-Vlaanderen en de Pegasusplannen in Gent en Antwerpen. Deze laatste was een verdere uitwerking van het Masterplan Antwerpen.
Het meest opvallende van de Mobiliteitsvisie 2020 was de in totaal meerdere honderden km nieuwe tramlijnen op assen die samenvielen met in de jaren 1950 en 1960 opgeheven buurttramlijnen (Antwerpen - Malle, Brussel - Ninove, Brussel - Aalst, Brussel - Haacht, Brussel - Halle, Leuven - Tervuren, Leuven - Diest, …) of spoorlijnen (Sint-Niklaas - Hamme - Dendermonde, Dendermonde - Aalst) of op nieuwe trajecten (Roeselare - Kortrijk, Oostende - Jabbeke - Brugge ...).
Het plan werd niet toevallig gelanceerd net voor de regionale verkiezingen van 7 juni 2009 met het oog op (een begin van) realisatie tijdens de volgende legislatuur. Het Vlaams Regeerakkoord 2009-2014 maakte geen melding van concrete projecten maar engageerde zich wel tot tramprojecten in alle Vlaamse provincies.
Omwille van de financieel-economische crisis en de besparingen die zich vanaf 2010 begonnen te voelen, werden slechts een beperkt aantal projecten gestart en/of gerealiseerd:
Projecten in uitvoering of ter studie.
Het Vlaams Regeerakkoord 2014-2019 maakt wel melding van concrete projecten en maakt een onderscheid tussen beslist beleid dat verder prioritair wordt uitgewerkt en verbindingen die worden onderzocht.
Basisbereikbaarheid (vanaf 2022).
Invoering van de basismobiliteit.
Een eerste fase startte in juli 2023.
Op 6 januari 2024 ging een grotere wijziging in, waarbij meer dan 3.000 haltes verdwenen (17% van het totaal). Bussen werden meer geconcentreerd op lijnen met grotere vraag. Haltes waar het openbaar vervoer niet regelmatig stopt, werden "flexhaltes", waarbij gereserveerd moet worden.
Principes.
De evolutie naar een meer vraaggestuurd aanbod (zie netmanagement) en een sterkere hiërarchisering van het aanbod (zie Mobiliteitsvisie 2020) bracht het beleid tot het nieuwe concept basisbereikbaarheid. Dit werd meer geconcretiseerd in een "Conceptnota basisbereikbaarheid" die op 18 december 2015 goedgekeurd werd door de Vlaamse Regering. Uitgangspunten van basisbereikbaarheid zijn:
Vervoerregio's.
Deze samenwerking wordt gewaarborgd door de invoering van vervoerregio's waarvan de afbakening in principe samenvalt met deze van het begin van de jaren 2000 (zie netmanagement).
De vervoerregio's hebben de taak een allesomvattend mobiliteitsplan op te maken voor hun regio waarin ook flankerende maatregelen zoals de aanleg van P+R, het parkeerbeleid en doorstromingsmaatregelen aan bod moeten komen. Ze worden bestuurd worden door een vervoerregioraad waar naast de betrokken steden en gemeenten, ook het departement Mobiliteit &amp; Openbare Werken, het Agentschap Wegen en Verkeer, De Lijn, NMBS, Infrabel … deel van uitmaken.
Deze raad zal de invulling van de basisbereikbaarheid bewaken, sturen en evalueren als volgt:
Beheersovereenkomst 2023-2027.
Nadat de vorige beheersovereenkomst in 2020 afliep en stilzwijgend verlengd werd, werd er in juni 2022 een nieuwe afgesproken tussen het overheidsbedrijf en de Vlaamse regering.
De Lijn kreeg meer autonomie wat betreft het aanbod en de ticketprijzen. De tickets zouden daardoor duurder kunnen worden in de spits en goedkoper in de daluren. De sociale tarieven blijven wel nog de bevoegdheid van de Vlaamse regering.
Het aandeel van de privé-exploitanten (pachters) zal stijgen van 48 tot 53 % van de gereden kilometers, of 10 miljoen extra kilometer. In contractwaarde betekent dit een stijging van 29,3 % tot 33 %.
De basistoelage voor De Lijn blijft gelijk, maar het investeringsbudget (gebruikt voor onder andere stations en vergroening) stijgt jaarlijks met 120 miljoen euro.

</doc>
<doc id="15869" url="https://nl.wikipedia.org/wiki?curid=15869" title="Nationale Maatschappij der Belgische Spoorwegen">
Nationale Maatschappij der Belgische Spoorwegen

De Nationale Maatschappij der Belgische Spoorwegen (NMBS), in het Frans "Société Nationale des Chemins de fer Belges (SNCB)", is een nv die in opdracht van de Belgische Staat treindiensten in België exploiteert. Het totale Belgische spoornetwerk telt 3500 kilometer (waarvan 2998 km geëlektrificeerd).
Het logo, een hoofdletter B in een liggende ellips, kwam er na een wedstrijd in 1934. Een ontwerper op de tekenafdeling van de NMBS stelde een "B" voor met daarrond twee concentrische cirkels. Architect Henry Van de Velde, artistiek adviseur van de NMBS en voorzitter van de wedstrijdjury, verving de cirkels door een ovaal.
De vijf drukste stations zijn de drie Brusselse stations Brussel-Noord, Brussel-Centraal en Brussel-Zuid, gevolgd door Gent-Sint-Pieters en Antwerpen-Centraal.
Geschiedenis.
In 1926 werd de Nationale Maatschappij der Belgische Spoorwegen (NMBS) opgericht. Het nam de spoorlijnen en activiteiten van de staatspoorwegen over. De spoorwegen waren toen georganiseerd binnen het ministerie van Spoorwegen, Telegrafie en Posterijen, onder het rechtstreekse gezag van de Minister van Spoorwegen. Vanaf het einde van de 19e eeuw was het Bestuur der staatsspoorwegen begonnen met de overname van de vele private spoorwegmaatschappijen en -netten. Overigens, tot in 1958 zouden, naast de NMBS, nog enkele private spoorwegen blijven bestaan.
De Staatsspoorwegen werden gekenmerkt door politieke inmenging en een logge structuur, en hadden enkele grote corruptieschandalen meegemaakt (waardoor de Staat het Hoog Comité van Toezicht, de latere anticorruptiedienst, had opgericht). Daarenboven bleek dat een groot deel van het staatsbudget naar de spoorwegen ging, zonder duidelijk zicht op besteding en opbrengst ervan. De oprichting van de NMBS moet in die context worden gezien: een afzonderlijke rechtspersoon (een naamloze vennootschap), met eigen vermogen en financiering, zou de spoorwegen veel efficiënter kunnen beheren. Ook in andere Europese landen werden de spoorwegen, om dezelfde redenen, in door de overheid opgerichte vennootschappen ondergebracht. De structuur en oprichting van de NMBS was overigens gelijklopend met deze van de Deutsche Reichsbahn Gesellschaft (DRG). Ook in Belgisch-Congo had het (vergelijkbaar) samengaan van privaat initiatief met overheidscontrole goed gewerkt.
De overheid behield, via een systeem van bevoorrechte aandelen, de controle op de bedrijfsvoering van de NMBS. De Staat behield de gewone aandelen (met meervoudig stemrecht, waardoor het controle hield op de NMBS). De beleggers konden de bevoorrechte aandelen verweren, en dus intekenen op een deel van het kapitaal. Na de Tweede Wereldoorlog kocht de staat de meeste van de aandelen terug.
De NMBS had het tijdens de economische crisis in de jaren dertig erg moeilijk, door het teruglopen van goederen en reizigers. Toch kon ze enkele opmerkelijke initiatieven tot een goed einde brengen: de voltooiing van de expreslijn tussen Brussel en Gent, de elektrificatie van de lijn tussen Brussel en Antwerpen en het inleggen van sneltreinen tussen Brussel en Oostende met een rittijd van één uur. Op het einde van de jaren dertig boekte het bedrijf winst.
Aanbod.
De NMBS biedt nationaal en internationaal passagierstreinvervoer aan.
Nationaal.
Het nationale aanbod is opgedeeld in InterCity-treinen en lokale treinen. Brussel, Antwerpen, Gent, Charleroi en Luik hebben een voorstedelijk treinaanbod van lokaal verkeer, aangeduid als S-treinen. De dienstregeling wordt elk jaar in december gewijzigd.
InterCity- of IC-treinen stoppen in principe in elk groot station. Uitzonderlijk slaan bepaalde verbindingen middelgrote stations over of stoppen ze tussen steden. Lokale of L-treinen stoppen in (bijna) alle stations. S-trein is (sinds 13 december 2015 voor Brussel en sinds 1 september 2018 voor Antwerpen, Gent, Luik en Charleroi) de naam voor een lokale trein die deel uitmaakt van het voorstedelijke aanbod van Brussel, Antwerpen, Gent, Luik en Charleroi. Tijdens de spits rijden er extra piekuurtreinen (P-treinen).
Aantal reizigers.
In 2022 vervoerde de NMBS 227 miljoen reizigers, een toename met 32% tegenover 2021, maar nog steeds minder dan in 2019 (voor de COVID-19-pandemie), toen 253 miljoen reizigers opstapten. Van deze 227 miljoen waren er 82 miljoen met een woon/werk abonnement en 61 miljoen met een schoolabonnement, 73 miljoen waren occasionele reizigers.
Fietsvervoer op de trein.
Op alle klassieke treinen is er plaats voor fietsen, met een fietsticket en onder bepaalde voorwaarden. Het aantal plaatsen en de toegankelijkheid hangt sterk af van het treinmaterieel. Zo is er op treintypes zoals de I11 plaats voor twee fietsen, in het bagagecompartiment. Op M6-dubbeldekstrein is een grote multifunctionele ruimte (voor kinderwagens, rolstoelreizigers of fietsen (maximaal 12), of reizigers op klapstoeltjes). Bij deze twee treintypes kan de deur enkel door de treinbegeleider geopend worden. Vanaf 2021 werd in de zomerperiode in bepaalde treinen ruimte gemaakt voor 10 in plaats van 2 fietsen, samen goed voor 600 extra fietsplaatsen, vooral op de lijnen Oostende-Eupen en Brussel-Luxemburg.
In 2019 waren er 251.000 reizigers met een fiets, zowat een verdubbeling tegenover tien jaar eerder. In 2021 hadden de NMBS-treinen samen plaats voor 4.450 fietsen. Door de ingebruikname van de nieuwe M7-dubbeldeksrijtuigen zal dat aantal tegen eind 2025 stijgen tot 6.700, waarvan bijna de helft zonder tussenkomst van de treinbegeleider en via lage instaphoogte bereikbaar. Het aantal treinen met een lage opstap gaat in diezelfde periode van 29 naar 47%.
Internationale dag- en nachttreinen.
NMBS exploiteerde in het verleden enkele internationale dag- en nachttreinen in samenwerking met andere nationale spoorwegmaatschappijen. In 2003 schafte de NMBS de nachttreinen af om zich toe te spitsen op hogesnelheidstreinen.
Huidige organisatie.
De NMBS is de Belgische naamloze vennootschap van publiek recht die de exploitatie en commercialisering verzekert van het nationale en internationale reizigersvervoer per spoor. Zij staat eveneens in voor het beheer van het rollend materieel.
De NMBS stelt ruim 18.600 mensen te werk en realiseert een omzet van ongeveer 1,897 miljard euro (2005). Ze beheert ook haar deelnemingen in vennootschappen als Eurostar, IFB, TRW en anderen.
In 1991 werd de NMBS een 'autonoom overheidsbedrijf'. Om tegemoet te komen aan de EU-regelgeving voor een vrije toegang voor alle vervoerders op het Europese spoorwegnet, werd de NMBS op 1 januari 2005 opgesplitst in drie delen: een beheerder van de infrastructuur (Infrabel), een exploitant van de treinen (NMBS) en een overkoepelende holding (NMBS-Holding). Zij vormden met hun drieën de NMBS-Groep.
Op 1 januari 2014 verdween de NMBS-groep. Infrabel werd een autonoom overheidsbedrijf. NMBS-Holding fuseerde met NMBS en veranderde haar naam in NMBS. Daarnaast werd de firma HR-Rail opgericht, als filiaal van zowel Infrabel als NMBS. HR-Rail zorgt voor het personeelsbeheer (werkgever en loonberekening) van de twee spoorbedrijven. Vakbondsleden bij de spoorwegen pleiten echter voor het samensmelten van de NMBS en Infrabel in één spoorwegbedrijf, zoals dat vóór 2005 het geval was.
Momenteel is de NMBS verlieslatend en vooral hierdoor zijn de schulden van de NMBS-Groep in 2010 opgelopen tot 3,08 miljard euro terwijl deze eind 2009 'slechts' 2,73 miljard euro bedroegen. De NMBS-Groep zag het eerste halfjaar 2011 haar omzet stijgen, en slaagde erin het verlies te verkleinen tegenover dezelfde periode vorig jaar. Dankzij de verbeterde resultaten van de NMBS trad er vanaf 2015 een schuldstabilisatie op.
Marc Descheemaecker, voormalig bestuursvoorzitter van de NMBS, loodste een zwaar besparingsplan door zijn raad van bestuur. Het hield onder meer in dat 193 treinritten werden geschrapt.
Bestuur.
Gedelegeerd bestuurders.
De namen van de directeurs van de NMBS
Vanaf 1986 is deze functiebenaming verdwenen en vervangen door "gedelegeerd bestuurder" (Administrateur Délégué).
Gedelegeerd bestuurders:
Tarieven personenvervoer.
De tarieven zijn gebaseerd op het aantal af te leggen kilometers. Dit zijn de zogenoemde tarifaire kilometers, die kunnen afwijken van de werkelijke spoorafstanden. Bij een afstand groter dan 150 km gelden de prijzen voor 150 km. De minimumprijs is die voor zes kilometer. De prijs van een heen-en-terugreis is het dubbele van de prijs voor een biljet enkele reis.
In enkele agglomeraties zijn de stations gegroepeerd in een zone, waarbij een kaartje van buiten die zone naar erbinnen (of omgekeerd) naar élk station in die zone toegestaan is. Met een kaartje naar Zone Brussel kan men bijvoorbeeld naar Brussel-Zuid, maar ook naar Watermaal reizen.
Naast de standaardvervoersprijzen vraagt de NMBS een zogenoemde Diabolo-toeslag voor het reizen naar of van Brussels Airport-Zaventem.
Naast de standaardkaartjes biedt de NMBS voor gereduceerd tarief een weekendbiljet, een heen-en-terugbiljet dat enkel in het weekend geldig is, en hebben bepaalde groepen tariefverminderingen. Vervoersbewijzen kunnen in het station gekocht worden (zowel aan het loket als aan de automaten), via het internet, de NMBS-app of met toeslag (gekend als "tarief aan boord") bij de treinbegeleider.
Er zijn verder abonnementen die gedurende enkele jaren "treinkaart" werden genaamd, maar nu weer abonnementen heten (zoals treinabonnement, schoolabonnement, netabonnement en Campusabonnement), meerrittenkaarten (Standard Multi (voorheen gekend als Rail Pass), Youth Multi (voorheen gekend als Go Pass 10) en Local Multi (voorheen gekend als Key Card)). Voor grensoverschrijdende trajecten, inclusief trajecten van/tot de grens, als men voor het andere land over een abonnement of dagkaart beschikt, gelden andere tarieven.
Daarnaast zijn er tijdelijke acties en reducties gekoppeld aan evenementen en attracties (Discovery Ticket).
Dochterondernemingen.
Ontwerpbureau Eurostation (en haar Waalse tegenhanger Eurogare), Euro Immo Star en B-Parking werden opgericht door de NMBS.
De spoorwegmaatschappij participeert in Cambio; daarnaast ook in BeNe Rail, voor het distribueren van internationale tickets samen met de NS; Transurb, een samenwerking met de MIVB voor het realiseren van openbaarvervoer-projecten; Railtour, een internationaal reisbureau voor bedrijven, en als laatste Publifer, de eigenaar van de reclamepanelen in de stations. De maatschappij is tevens aandeelhouder van Eurostar. Train World is het treinmuseum van de NMBS.
Voormalige activiteiten.
Goederen.
De NMBS had sinds het begin een goederentak, later B-Cargo genoemd. In 2011 werd B-Cargo omgevormd tot een dochteronderneming van de NMBS met de naam NMBS Logistics. De privatisering vond plaats in 2015, onder de naam B Logistics en met investeringen van de onafhankelijke private-equitygroep Argos Wityu. Voor de privatisering was het bedrijf niet winstgevend, nadien nam de winstgevendheid toe. In 2017 veranderde de naam van B Logistics in Lineas. Het bedrijf wilde zijn Europese ambitie markeren en afstand nemen van het staatspatrimonium dat het vroeger bezat.
Begin 2021 verkocht de NMBS haar resterende belang van 10 % aan de Federale Participatie- en Investeringsmaatschappij.
Blue-bike.
In mei 2011 werd Blue-bike opgericht, een fietsdeelsysteem dat fietsen aanbiedt aan 53 treinstations en De Lijn-bushaltes, verspreid over België. Het project werd mede opgericht door de NMBS-Holding en FIETSenWERK, onder de naam Blue-mobility. Het is een aanvulling op het openbaar vervoer, voor het natraject. In 2014 werden ook vervoersmaatschappijen De Lijn en TEC aandeelhouder, en volgde Ethias Eneco op als sponsor. In 2018 kondigde Vlaams minister van mobiliteit Ben Weyts aan dat de NMBS haar aandelen in Blue-bike zou verkopen aan De Lijn.

</doc>
<doc id="15870" url="https://nl.wikipedia.org/wiki?curid=15870" title="Stads- en streekvervoer">
Stads- en streekvervoer

Het stads- en streekvervoer is openbaar vervoer voor relatief korte afstanden.
Vervoermiddelen.
De volgende vervoermiddelen worden ingezet voor het stads- en streekvervoer:
Bovenstaande vervoertechnieken, inclusief de gedecentraliseerde treindiensten en openbaar vervoer te water (snelle veerboten) noemt men in Nederland ook wel regionaal openbaar vervoer.
De eerste drie worden wel samengevat met de letters BTM.
Nederland.
De OV-chipkaart is het landelijke betaalmiddel voor het openbaar vervoer in Nederland. Deze kaart kan worden opgewaardeerd met saldo of worden voorzien van één of meerdere 'reisproducten' (abonnementen, dagkaart, netkaarten).
De volgende artikelen gaan dieper in op het Nederlandse openbaar vervoer:
Vervoerders.
Het stads- en streekvervoer in Nederland wordt geëxploiteerd door verschillende vervoerbedrijven.
Onderstaande bedrijven verrichten openbaar vervoer in de regio's die middels een openbare aanbesteding zijn verkregen:
In een aantal steden zijn aparte vervoerbedrijven (al dan niet verzelfstandigd). Onderstaande bedrijven verrichten stadsvervoer in regio's die middels een onderhandse gunning zijn verkregen:
Daarnaast zijn er diverse taxibedrijven die kleinschalig openbaar vervoer uitvoeren (buurtbus e.d.), met name in de provincies Groningen en Drenthe.
Provincies.
Artikelen van het stads- en streekvervoer per provincie:
België.
In België wordt het stads- en streekvervoer uitgevoerd in opdracht van de drie gewesten: het Waals gewest, het Vlaams Gewest en het Brussels Hoofdstedelijk Gewest
Vervoerders.
Voor De Lijn en TEC rijden ook zogenaamde exploitanten, busbedrijven die ingehuurd worden voor het rijden van ritten. Deze exploitanten (ook wel pachters genoemd) worden vergoed op basis van hun offerte en bepaalde parameters (bijvoorbeeld de evolutie van de loon- en brandstofkosten). Ze zijn niet verantwoordelijk voor de reizigersopbrengst, noch voor de bepaling van de reiswegen, ritten of dienstregeling. Daarom kunnen de exploitanten niet als vervoerder worden gezien.
Kaartsoorten.
Bij het Belgisch stads- en streekvervoer wordt gebruikgemaakt van een magneetstripkaarten en de elektronische chipkaart MOBIB. Bij TEC worden op deze kaarten zones ontwaard. Bij de MIVB kennen ze geen zones en worden er ritten ontwaard (wel mag er binnen het uur overgestapt worden). De Brusselse magneetkaart Jump-ticket is ook geldig bij de andere vervoersmaatschappijen, inclusief de spoorwegen, maar enkel binnen de Brusselse agglomeratie. Bij De Lijn maakt men gebruik van een uur-systeem, waarbij bij een overstap na het eerste uur opnieuw betaald wordt. Daarnaast is er de elektronische Brusselse MoBIB Basic kaart die enkel voor ritten bij de MIVB gebruikt kan worden. (De MoBIB-kaart wordt bij De Lijn voorlopig alleen gebruikt voor persoonlijke abonnementen.) Voor 65-plussers die in België wonen waren alle bussen, trams en metro's in België gratis, tot in januari 2015, sindsdien moet men een gereduceerd tarief betalen op voertuigen van De Lijn (Vlaanderen). Ze kregen daartoe een zogenoemde Omnipas 65+ automatisch thuisgestuurd in de maand voor hun 65e verjaardag.
Duitsland.
In Duitsland omvat de term "Öffentlicher Personennahverkehr" (ÖPNV) ook stoptreinen (Regionalbahn, RB) en sneltreinen (Regional-Express, RE), maar niet IC en ICE. Voor elk van de maanden juni, juli en augustus 2022 is er voor het gehele ÖPNV een uitzonderlijk goedkoop abonnement van €9 voor de gehele kalendermaand gebruikt, het 9-Euro-Ticket. Dit is door de centrale overheid mogelijk gemaakt als lastenverlichting en om het gebruik van het openbaar vervoer te bevorderen, onder meer voor energiebesparing voor zover anders met de auto zou worden gereisd. Het abonnement was ook voor reizigers woonachtig buiten Duitsland te koop. Het abonnement was op de meeste grenstrajecten niet geldig.
Per 1 mei 2023 keerde het abonnement terug als het Deutschlandticket. Ditmaal voor €49 per maand.

</doc>
<doc id="15871" url="https://nl.wikipedia.org/wiki?curid=15871" title="De Lijn">
De Lijn



</doc>
<doc id="15873" url="https://nl.wikipedia.org/wiki?curid=15873" title="NMBS">
NMBS



</doc>
<doc id="15874" url="https://nl.wikipedia.org/wiki?curid=15874" title="Lille">
Lille



</doc>
<doc id="15875" url="https://nl.wikipedia.org/wiki?curid=15875" title="Centaur">
Centaur



</doc>
<doc id="15877" url="https://nl.wikipedia.org/wiki?curid=15877" title="Argentinie">
Argentinie



</doc>
<doc id="15881" url="https://nl.wikipedia.org/wiki?curid=15881" title="Centaur-planetoïden">
Centaur-planetoïden

Centaurs zijn planetoïden die grotendeels uit ijs bestaan en om de zon draaien tussen de banen van Jupiter en Neptunus.
Ze zijn vernoemd naar de mythologische centaurs (half mens, half paard), omdat deze hemellichamen half planetoïde en half komeet zijn.
Omdat ze uit ijs bestaan, vertonen ze enigszins de eigenschappen van kometen. Waarschijnlijk zal elke centaur die dichter in de buurt van de zon komt, een komeet worden.
Toen Charles Kowal de eerste Centaur (2060 Chiron) ontdekte op 1 november 1977 werd die dan ook aanvankelijk voor een komeet aangezien.
De grootste tot nu toe bekende centaur is 10199 Chariklo, met een geschatte diameter van 258 km en een tamelijk stabiele 4:3 baanresonantie met Uranus.
Sommige centaurs hebben een zeer excentrische baan, een extreme inclinatie (5335 Damocles) of zelfs een retrograde baan (20461 Dioretsa).
Er zijn aanwijzingen dat Phoebe, een van de manen van Saturnus, een gevangen Centaur zou zijn.

</doc>
<doc id="15886" url="https://nl.wikipedia.org/wiki?curid=15886" title="Wissel (spoorweg)">
Wissel (spoorweg)

Een wissel is een installatie in een spoorweg om een trein, metro of tram naar een ander spoor te leiden.
Het woordgeslacht van wissel is mannelijk. Het Vlaams spoorjargon volgt dat en daar zegt men dus "de" wissel, maar in het Nederlands spoorjargon zegt men "het" wissel.
Opbouw van wissels en termen.
De bewegende onderdelen die een railvoertuig van het ene naar het andere spoor leiden, worden 'wisseltongen' genoemd. De wisseltongen worden met een wisselsteller in de juiste stand gelegd. Wisselstellers worden meestal elektrisch aangedreven. In de tijd van de klassieke beveiliging werden wisselstellers mechanisch, met trekdraden aangedreven. De beweging van de wisselsteller wordt gewoonlijk door wisselstangen op de wisseltongen overgebracht. Via aparte controlestangen wordt gemeten of de wisseltongen in de goede positie liggen. Ook andere vormen van overbrenging en controle zijn mogelijk, zoals hydraulische overbrenging.
Waar het linkerbeen van het rechterspoor en het rechterbeen van het linkerspoor elkaar kruisen, bevindt zich het puntstuk. Het puntstuk bestaat vrijwel altijd uit één stuk. Bij wissels voor hoge snelheden zijn puntstukken soms beweegbaar.
De rail tegenover het puntstuk is op die plek voorzien van een strijkregel om te garanderen dat elk wielstel bij het puntstuk de ingestelde richting volgt, wat dus ontsporingen voorkomt.
Het berijden van het wissel.
Rijdt een railvoertuig eerst over de tongen en dan over het puntstuk dan rijdt de trein 'tegen de punt in' en bepaalt de stand van het wissel waar het railvoertuig heen gaat. Rijdt een railvoertuig eerst over het puntstuk en daarna over de tongen dan heet dat 'met de punt mee'.
Openrijden.
Als het wissel niet in de juiste stand ligt en een railvoertuig het met de punt mee passeert, dan spreekt men van het openrijden van het wissel. Tenzij een wissel openrijdbaar is ontstaat hierbij schade aan de wisselsteller en aan de verbinding tussen wisselsteller en wisseltongen, soms ook aan de tongen zelf. Soms ontspoort een trein bij het openrijden van een wissel.
Openrijdbare wissels hebben wisseltongen die door veren op hun plaats worden gehouden. Een wielflens kan de aangesloten tong dan opzij drukken. Direct na het passeren van een wiel komt de wisseltong weer terug in de oorspronkelijke positie. Openrijdbare wissels kunnen worden toegepast als het treinverkeer niet intensief is en als treinen met lage snelheid passeren. ProRail heeft geen openrijdbare wissels in gebruik. Zulke wissels worden vaak gebruikt bij tramstelplaatsen: op de lijn passerende trams drukken de tong tijdelijk opzij; als een tram over het wissel achteruit rijdt komt hij in de stelplaats terecht.
Wisselstanden.
In de spoorwegbouw en in de spoorwegbeveiliging worden wisselstanden aangegeven als doorgaand of afbuigend.
Bij de verkeersleiding wordt de wisselstand aangeduid als linksleidend of rechtsleidend. Als een links wissel linksleidend ligt dan zal een trein die tegen de punt in rijdt naar links afbuigen, ligt een links wissel rechtsleidend dan zal de trein rechtdoor gaan. Een symmetrisch wissel is altijd afbuigend, en links- of rechtsleidend.
De wisselstand kan worden aangegeven door een matrix of wisselsein, maar dit wordt niet altijd nodig geacht.
Verwarming.
Als de temperatuur onder een bepaalde waarde daalt, worden de wissels verwarmd om te voorkomen dat de wisseltongen vastvriezen aan de aanslagspoorstaven. Er bestaan drie soorten wisselverwarming: verwarming op aardgas, elektrische verwarming en verwarming met een buis met warm stromend water (vergelijkbaar met de centrale verwarming).
Wisselhoek en snelheid.
De wisselhoek is de hoek die het puntstuk maakt. De wisselhoek wordt niet aangegeven in graden maar als "hoekverhouding". De hoekverhouding is de tangens van de hoek tussen de hartlijnen
van het doorgaande en het afbuigende spoor. Hoe scherper de wisselhoek, hoe slanker en langer het wissel, en hoe hoger de snelheid waarmee het wissel bereden mag worden als het in afbuigende stand ligt. In de doorgaande stand is de snelheid over het algemeen begrensd tot de plaatselijk toegestane snelheid. Om de onderhoudbaarheid van het spoor te vergroten beperkt ProRail het aantal typen wissels dat gebruikt mag worden.
Er bestaan ook hogesnelheidswissels met op het afbuigende spoor een maximumsnelheid tot 220 km/h.
Speciale wissels.
Naast het gewone wissel dat hierboven is besproken bestaat er een aantal speciale wissels en combinaties van wissels.
Engels wissel.
Legt men twee linkse wissels of twee rechtse wissels met de tongen tegen elkaar, dan zijn er vier verbindingsmogelijkheden, waarvan er een recht is en met een hoge snelheid bereden mag worden. Door deze twee wissels te combineren ontstaat een Engels wissel. Een Engels wissel kost minder ruimte dan twee gewone wissels. Een Engels wissel biedt twee rechte verbindingen.
De constructie is ingewikkelder. Er zijn acht wisseltongen, waarvan er steeds vier tegelijk worden bediend. Omdat een Engels wissel meer bewegende delen heeft dan een gewoon wissel vergt het meer onderhoud.
Een Engels wissel treft men, vanwege de ruimtebesparing, veel op emplacementen aan. Op de vrije baan legt men liever twee gewone wissels met de tongen tegen elkaar.
Kruising.
Een kruising is een railconstructie waarbij twee sporen elkaar gelijkvloers kruisen zonder dat een trein naar een ander spoor geleid kan worden. Het is daarom geen wissel.
Ontspoortong.
Een bijzonder wissel is de ontspoortong. Dit is een incompleet wissel met slechts één wisseltong. Als de wisseltong niet aangesloten ligt ontspoort een trein die er overheen rijdt. Ontspoortongen worden gebruikt in situaties waarbij het passeren van een stoptonend sein tot zeer gevaarlijke situaties kan leiden, zoals bij wissel waarbij een zijspoor of een spooraansluiting aansluit op een hoofdspoor. Vóór het wissel in het hoofdspoor kan dan een ontspoortong aangelegd worden. De ontspoortong is altijd gekoppeld met het wissel in het hoofdspoor.
Symmetrisch wissel.
Een symmetrisch wissel heeft twee afbuigende sporen en geen doorgaand spoor. De hoek van de afbuiging is de helft van de hoek van het puntstuk, waardoor het wissel in beide standen met relatief hoge snelheid bereden kan worden. Het wordt onder andere toegepast bij enkelsporige bruggen in een verder dubbelsporig baanvak.
Driewegwissel.
Een driewegwissel is een wissel waarbij een spoor zich in drie richtingen splitst. Zo'n wissel is niet helemaal symmetrisch, eigenlijk zijn een links en een rechtsleidend wissel zo dicht op elkaar gebouwd dat ze in elkaar vervlochten zijn. Hierdoor is een extra en afwijkend puntstuk nodig, wat deze wissels duur maakt. Bij de spoorwegen in Nederland en België worden deze wissels zelden toegepast. Bij het tramverkeer worden ze vaker toegepast, zoals bij kruisingen waar trams zowel rechtdoor, links- als rechtsaf moeten kunnen rijden.
Meegebogen wissel.
Meegebogen wissels liggen in een boog, wat betekent dat ook het doorgaande spoor gebogen is. Ook dit is een kostbaar wissel doordat het een afwijkend puntstuk heeft. Ze worden in Nederland en België zelden of nooit toegepast. Bij modelbouwers zijn ze populair door de ruimtebesparing.
Benamingen van combinaties van wissels.
Wisselstraat.
Bij grote stationsemplacementen liggen vaak meerdere wissels na elkaar. Men spreekt dan van een "wisselstraat". Wisselstraten ontstaan bijvoorbeeld als meerdere sporen gekruist moeten kunnen worden.
Overloopwissel.
Een overloopwissel is een combinatie van twee gewone wissels die het mogelijk maken om op een spoorbaan met twee sporen van het ene op het andere spoor 'over te lopen'. Deze wissels zijn "gekoppeld", dat wil zeggen dat de wissels altijd op dezelfde wijze gesteld liggen: of beide afbuigend, of beide doorgaand.
Kruiswissel.
Een kruiswissel is een combinatie van twee overloopwissels, ofwel van vier gewone of Engelse wissels, met in het midden een kruising. Een kruiswissel moet niet verward worden met een Engels wissel. Een kruiswissel treft men vaak aan op emplacementen. Op de vrije baan geeft men de voorkeur aan twee overloopwissels.
Vrijbalk.
Tussen de sporen van of naar een wissel ligt in Nederland haast altijd een witte balk, een vrijbalk, die aangeeft tot waar een spoorvoertuig veilig geplaatst kan worden zonder verkeer op het andere spoor in gevaar te brengen.
Sanering.
Bij de sanering van wissels worden wissels die niet per se nodig zijn verwijderd. Volgens ProRail zijn emplacementen ontworpen voor fijnmazig goederenvervoer en beperkt reizigersvervoer, terwijl de behoefte nu fundamenteel anders is. Daarom heeft ProRail emplacementen herbouwd volgens nieuwe ontwerpen met veel minder wissels.
Minder wissels geven ook minder kans op storingen.
Daartegenover staat dat een emplacement met weinig wissels minder mogelijkheden biedt om een defect spoor of een defecte trein te omzeilen.
Tram.
Wissels voor de tram worden door de aanrijdende tram zelf bediend door middel van een Vetag (VEhicle TAGging) of Vecom (VEhicle COMmunication) systeem. Onder de tram hangt een transponder die een code doorgeeft aan inductielussen tussen de tramrails. Deze code bevat onder meer informatie over het lijnnummer, waardoor het wissel de juiste stand kiest bij het juiste lijnnummer. De trambestuurder moet opletten of het wissel daadwerkelijk de juiste stand kiest door op het licht dat de wisselrichting weergeeft te letten en in het wissel zelf te kijken of deze voor de goede richting ligt en ook goed aansluit. Dergelijke lichten zijn niet altijd aanwezig bij drukveerwissels en ook niet bij de meeste handwissels. De bestuurder moet als er geen licht is kijken naar de stand van het wissel. Als het vetagwissel weigert of de lamp niet gaat branden, dan moet de bestuurder uitstappen en met het wisselijzer het wissel omleggen. Dit is ook het geval bij handwissels. In het geval van bijvoorbeeld omleidingen of in- en uitrukritten kan men manueel via een knop op dashboard het vetagwissel in de goede richting laten omslaan. Dit is nuttig in geval van omleidingen of afwijkende ritten naar een stelplaats.
Een tramwissel kan in de regel zonder bezwaar worden opengereden. Soms gebruikt men wissels die vanzelf weer in de oorspronkelijke stand terugvallen (drukveerwissels of klapwissels), wat vooral handig is als de trams een stukje over enkelspoor moeten rijden. In het geval van enkelspoor wordt soms echter strengelspoor aangelegd, dit neemt ongeveer evenveel ruimte in beslag als enkelspoor, maar er zijn geen wissels meer nodig. Het extra voordeel van strengelspoor is dat herstel makkelijk is als voertuigen op het enkelsporige stuk elkaar tegenkomen, wat veel lastiger is met drukveerwissels.
Om te vermijden dat de tramwissels zich in het midden van drukke verkeerspunten bevinden, wordt vaak het eigenlijke wissel op een bereikbare plaats gezet en wordt gestrengeld spoor gebruikt tot de plek waar de sporen uit elkaar gaan (zie foto).
Oplegwissels.
Bij spooronderhoud gebruikt men soms oplegwissels, ook wel Californische wissels, klimwissels of (vanwege de lage snelheid waarmee ze bereden dienen te worden) kruipwissels genoemd. Dit zijn tijdelijke sporen met daarin een wissel gemonteerd om de trams een stuk enkelspoor te laten rijden. De constructie wordt boven op de normale rails gemonteerd. Het wissel is een drukveerwissel of klapwissel waardoor er geen bediening nodig is. De trams rijden stapvoets. Deze installatie kan overal op een recht stuk spoor geïnstalleerd worden en vermijdt het plaatsen van veel permanente wissels die bijna nooit gebruikt worden. Deze oplegwissels zijn alleen geschikt voor lichte voertuigen, zoals bij de stadstram en industriële smalspoorbanen.
Bijzondere wissels.
In principe hebben alle geleide voertuigen wissels nodig om een afwijkende richting te kunnen afslaan. Zo heeft het baanvak voor een magneetzweeftrein ook grote wissels waar de hele baanstructuur meebeweegt. De zweefbaan van Wuppertal heeft voertuigen die rondjes rijden en een wissel waardoor voertuigen kunnen uitgewisseld worden voor het onderhoud. De "tram" van Caen rijdt op rubberbanden en heeft maar één geleidingsrail. Het spoorwiel voor de geleiding heeft flensen aan beide kanten van de rail. Zie foto.
Wissels in trolleybovenleiding.
Ook in de bovenleiding van de trolleybus of tramlijn bereden met trolleystang zitten wissels. Een trolleywissel staat standaard op rechtdoor. Om moderne elektronische wissels van stand te veranderen drukt de buschauffeur de wisselhevel in. Daarmee wordt een zendertje op de rechter trolleystang in werking gezet. Een ontvanger op de bovenleiding ontvangt het signaal en zet het wissel naar links of naar rechts. Meteen na passage klapt het wissel weer terug naar neutraal. Bij busstations waar veel wissels achter elkaar zitten, hangen boven de verschillende bovenleidingssporen letters. De chauffeur drukt op de knop met de gewenste letter en de wissels gaan in de juiste stand.

</doc>
<doc id="15887" url="https://nl.wikipedia.org/wiki?curid=15887" title="Lijst van metalbands">
Lijst van metalbands

Hieronder staat een alfabetische lijst van metalbands met een artikel op de Nederlandstalige Wikipedia; muziekgroepen die metalmuziek spelen, maar waarbij soms ook overlap bestaat met andere muziekgenres, zoals hardrock en industrial.
0-9.
1349 -
2 Ton Predator -
3 Inches of Blood -
35007 -
36 Crazyfists -
37 STABWOUNDZ -
The 3rd and the Mortal -
The 69 Eyes -
7Zuma7
A.
Aaskereia -
Abattoir -
Abdullah -
Abhorrent -
Abigail -
Abigor -
Ablaze My Sorrow -
Aborted -
Abscess -
Abstrakt Algebra -
Absu -
Absurd -
The Abyss -
Accept -
Accu§er -
Acheron -
Acid -
Acid Bath -
Acid Death -
Acid Reign -
Acrimony -
Ad Infinitum -
Adagio -
Adramelch -
Aeternitas -
Aeternus -
Afflicted -
After All -
After Forever -
Aftermath -
Agalloch -
Agathodaimon -
Age of Silence -
Agent Steel -
Agents of Oblivion -
Aghora -
Agnostic Front -
Agony -
Agony Column -
The Agony Scene -
Agoraphobic Nosebleed -
Agressor -
Airdash -
Ajattara -
Akercocke -
Alabama Thunderpussy -
Alarum -
Alas -
Alastis -
Alcatrazz -
Alchemist -
Alchemy X -
Alestorm -
Alice in Chains -
AliennatioN -
All That Remains -
All Too Human -
Almafuerte -
Altar -
Altaria -
Alter Bridge -
Alvenrad -
Am I Blood -
Amaran -
Ambeon -
Amebix -
Amen -
Amenra -
The Amenta -
Americade -
Amon Amarth -
Amorphis -
Amsvartner -
Anaal Nathrakh -
Anacrusis -
Anal Cunt -
Anata -
Anathema -
Ancient -
Ancient Rites -
Ancient Wisdom -
Andromeda -
Angel Corpse -
Angel Dust -
Angel Witch -
Ángeles del Infierno -
Angra -
Anguish -
Angus -
Annihilator -
Annon Vin -
Anorexia Nervosa -
Antaeus -
Antestor -
Anthem -
Anthrax -
Antithesis -
Anvil -
Anvil Bitch -
A Perfect Circle -
Apocalyptica -
Apocrypha -
Die Apokalyptischen Reiter -
Apollyon Sun -
Apophis -
Apostasy -
Arch Enemy -
Archie Bunker -
Arcturus -
Aria -
Ark -
Arkangel -
Arkhon Infaustus -
Arkona -
Armageddon (Brits) -
Armageddon (Zweeds) -
Arminius -
Armored Saint -
Armoured Angel -
Artch -
Arthemesia -
Artension -
Artillery -
Artrosis -
As Divine Grace -
Asesino -
Asgaroth -
Ashes You Leave -
Asking Alexandria -
Ásmegin -
Asphyx -
Asrai -
Assück -
Astroqueen -
At the Gates -
At Vance -
At War -
Atheist -
The Atomic Bitchwax -
Atomic Opera -
Atomkraft -
Atreyu -
Atrocity -
Atrophia Red Sun -
Atrophy -
Atrox -
Attacker -
Attention Deficit -
August Burns Red -
Aura Noir -
Aurora Borealis -
Autophagia -
Autumn -
Autumnblaze -
Avantasia -
Avenger -
Avenged Sevenfold -
The Awesome Machine -
Awkward Thought -
Axamenta -
Axenstar -
Axxis -
Aydra -
Ayreon
B.
Babylon Whores -
Babymetal -
Bad Omens -
Barón Rojo -
Barren Cross -
Bastaerdschwaerd -
Bathory -
Battlelore -
Beartooth -
Behemoth -
Behexen -
Belketre -
Belphegor -
Benediction -
Bethlehem -
Beyond Fear -
Beyond the Black -
Beyond the Bridge -
Bilskirnir -
The Black Dahlia Murder -
Black Label Society -
Black Sabbath -
Black Veil Brides -
Blackstar -
Blaze -
Blessthefall -
Blind Fury -
Blind Guardian -
Blindside -
Blizard -
Bloodbath -
Bloodgood -
Bloodrocuted -
Blue Cheer -
Blut Aus Nord -
Body Count -
Bolt Thrower -
Born from Pain -
Bowel Stew -
Brenoritvrezorkre -
Bring Me the Horizon -
Brocken Moon -
Bruce Dickinson -
Budgie -
Bullet for My Valentine -
Burning Witches -
Burzum -
Burzumennuz -
Brutus
C.
Caliban -
Callenish Circle -
Candlemass -
Cannibal Corpse -
Carcass -
Casbah -
Cellar Darling -
Celestial Season -
Celtic Frost -
Channel Zero -
Chelsea Grin -
Children of Bodom -
Chimaira -
The Circle -
Cliteater -
Coal Chamber -
Cobra Spell -
Cock and Ball Torture -
Code -
Coldrain -
ColdWorld -
Confessor -
Coroner -
Corrosion of Conformity -
Countess -
Cradle of Filth -
Crazy Town -
Cryptic Slaughter -
Cryptopsy -
Cynic
D.
Dagorlad -
Damageplan -
Danzig -
Dark Age -
Dark Angel -
Dark Funeral -
Dark Reality -
Dark Tranquillity -
Darkest Hour -
Darkthrone -
Day Six -
Dead End -
Deadlock -
Death -
Death Angel -
Deathrow -
Deathspell Omega -
Deathstars -
Decapitated -
Deep Purple -
Def Leppard -
Deftones -
Deicide -
Delain -
Deliverance -
Demons &amp; Wizards -
Demon Hunter -
Destruction -
Detonation -
Detente -
Deviated Instinct -
DevilDriver -
Diabolical Masquerade -
The Dillinger Escape Plan -
Dimmu Borgir -
Dio -
Dir En Grey -
Disabuse -
Dissection -
Disturbed -
Doom -
Doro - 
DragonForce -
Dream Theater -
D.R.I. -
Drowning Pool -
Drudkh -
Dungeon
E.
Edenbridge -
Edguy -
Eluveitie -
Elvenking -
Emigrate -
Emperor -
End Of The Dream -
Ensiferum -
Enslaved -
Enter My Silence -
Enthroned -
Entombed -
Epica -
Equilibrium -
Escape the Fate - 
Evanescence -
Evergrey -
Evile -
Exodus -
Extol
F.
Faith No More -
Falkenbach -
The Fallen -
Falling in Reverse -
Fantômas -
Fate Gear -
Fates Warning -
Fear Factory -
Fear of God -
Feeder -
Fenris -
Feuerschwanz -
Fight -
Finntroll -
Finsterforst -
Firebird -
Firewind -
Five Finger Death Punch -
Flatbacker -
Flotsam and Jetsam -
The Flower Kings -
Freedom Call -
From First to Last -
Furor Gallico
G.
Gack -
Gallhammer -
Galneryus -
Gamma Ray -
The Gathering -
Gehenna -
Geimhre -
Ghost -
Girlschool -
Gjallarhorn -
Gloryhammer -
Goat Horn -
God Dethroned -
God Forbid -
Godflesh -
God Seed -
Godsmack -
Gojira -
Gorefest -
Gorgoroth -
Gothminister -
Graveland -
Graveworm -
Grimm -
Grip Inc. -
Guns N' Roses -
GWAR -
Gwyllion
H.
Haggard -
Halford -
HammerFall -
Hatebreed -
Hatesphere -
Hawkwind -
HB -
Heaven -
Heavenly -
Heaven Shall Burn -
Hecate Enthroned -
Heidevolk -
Hel -
Helloween -
Herder -
Hermano -
High on Fire -
HIM -
Himinbjörg -
Himsa -
Holocaust -
Horde -
Huldrefolk -
Hypocrisy
I.
I Prevail -
Iced Earth -
IGNEA -
Ildjarn -
Ill Niño -
Immortal -
Instil -
In Extremo -
In Flames -
In This Moment -
Incubus -
Infectious Grooves -
Infernum -
Inferum -
Insision -
Insomnium -
Interzone -
Intronaut -
Iron Maiden - 
Iron Savior -
Ithilien
J.
Jackyl -
Jadis -
Jag Panzer -
Jason Becker -
Jitiizer -
Jinjer -
Job for a Cowboy -
Jon Oliva's Pain -
Judas Iscariot -
Judas Priest
K.
Kaipa -
Kalevala -
Kamelot -
Karbo -
Katafalk -
Kataklysm -
Katatonia -
Katharsis -
Kekal -
Killswitch Engage -
Kittie -
Kong -
Kontrust -
Korn -
Korpiklaani -
The Kovenant -
Kreator -
Krieg -
Kyuss
L.
L7 -
Lääz Rockit -
Lacrimas Profundere -
Lacuna Coil -
Lamb of God -
Las Cruces -
Leaves' Eyes -
The Legion -
Legion of the Damned -
Les Légions Noires -
Leprous -
Life of Agony -
Limp Bizkit -
Linkin Park -
Liquid Tension Experiment -
Living Colour -
Living Death -
Lordi -
Lost in Misery -
Lostprophets -
Loudness -
Lucifugum -
Lullacry -
Lunatica
M.
Macabre -
Machine Head -
Madball -
Magellan -
Magic Kingdom -
Mägo de Oz -
Mandator -
Månegarm -
Manes -
Manowar -
Marduk -
Marilyn Manson -
Marty Friedman -
Massive Assault -
Master -
Mastercastle -
Masterplan -
Mastodon -
Mayhem -
Medieval -
Megadeth -
Megaherz -
Mekong Delta -
Melechesh -
Melvins -
Mercenary -
Mercyful Fate -
Meshuggah -
Metal Church -
Metallica -
Michael Schenker Group -
Midnattsol -
Ministry -
Ministry of Terror -
Misfits -
M.O.D. -
Moon -
Moonblood -
Moonsorrow -
Moonspell -
Morbid Angel -
Morda -
Mortification -
Mortiis -
Mötley Crüe -
Motörhead -
Mountain Eye -
Mudvayne -
Municipal Waste -
Murderdolls -
Mütiilation -
My Dying Bride -
My Ruin -
Myrkvar -
Mysto Dysto
N.
Naglfar -
Nailbomb -
Napalm Death -
Nargaroth -
Nasum -
Necrophobic -
Nemesea -
Nervosa -
Neurosis -
Nevermore -
Nightwish -
Nightqueen -
Nile -
Nocturna -
Norma Jean -
Norther -
Novembre -
Nuclear Assault
O.
Obituary -
Ondskapt -
One Minute Silence -
Oomph! -
Opeth -
Orange Goblin -
Orphanage -
Otep -
Overkill - 
Onslaught
P.
Pagan's Mind -
Pain -
Pain of Salvation -
Panic -
Pantera -
Papa Roach -
Paradise Lost -
Parkway Drive -
P.O.D. -
Pearl Jam -
Peter Pan Speedrock -
Picture -
Pillar -
Pitchshifter -
Planet X -
Poison Arts -
Polluted Inheritance -
Powerstroke -
Powerwolf -
Primal Fear -
Primus -
Probot -
Pro-Pain -
Psyclon Nine
Q.
Queensrÿche -
Quiet Riot
R.
Racer X -
Rage Against the Machine -
Rainbow -
Rammstein -
Ratt -
Raven -
Reckless Love -
Repulsion -
Rhapsody of Fire -
Riverside -
Rockbitch -
Rollins Band -
Rommel -
Rose Tattoo -
Rotting Christ -
Royal Hunt -
Rush
S.
Sabaton -
Sabbrabells -
Saber Tiger -
Sacred Reich -
Saille -
Saint Vitus -
Saltus -
Samael -
Samson -
Sanguinary -
Sariola -
Satanic Warmaster -
Satyricon -
Savatage -
Saviour Machine -
Saxon -
Scar Symmetry -
Scars of Tomorrow -
Scars on Broadway -
Schandmaul -
Scorpions -
Seikima-II -
Sempiternal Deathreign -
Sentenced -
Sepultura -
Serenity -
Shadows Fall -
Shining -
Silverstein -
Sinergy -
The Sins of Thy Beloved -
Sirenia -
Sisters of Suffocation -
Six Feet Under -
Skepticism -
Skillet -
Skyclad -
Skyfire -
Skyforger -
Slayer -
Slechtvalk -
Sleep -
Sleeping with Sirens -
Slipknot -
S.O.D. -
Sodom -
Soilwork -
Solarcycles -
Solitude Aeturnus -
Sonata Arctica -
Sonic Syndicate -
Soulfly -
Soundgarden -
Spoil Engine -
Staind -
Static-X -
Steak Number Eight -
Steel Panther -
Steppenwolf -
Stone Sour -
Stormlord -
Stratovarius -
Stream of Passion -
Stryper -
Subway to Sally -
Suicidal Tendencies -
Suicide Silence -
Summoning -
Sunn O))) -
Superjoint Ritual -
Susperia -
Svartsot -
Swallow the Sun -
The Sword -
Symphony X -
System of a Down
T.
Taake -
Tankard -
Tarot -
Tau Cross -
Tenacious D -
Teräsbetoni -
Terror -
Terrorizer -
Tesla -
Testament -
Textures -
The Charm The Fury -
The Dark Side Of The Moon -
Theatre of Tragedy -
Theocracy - 
Thergothon -
Therion -
Thin Lizzy -
Three Days Grace -
Thrice -
Thunderstone -
Thurisaz -
Thy Art Is Murder -
Thyrfing -
Tiamat -
Tool -
Torgeist -
Tourniquet -
Devin Townsend -
Trist -
Tristania -
Trivium -
Trust -
Turbo -
Turisas -
Turmion Kätilöt -
Twisted Sister -
Type O Negative -
Týr
U.
U.D.O. -
Ulrikes Dream -
Ulver -
Underoath -
Unearth -
Unisonic -
Unleashed -
Urfaust
V.
Vaakevandring -
Vader -
VanKatoen -
Vanden Plas -
Vanderbuyst -
Van Canto -
Velvet Revolver -
Venom -
Vesania -
Vintersorg -
Virgin Steele -
Vixen -
Vlad Tepes -
Volbeat -
VUUR
W.
Warmaster -
Walls of Jericho -
Warlock -
W.A.S.P. -
Watain -
We Came as Romans -
Wednesday 13 -
While She Sleeps -
Whitecross -
White Zombie -
Windir -
Wintersun -
Within Temptation -
Woe, Is Me -
Wolfbrigade -
Wolfsbane -
Wolves at the Gate -
Wolves in the Throne Room
X.
Xandria -
Xasthur -
Xenomorph -
X Japan
Y.
Y&amp;T
Z.
Zao (VS) -
Zarathustra -
Zebrahead -
Zyklon

</doc>
<doc id="15888" url="https://nl.wikipedia.org/wiki?curid=15888" title="Lijst van Nederlandse metalbands">
Lijst van Nederlandse metalbands

Dit is een alfabetische lijst van Nederlandse metalbands met een eigen artikel op de Nederlandstalige Wikipedia.
0-9.
37 STABWOUNDZ
A.
After Forever -
AliennatioN -
Altar -
Ambeon -
Angus -
Arminius -
Asrai -
Asphyx -
Autumn -
Ayreon
B.
Bastaerdschwaerd -
Blackbriar -
Blind Sight -
Bloodgod -
Brutal Obscenity
C.
Callenish Circle -
Carach Angren -
Casual Silence -
Celestial Season -
The Charm The Fury -
Chiraw -
Cilice -
The Circle -
Cliteater -
Cobra Spell -
Countess -
Creepmime
D.
Dark Reign -
Day Six -
Delain -
Detonation -
Devious -
Disabuse -
Disquiet -
Drain Life -
The Dreamside
E.
End Of The Dream -
Epica -
Eternal Serenity
F.
Fenris -
For I Am King -
Fuelblooded
G.
The Gathering -
Grimm -
God Dethroned -
Gorefest
H.
Hail of Bullets -
HDK -
Heidevolk -
Herder -
Hillsphere
I.
Instil - 
Izegrim -
Inferum
J.
Jewel -
Jitiizer
K.
Karma -
Karbo -
Katafalk -
Kingfisher Sky
L.
Laster -
Legion of the Damned
M.
Mandator -
Massive Assault -
MaYaN -
Mennen -
Morphia -
Mountain Eye -
My Own Mess -
Mysto Dysto -
Myrkvar
N.
Nemesea -
Non-Divine -
The New Dominion
O.
Orphanage
P.
Pene Corrida - 
Pestilence -
Phantom Elite -
Picture -
Poet's Cry -
Polluted Inheritance -
Portall
R.
ReVamp
S.
Sisters of Suffocation -
Slechtvalk -
Smogus -
Soulburn -
Star One -
Stream of Passion -
Sun Caged
T.
Textures
U.
Urfaust
V.
Vandenberg -
Vanderbuyst -
VanKatoen -
Vengeance -
Vopo's -
VUUR
W.
Warmaster -
Whispering Gallery -
Wings of Fury -
Within Temptation -
The Wounded
X.
Xenomorph

</doc>
<doc id="15889" url="https://nl.wikipedia.org/wiki?curid=15889" title="Stroomvoorziening van spoorwegen">
Stroomvoorziening van spoorwegen

De stroomvoorziening van spoorwegen is het continu voorzien van een railvoertuig van elektrische voeding door middel van een bovenleiding of een derde rail.
Er kan gelijkspanning of wisselspanning toegepast worden. Daarnaast is er de keuze van de spanning, en bij wisselstroom de keuze van frequentie.
Spanning.
Over het algemeen heeft de gebruikte voedingsspanning te maken met het vermogen van de motor van een voertuig. Zo worden trams en trolleybussen gevoed met 600 of 750 volt gelijkspanning, bij metrostellen kan deze waarde tot 1500 volt oplopen en bij de spoorwegen tot 25 000 volt wisselspanning. In Zuid-Afrika is de goederenspoorlijn Sishen–Saldanha uitgerust met de uitzonderlijke hoge spanning van 50 kV.
Een hogere spanning resulteert in een lagere stroomsterkte voor een gegeven vermogen.
Gelijkstroom, wisselstroom, draaistroom en gebruikte frequentie.
Het grote voordeel van het gebruik van gelijkspanning was historisch de relatieve eenvoud van de tractie-installatie aan boord van het railvoertuig: gelijkspanning kan vrijwel direct aan geschikte elektromotoren worden gevoed. Daar staat tegenover dat langs de baan gelijkrichtinstallaties nodig zijn om de door het hoogspanningsnet geleverde wisselspanning om te zetten in een bruikbare gelijkspanning. Ook is de gelijkspanning niet simpel omlaag te transformeren aan boord van het voertuig, zodat geen hoge spanningen op de bovenleiding gebruikt worden. De hoogste algemeen toegepaste en gebruikelijke gelijkspanning in Europa is 3 kV.
Wisselspanning met de frequentie van het lichtnet (50 Hz of 60 Hz) heeft als voordeel dat de spanning eenvoudig omhoog en omlaag te transformeren is, waardoor relatief hoge spanningen op de bovenleiding gebruikt kunnen worden (25 kV is een gangbare spanning). Verder kan de spanning rechtstreeks van het openbare hoogspanningsnet betrokken worden. Een nadeel is dat eenfasige wisselspanning met een dergelijke frequentie niet direct aan de elektromotoren kan worden gevoed, zodat omvormers of gelijkrichters aan boord van de locomotief nodig zijn. Mede om die laatste reden kwam dit systeem pas echt op vanaf de jaren 1960, toen relatief compacte siliciumgelijkrichters voor grotere vermogens beschikbaar kwamen.
Wisselstroom met een lagere frequentie dan die van het lichtnet (bijvoorbeeld 16,7 Hz in het Duitse systeem, of de 25 Hz van de voormalige Nederlandse ZHESM) kan wel direct aan daarvoor geschikte (wisselstroom)motoren worden gevoed en de spanning is nog steeds goed omlaag te transformeren. Op die manier kon men een hogere bovenleidingsspanning toepassen dan bij gelijkstroom mogelijk is. Het grote nadeel van dit systeem is echter dat die frequentie niet direct uit het hoogspanningsnet kan worden gevoed, zodat er eigen elektriciteitscentrales nodig zijn voor de stroomvoorziening (of onderhoudsgevoelige roterende omvormers).
Op enkele trajecten vindt men nog bovenleidingvoeding met draaistroom (driefase-wisselstroom). Asynchrone draaistroommotoren zijn goed geschikt voor elektrische tractie, eenvoudig van constructie en onderhoudsarm (geen koolborstels) maar het grote nadeel hier is dat de constructie van de bovenleiding gecompliceerd is. Er zijn drie afzonderlijke fasen nodig, wat bijvoorbeeld wordt bereikt met twee rijdraden en een derde rail. Daarnaast kan er bij vaste frequentie van de voedingsspanning slechts een beperkt aantal snelheden gereden worden. Zie verderop onder Driefasenspanning.
De voortgaande ontwikkeling van de vermogenselektronica heeft de nadelen van bepaalde systemen wel steeds kleiner gemaakt. Benodigde gelijkricht- of omvormingssystemen aan boord van tractievoertuigen konden steeds compacter worden. Zo bestelde de Deutsche Bundesbahn eind jaren 1970 een serie elektrische locomotieven (Baureihe 120) met draaistroommotoren, die gebruik konden maken van de bestaande enkelfasige wisselspanning op de bovenleiding. Voor nieuwe spoorwegverbindingen voor de lange afstand kiest men daarom vrijwel steeds voor een systeem met 50 Hz wisselspanning bij hoge spanning, typisch 25 kV.
Trein.
Treinen worden meestal gevoed met een bovenleiding, waarbij de retourstroom via de rails terugstroomt naar het onderstation. In feite zijn er vier belangrijke systemen:
De eerste drie systemen zijn ontwikkeld vóór de Eerste Wereldoorlog. Het systeem met wisselstroom op normale lichtnetfrequentie is in het Interbellum ontwikkeld en pas na de Tweede Wereldoorlog grootschalig toegepast. Het wordt nu gezien als het ideale stroomsysteem.
Driefasenspanning.
Driefasenspanning, ook wel draaistroomvoeding genoemd, werd in 1894 ontwikkeld door de Hongaarse ingenieur Kálmán Kandó op basis van de uitvindingen van Nikola Tesla. De eerste toepassing in de praktijk was de stadstram in Évian-les-Bains. De grootschalige toepassing volgde in 1902 op de Valtellina spoorlijn, de eerste geëlektrificeerde spoorlijn ter wereld, tussen Lecco en Sondrio/Chiavenna in Noord-Italië. Bij dit systeem wordt er gebruikgemaakt van een dubbele bovenleiding (fasen 1 en 2) en de rails (fase 3). De bovenleidingen en pantografen voor dit systeem zijn daardoor gecompliceerd. Deze dubbele bovenleiding werd onder andere gebruikt in Italië tot 1976, maar wordt nauwelijks meer toegepast. Bij de Jungfraubahn en de Gornergratbahn in Zwitserland wordt driefasige wisselspanning nog steeds gebruikt. Ook in La Rhune, een tandradlijn in de Franse Pyreneeën, wordt dit systeem toegepast. Behalve de ingewikkelde bovenleiding, was het beperkte aantal snelheidstrappen een nadeel. In Italië bijvoorbeeld konden de locomotieven voor goederentreinen alleen maar 25 of rijden en locomotieven voor reizigerstreinen alleen 37½, 50, 75 en . De reden dat ondanks deze nadelen het driefasensysteem toch werd toegepast is dat de als tractiemotoren toegepaste draaistroommotoren verhoudingsgewijs krachtig en compact zijn ten opzichte van gelijkstroommotoren of seriewikkelingsmotoren.
Driefasenspanning thans.
De driefasenaandrijving wordt weer toegepast, echter zonder de gecompliceerde bovenleiding. Dankzij de toepassing van moderne vermogenselektronica kan de draaistroom in de trein zelf worden opgewekt uit de gelijkspanning of de eenfasige wisselspanning, waarmee alle voordelen van draaistroom gebruikt kunnen worden. De spanning en frequentie zijn hierbij traploos regelbaar zodat het probleem van het geringe aantal snelheidstrappen is vervallen. De eerste locomotief die draaistroom opwekte uit eenfasige wisselspanning was de testlocomotief Be 4/4 12001 van de SBB in 1972. In 1979 volgde de serie 120 van de Deutsche Bundesbahn. Inmiddels is dit de gangbare aansturing van elektrische treinen.
Gelijkspanning.
1,5 kV gelijkspanning.
Nederland.
De eerste Nederlandse elektrische spoorlijn was de lijn Rotterdam Hofplein – Scheveningen / Den Haag HS van de Zuid-Hollandsche Electrische Spoorweg-Maatschappij, geopend in 1908. Deze lijn werd met 10.000 volt wisselspanning geëlektrificeerd.
In 1924-'27 werd de Hollandse/Oude Lijn (Amsterdam – Haarlem – Leiden – Den Haag HS – Delft – Schiedam – Rotterdam) geëlektrificeerd met 1500 volt gelijkspanning, met een marge van +20% en −10%. Vanaf de jaren dertig werd een groot deel van de spoorwegen in Nederland geëlektrificeerd met dit systeem. In 2003 was bijna driekwart van het Nederlandse spoorwegnet geëlektrificeerd (2064 van de 2811 kilometer).
Destijds heeft men gekozen voor 1500 volt gelijkspanning omdat de techniek van het gelijkrichten niet zover was gevorderd. Door het ontbreken van geschikte isolatiematerialen was het moeilijker om motoren met een hogere spanning dan 675 / 750 volt in te bouwen (twee motoren werden in serie geschakeld) vanwege de toename van gewicht en formaat in een draaistel. Nadeel van deze lage spanning is dat er grote stromen afgenomen worden, wat weer als gevolg heeft dat het spanningsverlies fors op kan lopen. Er zijn veel voedingsstations (om de 4 tot 15 kilometer) en een dubbele bovenleidingdraad nodig om dat enigszins tegen te gaan. Als de stroomsterkte te hoog wordt door zware optrekkende treinen binnen dezelfde spanningssectie, kan de spanning inzakken. Als de stroomsterkte boven de 4 kA (kiloampère) uitkomt (bij 1800 volt betekent dat een vermogen van meer dan 7200 kW), wordt de stroom in het onderstation uitgeschakeld om overbelasting te voorkomen.
In de jaren negentig van de 20e eeuw werd de (onbelaste) uitgangsspanning van de onderstations verhoogd naar 1800 volt (dat is dus precies op de maximaal toegestane spanning volgens de 1500V + 20% norm) door de vervanging van kwikdampgelijkrichters door siliciumgelijkrichters in de onderstations. Bijkomend voordeel was dat steeds sterkere treinen op het drukker wordende net beter gevoed konden worden.
In de stations Venlo en Bad Bentheim zijn sporen die omgeschakeld kunnen worden tussen 1500 V gelijkspanning en de Duitse 15 kV wisselspanning (zie Spanningssluis#Wisselen van locomotief). Het toeleidende baanvak vanuit Nederland naar Bad Bentheim is op Duits grondgebied voorzien van het 1500 volt-systeem met dubbele rijdraad.
In het station van Emmerik was een omschakelbaar spoor. In de nacht van 19 juli 2016 werd het eerste gedeelte van het traject tussen Zevenaar en Emmerich-Elten omgebouwd naar 25 kV wisselspanning. De bovenleiding voor gelijkstroom (twee rijdraden) werd verwijderd en er werden nieuwe palen, isolatoren en bovenleiding (met de rijdraad) geïnstalleerd. Een transformatorstation voor 25 kV is geplaatst in Zevenaar-Oost. De 25 kV 50 Hz bovenleiding van de Betuweroute loopt door tot Emmerich-Elten bij km 67,732. Er volgt een stroomloos deel tot km 67,186 en vervolgens begint de 15 kV 16,7 Hz bovenleiding. In de andere richting is dit in gebruik genomen in oktober 2016.
Frankrijk.
In Frankrijk worden 1500 V gelijkspanning en 25 kV wisselspanning gebruikt. De met 1500 V geëlektrificeerde spoorlijnen bevinden zich voornamelijk in het zuidelijk deel van het land. Recente elektrificaties overal in het land worden bijna allemaal met wisselspanning uitgevoerd. Alle hogesnelheidslijnen zijn met 25 kV geëlektrificeerd. Op sommige spoorlijnen kunnen hogesnelheidstreinen tot rijden onder 1500 V gelijkspanning. Dit is het uiterste van wat technisch mogelijk is. Deze treinen mogen pas na een lang interval na elkaar rijden zodat de rijdraad voldoende gelegenheid heeft af te koelen. De elektrische voeding is flink verstevigd.
Groot-Brittannië en Ierland.
In delen van Engeland is dit systeem tot in de jaren 1980 gebruikt, onder meer op de Woodhead Line, waar de elektrische locomotieven serie 27000 na de sluiting overbodig werden en als NS 1500 naar Nederland werden gehaald. Alleen de Tyne and Wear Metro en de DART in en rond Dublin gebruiken nog 1500 V gelijkspanning.
3 kV gelijkspanning.
België.
Op 1 december 1931 werd de eerste elektrificatie doorgevoerd op de (inmiddels opgebroken) lijn Brussel-Tervuren met een bovenleiding van 1500 V gelijkspanning.
In 1935 werd de elektrificatie doorgevoerd tussen Brussel en Antwerpen. Van toen af werd er voor een bovenleidingspanning van 3000 V gelijkspanning gekozen. Ook in Italië, Spanje en delen van Oost-Europa wordt deze toegepast.
Ondertussen is in België de bovenleidingspanning verhoogd van 3000 naar 3300 V. Uitzonderingen:
Nederland.
3 kV wordt op het Nederlandse spoorwegnet, afgezien van twee grensbaanvakken naar België, niet gebruikt. Er wordt (status juni 2016) wel overwogen het 1500 V-systeem om te bouwen naar 3 kV, wat eenvoudiger zou zijn dan de eveneens overwogen ombouw naar 25 kV. Volgens ProRail zou de terugverdientijd van omschakeling naar 3 kV minder dan 10 jaar bedragen.
Gelijkspanning op een derde rail.
Bij de eerste elektrificatie van spoorlijnen in de eerste helft van de twintigste eeuw, was 750 V gelijkspanning met derde rail veel gebruikt. Pas later kwamen bovenleidingsystemen in gebruik. Dit waren vooral drukke voorstadstrajecten in de grote steden, zoals in Parijs, Berlijn, New York en Londen, of bergtrajecten, zoals Chambéry - Modane. In Parijs is de laatste spoorlijn met derde rail, Puteaux - Issy-Plaine, op 21 mei 1993 opgeheven en verbouwd tot een tramlijn. In Zuidoost-Engeland zijn veel spoorlijnen geëlektrificeerd met derde rail en zelfs de Eurostar heeft met stroomafnemers voor een derde rail gereden, toen deze nog over bestaand spoor van en naar Londen reed.
Wisselspanning met een lage frequentie.
Eenfasige wisselspanning met een lage frequentie komt in Europa voor in de vorm van 15 000 V (15 kV) met een frequentie van 16⅔ hertz. Dit spanningstype combineert het voordeel van wisselspanning (makkelijker transformeren) met de mogelijkheid om de stroom te kunnen gebruiken op gelijkstroommotoren. Bij gelijkstroommotoren, waarvan zowel de spanning van de stator als rotor veranderd kan worden, zal de draairichting niet veranderen. Bij een frequentie van 50 Hz zou er een behoorlijke vonkvorming ontstaan. Daarom gebruikt men een lagere frequentie. In Europa is dat 16⅔ Hz en in de Verenigde Staten komt 25 Hz voor. In 1912 is in Duitsland 16⅔ Hz als standaard aangenomen. Op 16 oktober 1995 is de frequentie op een deel van het net verhoogd naar 16,7 Hz.
Het 15 kV 16⅔ Hz-systeem komt voor in Duitsland, Noorwegen, Oostenrijk, Zweden en Zwitserland. Een nadeel ten opzichte van andere stroomsystemen is, dat wisselspanning met een lage frequentie niet direct betrokken kan worden uit het openbare elektriciteitsnet. In Duitsland heeft de Deutsche Bahn (DBAG) daarom eigen elektriciteitscentrales ("Bahnkraftwerke") om wisselspanning met deze afwijkende frequentie op te wekken. In Zweden, Noorwegen en delen van Duitsland wordt met behulp van roterende omvormers 16⅔ Hz uit het landelijke 50 Hz-net gehaald. Een elektromotor die gevoed wordt uit het openbare elektriciteitsnet, drijft een generator aan die een wisselspanning met een frequentie van 16,7 Hz produceert.
Wisselspanning met een lage frequentie wordt als achterhaald beschouwd. Echter, omdat het systeem, in tegenstelling tot gelijkspanning, nauwelijks beperkingen met zich meebrengt, is er op de korte termijn geen noodzaak tot ombouw naar 25 kV met een frequentie 50 Hz.
Nederland.
15 kV wisselspanning met een frequentie van 16⅔ Hz wordt op het Nederlandse spoorwegnet op twee grensbaanvakken naar Duitsland gebruikt. Op de spoorlijn Viersen - Venlo en spoorlijn Sittard - Herzogenrath is dit in totaal 4 km. In Nederland is eenfasige wisselspanning met een lage frequentie toegepast tussen 1908 en 1923 door spoorwegmaatschappij ZHESM op de Hofpleinlijn. In Leidschendam had de ZHESM een eigen elektriciteitscentrale die de bovenleiding van 10 000 V wisselspanning met een frequentie van 25 Hz voorzag.
Eenfasige wisselspanning met een normale frequentie.
Eenfasige wisselspanning met een normale frequentie (frequentie van het lichtnet) komt in Europa meestal voor in de vorm van 25 000 V (25 kV) met een frequentie van 50 Hz. In Zuid-Afrika wordt 50 kV/50 Hz gebruikt en in het verleden kwam in Groot-Brittannië op sommige lijnen 6250 V/50 Hz voor. In Japan en de Verenigde Staten komen spanningen voor met een frequentie van 60 Hz, de frequentie van het lichtnet aldaar.
In 1923 experimenteerde Kálmán Kandó, inmiddels directeur van Ganz, met een Eloc, de V50, voor de normale frequentie. Hij gebruikte op het emplacement in Boedapest een spanning van 16 kV.
Na de Tweede Wereldoorlog is men o.a. in Frankrijk 25 kV gaan gebruiken. Transformatoren waren toen compact genoeg om ze in een locomotief te installeren. Bovendien kwamen toen siliciumgelijkrichters beschikbaar, die in locomotieven geïnstalleerd konden worden, terwijl dat met de tot dan toe gebruikelijke kwikbooggelijkrichters niet mogelijk was. In feite is het 25 kV-systeem dan ook hetzelfde als het gelijkstroomsysteem, met dat verschil dat de locomotief of het treinstel nu zijn eigen transformator en gelijkrichter meeneemt. Er blijven wel transformatoren langs het spoor (onderstations) nodig die de hoogspanning omzetten in 25 kV, maar dat zijn er beduidend minder. Om de 40 à 50 kilometer is een onderstation nodig. Bij wisselspanning is tussen de bovenleidingen van de verschillende onderstations een fasescheiding nodig. Het kan namelijk zijn dat het ene onderstation in een andere fase is dan het andere onderstation. Als een trein met beide onderstations in contact staat, kan er schade ontstaan door kortsluiting.
Net als bij 15 kV-wisselspanning zijn de verliezen op de leidingen gering, kan het koperoppervlak van de bovenleidingdraden door de geringe stroomsterkte klein zijn en kunnen de treinen veel vermogen leveren en hoge snelheden halen. Een belangrijk voordeel ten opzichte van 15 kV wisselspanning met een frequentie van 16⅔ Hz is dat het veel makkelijker te verkrijgen is. Wisselspanning met een frequentie van 50 Hz wordt in Europa namelijk opgewekt in gewone elektriciteitscentrales.
België.
In België wordt 25 kV sinds 1997 gebruikt op de hogesnelheidslijn naar Frankrijk (HSL 1) en sinds 2002 op de HSL tussen Leuven en Luik (HSL 2). Sinds 2009 zijn hier de HSL 3 (Chênée - Duitse grens) en HSL 4 (Antwerpen-Centraal – Nederlandse grens) bij gekomen.
Ook op twee vernieuwde spoorlijnen naar het Groothertogdom Luxemburg is 25 kV geïnstalleerd. Het betreft het traject tussen Rivage en Gouvy van de lijn Luik–Luxemburg. Hetzelfde geldt voor het traject van Dinant naar Athus op de Athus-Meuselijn (Namen-Athus), de goederencorridor naar Luxemburg. De reizigerstreinen op dit laatste traject werden nog enige tijd met dieseltractie gereden, omdat de NMBS niet beschikte over 25 kV-treinstellen met een capaciteit die overeenstemde met het beperkte reizigersvervoer op die lijn. Sinds 2012 worden de Desiro's ML van Siemens (type MS08) ingezet.
Nederland.
25 kV wordt in Nederland gebruikt op de HSL-Zuid, Havenspoorlijn Rotterdam en de Betuweroute. Alleen het rangeerterrein Kijfhoek is nog voorzien van 1500 V gelijkspanning, Kijfhoek ligt tussen de Havenspoorlijn en de Betuweroute.
In Nederland duikt soms de discussie op of er moet worden overgeschakeld op 25 kV 50 Hz. Gezien de enorme investeringen in infrastructuur en nieuwe treinen dan wel ombouw daarvan, en de kosten die gemoeid zijn met tijdelijke situaties is het onwaarschijnlijk dat dit (op korte termijn) gaat gebeuren. De nieuwste bovenleiding (type B4) en bijvoorbeeld treinstellen als de V-IRM zijn al voorbereid op gebruik met 25 kV.
Omschakeling tussen de verschillende elektrificatiesystemen.
Er zijn meerdere systemen voor omschakeling van de stroomsoort van treinen:
NB: Bij wisselstroomsystemen zijn er op de lange trajecten plaatsen waar de spanning onderbroken wordt. De stroomfasen kunnen namelijk niet overal synchroon lopen vanaf de verschillende stroomtoevoerstations. Alle bovenleidingen zijn opgedeeld in secties die van elkaar geïsoleerd zijn zodat bij problemen of kortsluitingen niet de hele bovenleiding uitgeschakeld wordt. Bij dit soort scheidingen wordt de rijdraad niet onderbroken maar worden de bovenleidingsecties op een andere manier van elkaar geïsoleerd.
Metro.
Metro's rijden overal ter wereld elektrisch. Hiervoor wordt meestal een derde rail gebruikt met een spanning van 750 V gelijkspanning. De rail heeft een isolerende kap in de vorm van een omgekeerde U, waardoor het aanrakingsgevaar vrij gering is, en de spanning wordt dus afgenomen met een sleepcontact aan de onderzijde van de rail. Bij de Brusselse metro wordt 900 V gebruikt. In Napels en metrosystemen van sommige andere steden bedraagt de voedingsspanning zelfs 1500 V. Bij sommige oudere metrobedrijven in Europa gaat het sleepcontact langs de zijkant of zelfs langs de bovenzijde van de stroomrail waardoor het gevaar van aanraking toeneemt. Ook zijn er enkele metrobedrijven met bovenleiding in plaats van derde rail. Ook de Amsterdamse Noord/Zuidlijn zou aanvankelijk worden voorzien van bovenleiding in plaats van derde rail, maar daar is van afgestapt.
De metro van Londen gebruikt naast een derde, ook een vierde rail voor de voeding. De ene rail ligt in het midden tussen de rails waarover de wielen rijden, en de andere opzij, links of rechts. Op beide stroomrails staat gelijkspanning, −210 V op de rail in het midden en +420 V op de buitenste rail. Hierdoor rijdt de Londense metro op 630 V gelijkspanning. De spanningsrails hebben geen bescherming tegen aanraking, ze zijn uiterlijk nauwelijks te onderscheiden van de rails waarop de wielen rijden, behalve dat ze iets hoger liggen en op isolatoren gemonteerd zijn. De spanning wordt aan de bovenzijde van de rails afgenomen. Op sommige trajecten rijden zowel metrotreinen als hoofdspoorwegtreinen en de laatsten gebruiken de stroomrail in het midden niet. Sporen die zowel met bovenleiding als met derde rail uitgerust zijn, zijn er nauwelijks of alleen bij overgangssituaties. Combinaties van een bovenleiding met wisselspanning en een derde rail met gelijkstroom zijn lastig te beheren, daar de treindetectielussen zijn geïsoleerd op basis van wisselstroom of gelijkstroom. Beide tegelijk kan niet. Boven zijn er vaak ongewenste zwerfstromen van het verkeerde type als een ander elektrificatiesysteem op een naastgelegen spoor wordt gebruikt.
De spoorwegen in Zuid-Engeland gebruiken een enkele rail, opzij van het spoor. Evenals bij de Londense metro is dit een aanraakgevaarlijke rail, waarbij de spanning aan de bovenzijde wordt afgenomen. Er is dus een groot aanrakingsgevaar voor iemand die zich langs het spoor bevindt of van het perron valt. Wel geldt, ook bij de metro, dat de rail in de stations nooit aan de kant van het perron ligt.
Tram.
Trams rijden vrijwel overal elektrisch en worden gevoed door een bovenleiding met 600 V of, bij de nieuwe systemen, 750 V gelijkspanning (uitzonderingen daargelaten). Interlokale tramwegen hadden vroeger ook een hogere bovenleidingspanning (bijvoorbeeld de Blauwe Tram en de Gele Tram, die op 1200 V reden). Het gelijkrichten van de spanning gebeurde vroeger met kwikdampgelijkrichters.
In Bordeaux is sinds eind 2003 een tramnet in gebruik waar de trams in het centrum gevoed worden door een derde rail in het wegdek tussen de rails. Om elektrocutie te voorkomen staat deze derde rail door een ingenieus systeem alleen onder spanning als er een tram boven rijdt. Deze oplossing is gekozen omdat men vond dat bovenleiding te ontsierend zou zijn voor het historische stadsbeeld.
Het systeem werkt als volgt:
Er zijn drie stroomafnemers onder elke tram, deze staan in contact met de middenrail die steeds over een lengte van 8 meter onder spanning wordt gezet. Dit is een dubbele koperen strip.
Elke 10 meter heeft een APS (Alimentation Par Sol)-voedingskast. Er is 1 meter isolatie voor en na de kast om de vorming van vonken tijdens uitschakelen van de 750 V te verminderen.
Dit systeem van onderspanningzetten, per sectie van 8 meter, gebeurt door een PLC die de in het wegdek ingebouwde 750 V-schakelaars bedient.
In het wegdek zitten elke 10 meter schakelkasten waar de schakelaars en elektronica zijn ingebouwd die weten waar de tram rijdt en dus alleen de 8 meter secties bekrachtigen onder de tram.
De APS-boxen blijken de zwakste schakel in het hele tramsysteem doordat de deksels niet waterdicht zijn. Dus bij regen komen de vonken uit de APS-kasten en stoppen de trams.
In de buitenwijken heeft dit tramsysteem een bovenleiding. De trams zijn uitgerust met een stroomafnemer die plat op het tramdak ligt en indien er gereden wordt met bovenleiding, dan is de afnemer geactiveerd en staat omhoog.
Trolleybus.
Trolleybussen worden gevoed door een dubbele rijdraad met 50 à 60 cm ruimte tussen de draden. De spanning is 600 of, bij de nieuwe systemen, 750 V gelijkspanning. De rijdraad aan de trottoirzijde is negatief en de rijdraad aan de straatzijde is positief.

</doc>
<doc id="15891" url="https://nl.wikipedia.org/wiki?curid=15891" title="Autumn (Nederlandse band)">
Autumn (Nederlandse band)

Autumn is een Gothic Metal band uit Nederland. Autumn is opgericht in 1995 in Friesland en bracht in 2002 haar eerste cd "When Lust Evokes The Curse" uit. In de beginjaren werd de muziek van Autumn tot de gothic metal gerekend, maar door de jaren heen is de band meer invloeden uit progressieve rock en alternatieve rock gaan gebruiken.
Autumn bestaat uit Marjan Welman (zang), Jan Grijpstra (drums), Jeroen Vrielink (bas), Jens van der Valk (gitaar/zang), Mats van der Valk (gitaar/zang) en Jan Munnik (keyboards).
De band heeft opgetreden op festivals als Wacken Open Air, Summer Breeze, Wâldrock, Dynamo Open Air, Fields Of Rock en op Graspop Metal Meeting.
Op 27 april 2007 kwam hun derde album, "My New Time" uit, het eerste voor label Metal Blade Records en het laatste met zangeres Nienke de Jong. In februari 2009 verscheen het album "Altitude" waarop voor het eerst Marjan Welman te horen was. Begin 2010 volgde een tour door Europa als support van The Gathering.
In november 2011 kwam het album "Cold Comfort" uit, incl. videoclip bij het nummer "Scarecrow".
Ex-leden.
Hilbrand v/d Woude,
Welmoed Veersma (Fearsma),
Jeroen Bakker,
Bert Ferwerda,
Jasper Koenders,
Menno Terpstra,
Meindert Sterk,
Nienke de Jong.

</doc>
<doc id="15892" url="https://nl.wikipedia.org/wiki?curid=15892" title="Nederlandse Top 40">
Nederlandse Top 40

De Nederlandse Top 40 is een Nederlandse wekelijkse hitlijst die door de zeezender Radio Veronica werd geïntroduceerd. Op zaterdag 2 januari 1965 verscheen de eerste Top 40; "I Feel Fine" van de Beatles stond toen op nummer één. De lijst wordt sinds vrijdag 4 januari 2019 uitgezonden door de Nederlandse commerciële radiozender Qmusic.
Geschiedenis.
De Top 40 was niet de eerste Nederlandse hitparade. Al lang voor 1965 stelden diverse instanties hitlijsten samen, waaronder het blad "Elsevier" en het radioprogramma "Tijd voor Teenagers". Sommige van die lijsten werden niet altijd wekelijks samengesteld: de hitparade van "Elsevier" verscheen bijvoorbeeld maandelijks. En op de radio presenteerde Pete Felleman al in 1949 een hitparade.
Joost den Draaijer was de initiatiefnemer van de Top 40 in Nederland. In november 1964 was hij op studiereis in de Verenigde Staten. Hij kwam terug met een idee: volgens hem had Radio Veronica een eigen hitparade nodig. Hij wist de directie van de zeezender te overtuigen met deze hitlijst te beginnen.
Met ingang van 2 januari 1965 was deze lijst iedere zaterdagmiddag tussen 14.00 en 16.00 uur te beluisteren via Radio Veronica. Den Draaijer was ook de eerste presentator van deze hitparade, die in gedrukte vorm verscheen vanaf 9 januari 1965.
De Top 40 heette in het begin nog "Nederlandse Hitparade", dat op 21 mei 1966 werd omgedoopt in "Veronica Top-40". De uitzending van deze wekelijkse lijst met de 40 populairste platen van Nederland groeide in de loop der jaren uit tot (een onderdeel van) "De nationale zaterdagmiddaggebeurtenis", waarvan ook de Tipparade met de Alarmschijf deel uitmaakten. Het programma bleek zó succesvol, dat op de op maandag 11 oktober 1965 opgerichte publieke concurrent Hilversum 3, de VPRO in 1967 een eigen top 20 begon die uitgroeide tot de Hilversum 3 Top 30, later Daverende Dertig, Nationale Hitparade en Mega Top 50 (van 1997 tot 2002 ook onder de naam Mega Top 100).
De laatste vanaf de zeezender Radio Veronica uitgezonden Veronica Top 40 ging de ether in op zaterdagmiddag 31 augustus 1974, "the day the music died" (de dag dat de muziek stierf), toen de zeezenders moesten stoppen met hun uitzendingen. De exploitatie van de Top 40 werd daarop overgenomen door de op 7 september 1974 opgerichte Stichting Nederlandse Top 40, opgericht door Lex Harding en Rob Out. Op de vier zaterdagmiddagen van september 1974 en ook op zaterdagmiddag 5 en 12 oktober 1974 werd de Top 40 uitgezonden op de zeezender Radio Mi Amigo (dat was doorgegaan met uitzenden, hierbij de "anti-Veronicawetten" negerende) met presentatie door Frans van der Drift. Daarna, vanaf donderdag 3 oktober 1974, nam de TROS de uitzendingen van de Tipparade (van 14.00 tot 16.00 uur) en de Top 40 (van 16.00 tot 18.00 uur) over (met dj's Hugo van Gelderen en Ferry Maat). De TROS haalde de tiplijst, de hitlijst en de hittip Alarmschijf als A-omroep naar Hilversum 3, met tussen 3 oktober 1974 en 20 mei 1976 mega-luistercijfers voor de Tipparade en vanaf dan de Nederlandse Top 40 tijdens "De nationale donderdagmiddaggebeurtenis" op Hilversum 3.
Volgens een podcast-interview dat oud-TROS-dj Ferry Maat op 27 februari 2018 gaf aan eveneens oud-TROS-dj Patrick Kicken voor het platform "Spreekbuis", luisterden tussen 3 oktober 1974 en 20 mei 1976 op de TROS donderdag zo een 3,5 tot 4 miljoen luisteraars naar de Nederlandse Top 40 op Hilversum 3 en heeft daarmee (samen met een uitzending van de Nationale Hitparade in 1977) het absolute luistercijfer record op de Nederlandse radio in handen.
Vanaf zaterdag 3 januari 1976 werd de Top 40 als herhaling nogmaals uitgezonden via Hilversum 2, waarbij het laatste uur ook op de FM was te ontvangen (omdat de FM-zender Hilversum 4 vanaf dat tijdstip ophield met uitzenden, werd vanaf dat tijdstip deze zender gekoppeld aan de zender van Hilversum 2).
Als aspirant-omroep (sinds 1 januari 1976) kreeg Veronica (in de vorm van de VOO) de Tipparade, de Nederlandse Top 40 en de Alarmschijf op Hemelvaartsdag 27 mei 1976 weer terug van de TROS (de TROS ging vanaf deze datum de zeer goed beluisterde en populaire TROS Europarade en de Polderpopparade op de donderdag uitzenden). Vanaf dan werd de Top 40, beginnende op 28 mei 1976, iedere vrijdagavond (in een tijdsbestek van slechts één uur en in een overzicht) uitgezonden door Veronica op Hilversum 3 (tegenwoordig NPO 3FM geheten) en gepresenteerd door Lex Harding. Nadat Veronica in oktober 1978 de C-status had bereikt, verschoof de Top 40-uitzending vanaf 6 april 1979 naar de vrijdagmiddag en was er meer tijd voor beschikbaar, nu van 15.30 tot 18.00 uur, met van 14.00 tot 15.20 uur de Tipparade met Bart van Leeuwen. Bij het bereiken van de B-status in mei 1982 werd vanaf 8 oktober 1982 de volledige Nederlandse Top 40 nu op vrijdagmiddag tussen 15.00 en 18.00 uur uitgezonden op Hilversum 3, gepresenteerd door Lex Harding, voorafgaand vanaf 13.00 uur door de Tipparade met Bart van Leeuwen. Dit zou ook zo blijven tot 1 december 1985, toen in Hilversum de zenderprofilering en herindeling/schema's van de publieke radiozenders werd ingevoerd en de naam van de nationale popzender werd veranderd in Radio 3. Veronica kreeg door het bereiken van de A-status vanaf 6 december 1985 "de Volle Vrijdag" op Radio 3 toebedeeld. Vanaf vrijdag 6 april 1979 tot en met de laatste uitzending op Radio 3 op zaterdag 18 december 1993 behoorde de Nederlandse Top 40, in Veronica-zendtijd bij de publieke omroep, steevast tot de best beluisterde programma's op de Nederlandse radio met gemiddeld 3 miljoen luisteraars.
Lex Harding zou de Nederlandse Top 40 op Radio 3 nog blijven presenteren tot en met vrijdag 12 mei 1989. Vanaf de week erna nam Erik de Zwart de presentatie van de hitlijst over. Hij zou dat doen tot de laatste "Volle Vrijdag" op Radio 3 werd uitgezonden op 2 oktober 1992. Door het invoeren van de nieuwe horizontale programmering op het vanaf dan vernieuwde Radio 3 verhuisde de vaste uitzenddag van Veronica per 10 oktober 1992 naar de zaterdag, nu tussen 14.00 en 17.00 uur. Omdat Erik de Zwart na het presenteren van zijn laatste Top 40 op zaterdag 31 oktober 1992 met een groot deel van het Veronica Radio 3 dj-team vertrok naar het net opgerichte Radio 538, nam per zaterdag 7 november 1992 Gijs Staverman de presentatie van de Nederlandse Top 40 op Radio 3 over. Hij zou de hitlijst tot en met zaterdag 18 december 1993 presenteren.
Op 2 juli 1977 bestond de Top 40 12½ jaar en ter gelegenheid van dit jubileum werd door Hans van Hemert de studiogroep Veronica Unlimited bij elkaar gebracht die met het nummer "What kind of dance is this" de tweede positie bereikte. In 1983 was "Blue Monday" van New Order de eerste plaat die alleen als 12-inch de Nederlandse Top 40 behaalde.
Op vrijdag 13 april 1984 werd de duizendste Top 40 uitgezonden op Hilversum 3. In deze extra lange jubileum uitzending van 13.00 tot 18.00 uur waren diverse dj's die de hitlijst ooit presenteerden te gast, te weten Joost den Draaijer, Lex Harding, Bart van Leeuwen, Ferry Maat en Erik de Zwart.
In januari 1993 besloten de publieke omroepen op Radio 3 nog maar één hitlijst uit te zenden, om een einde te maken aan de veelheid aan hitlijsten op die zender. De lijst die overbleef was de Mega Top 50 (tegenwoordig 3FM Mega Top 30), aanvankelijk vanaf zondag 7 februari 1993 uitgezonden door de TROS op de zondagmiddag tussen 15.00 en 19.00 uur en gepresenteerd door Daniël Dekker en Martijn Krabbé, vanaf zaterdag 1 januari 1994 door Veronica, in samenwerking met TROS Radio 3 en gepresenteerd door Gijs Staverman en met als eindredacteur TROS-dj Daniel Dekker, uitgezonden tussen 14.00 en 17.00 uur. De Top 40 verhuisde per 18 juni 1993 naar Radio 538, waar de hitlijst t/m 28 december 2018 werd uitgezonden.
Op zaterdag 11 december 1993 presenteerde Gijs Staverman voor de laatste maal (uit vrije wil) de Nederlandse Top 40 bij Veronica op de frequenties van Radio 3. De Nederlandse Top 40 was inmiddels sinds vrijdag 18 juni 1993 ook te horen op Radio 538. Radio 3 vond dit belachelijk en wilde daarom stoppen met de uitzending. De Stichting Nederlandse Top 40 diende echter een kort geding hier tegen in wegens contractbreuk. De rechter gaf de stichting gelijk en daarom moest op zaterdag 18 december 1993 nog een Top 40 uitgezonden worden door Radio 3. Ook in deze laatste uitzending was Staverman de presentator.
Tot slot was de lijst ook nog korte tijd te horen geweest op Happy RTL-radio met presentator Bart van Leeuwen.
Op televisie was de Top 40 vanaf zaterdag 9 april 1988 te zien bij het publieke Veronica, waar het programma achtereenvolgens werd gepresenteerd door Jeroen van Inkel, Erik de Zwart en Gijs Staverman. Vanaf oktober 1993 verhuisde de tv-versie naar het toen net gestarte commerciële RTL 5, waar Tim Immers en Annette Barlo de lijst presenteerden. In januari 1996 verhuisde de lijst naar SBS6 voor de tv-uitzendingen (gepresenteerd door Bart Ettekoven en later door Jeroen Nieuwenhuize). Vanaf 1999 was de Top 40 te zien op TMF (met in 2003 een korte uitstap naar MTV), waar achtereenvolgens Erik de Zwart en Jeroen Nieuwenhuize de lijst presenteerden. Later in 2013 keerde de lijst terug op televisie, maar dan op 538 TV met Jeroen Nieuwenhuize als presentator.
Op 22 juni 2018 stopte Nieuwenhuize na twaalf jaar met het presenteren van de radio-uitzending van de Top 40, om te worden opgevolgd door Ivo van Breukelen.
Op 24 september 2018 maakte Talpa Radio bekend dat de Top 40 vanaf november 2018 niet meer op Radio 538 zou worden uitgezonden, vanwege mislukte gesprekken met de Stichting Nederlandse Top 40. De Stichting Nederlandse Top 40 spande vervolgens een rechtszaak aan en dwong Radio 538 om de lijst tot het eind van het jaar 2018 uit te zenden. De Stichting Nederlandse Top 40 won deze rechtszaak. Op vrijdag 28 december 2018 was de laatste Top 40 te horen op Radio 538. Sinds 4 januari 2019 is de lijst te horen op Qmusic.
Op vrijdag 13 januari 2023 werd de drieduizendste Top 40 uitgezonden op Qmusic.
Naamgeving.
De Top 40 startte op 2 januari 1965 als "Nederlandse Hitparade". Na één jaar werd de lijst omgedoopt tot Veronica Top 40. Toen Radio Veronica op 31 augustus 1974 zijn uitzendingen vanaf zee moest staken, ging de lijst vanaf donderdag 3 oktober 1974 in TROS-zendtijd op Hilversum 3 verder onder de naam Nederlandse Top 40. Dit zou ook zo blijven vanaf 28 mei 1976, toen Veronica als publieke omroep de hitlijst weer zelf ging uitzenden op Hilversum 3 en vanaf 6 december 1985 op vanaf dan Radio 3.
Vanwege sponsoring heeft de hitlijst ook wel bekendgestaan als de Rabo Top 40 (1993-2000), Wanadoo Top 40 (2001-2003) en Media Markt Top 40 (2011-2018).
Vanaf vrijdag 4 januari 2019 heet de hitlijst weer Nederlandse Top 40.
Samenstelling.
Van september 1974 tot eind 2006 was de samenstelling van de Top 40 in handen van de Stichting Nederlandse Top 40 en GfK Mega Charts. Sinds begin januari 2007 worden Top 40 en Tipparade samengesteld door SoundAware, onder toezicht van een bestuurslid van de Stichting Nederlandse Top 40.
Verkopen.
Bij de start van de Top 40 in 1965 gaven de singleverkopen (en later ook de cd-verkopen) een betrouwbaar beeld van de populariteit van de hits in de leeftijdsgroep 13 tot 35 jaar. Tot 1999 werd de Top 40 wekelijks samengesteld alleen op basis van de verkoopcijfers. Van februari 2014 tot en met december 2018 werden alleen nog de winkelverkoopcijfers van Media Markt meegenomen.
Downloads.
Sinds de Top 40 van 7 mei 2005 werden legaal gedownloade singles ook in de samenstelling van de Top 40 meegewogen. De downloadcijfers zouden makkelijk te manipuleren zijn en gaven uiteraard slechts een representatief beeld van het legale downloadgedrag. Omdat streaming in populariteit toenam, is in februari 2014 ook besloten om downloads helemaal niet meer mee te nemen in de samenstelling.
Airplay.
Net als andere grote hitlijsten in Nederland (de 538 Top 50 en de inmiddels opgeheven Mega Top 30), maar in tegenstelling tot de B2B Single Top 100, telt airplay ook mee in de samenstelling: hoe vaker een plaat op de radio gedraaid wordt, hoe hoger deze in de Top 40 staat. Sinds de Top 40 van 10 juli 1999 wordt airplay meegeteld. Om te voorkomen dat één bepaald radiostation een te groot stempel op de lijst zou kunnen drukken, telt de Top 40 de airplay gewogen mee van NPO Radio 1, NPO Radio 2, NPO 3FM, NPO Radio 5, NPO FunX, Radio 538, Radio Veronica, Radio 10, Qmusic, Sky Radio, SLAM! en 100% NL. De Top 40 kent dus een andere weging van airplay dan de 3FM Mega Top 30 en de 538 Top 50. De airplay- en luistercijfergegevens worden aangeleverd door het Kijk- en Luisteronderzoek (KLO).
Vanaf 2017, week 40, brengt de Stichting Nederlandse Top 40 drie nieuwe hitlijsten: de Airplay Top 40, de Global Top 40 en de Streaming Top 40. De Stichting Nederlandse Top 40 komt met de nieuwe hitlijsten om meer inzicht te geven in de consumptie van muziek.
Airplay Top 40.
“De muzieksamenstelling van radiostations is gebaseerd op gedegen en diepgaand onderzoek naar de muzikale voorkeur van de luisteraar. De uitkomsten daarvan vertalen zich in afspeelmomenten op de radio en tonen muziekconsumptie vanuit een ander perspectief; zichtbaar in de Airplay Top 40 die iedere dinsdag gepubliceerd zal worden”, aldus De Zwart.
Streaming.
Sinds februari 2014 worden streaminggegevens van Spotify, Deezer en Juke meegenomen.
Streaming Top 40.
Erik de Zwart, voorzitter van de Stichting Nederlandse Top 40, ziet dat er een steeds grotere diversiteit is ontstaan in de manier waarop muziek wordt geconsumeerd: "We zien dat streaming de afgelopen jaren een enorm hoge vlucht heeft genomen en een bijzondere dynamiek laat zien. Die beweging gaan we nu iedere donderdag laten zien in een hitlijst die is gebaseerd op de actualiteit van de belangrijkste streamingplatformen."
Consumentenonderzoek.
Op 1 november 2008 werd ook het CMO (Continu Muziek Onderzoek) onderdeel van de wekelijkse samenstelling van de 40 populairste liedjes. Onderzoeksbureau DVJ Insights verzorgde het CMO. Het mat wekelijks de muziekvoorkeur van 200 (steeds wisselende) deelnemers tussen de 13 en 39 jaar aan een muziekpanel, representatief voor de Nederlandse bevolking, waarbij het ging om liedjes die niet ouder waren dan tien weken. Het bestuur van de Stichting Nederlandse Top 40 besloot tot deze stap omdat:
Sinds 1 januari 2016 wordt consumentenonderzoek niet meer meegeteld in de samenstelling van de Top 40.
Sociale media.
Sinds de lijst van 10 januari 2015 telt de Top 40 ook sociale media mee bij de samenstelling, namelijk de diensten Twitter, Facebook, Instagram en YouTube. Alle onderzoeksresultaten worden wekelijks verzameld door SoundAware.
Door de jaren heen is er altijd kritiek geweest op de manier van samenstellen van de Top 40. Zo vindt men dat airplay te zwaar wordt meegewogen. Ook zou het moeilijker zijn om de hits van nu te vergelijken met de hits van vroeger (in, bijvoorbeeld, een aller tijdenlijst). De aanpassingen in de samenstelling van de Nederlandse Top 40 zouden moeten leiden tot een beter en natuurgetrouwer beeld van de muzikale voorkeur van het jongere deel van de Nederlandse bevolking.
Regels.
(Super)stipnotering.
In de lijst wordt met een zogenaamde "stip" aangegeven welke platen zich snel omhoog bewegen. Een stip wordt gegeven aan hits die: 
Sinds de lijst van 20 augustus 1983 worden - naast stipnoteringen - ook superstipnoteringen toegekend aan hits die:
In het verleden werd de hoogste binnenkomer aangeduid als "klapper van de week".
Sinds 2012 gelden er geen specifieke regels meer voor de hitlijst. Op elk van de onderstaande regels, die daarvoor wel golden, is in dat jaar wel een of meer uitzondering(en) gemaakt:
Re-entry's kwamen sinds 2005 niet meer voor. Tot Michael Jackson in 2009 overleed. Sindsdien kwamen re-entry's alleen postuum voor, maar vanaf 2012 zijn 'normale' re-entry's vaker voor gaan komen.
Uitzendingen.
Sinds 4 januari 2019 is de Nederlandse Top 40 elke vrijdagmiddag van 14.00 tot 18.00 uur te beluisteren op de Nederlandse commerciële radiozender Qmusic en wordt gepresenteerd door Domien Verschuuren. Naast de 40 populairste platen bevat het programma enkele vaste onderdelen. Zo wordt rond 15.50 uur de Alarmschijf van de komende week bekendgemaakt en wordt er geregeld een 'tip voor de top' gedraaid, vaak afkomstig uit de Tipparade.
Op zaterdag wordt de lijst, zonder de vaste onderdelen, in de herhaling uitgezonden door Stephan Bouwman van 15.00 tot 18.00 uur.
Top 40 update.
Sinds 2 januari 2019 presenteert Domien Verschuuren elke maandag t/m donderdag om 18.00 uur op Qmusic de Top 40-update. Hierin zijn vier op dat moment populaire platen te horen. De Top 40-update wordt gebaseerd op nieuwe uitgaves, actuele onderwerpen en duimpjes omhoog of omlaag die luisteraars kunnen geven in de app en op de website van Qmusic.
Presentatoren.
"N.B.: invallers worden hier niet vermeld."
Radio Mi Amigo (september 1974).
Radio Mi Amigo zond de Top 40 tot en met 1978 elke zondagmiddag uit. Waar er bij de publieke omroep slechts één uur zendtijd per week beschikbaar werd gesteld voor de Top 40, kon Radio Mi Amigo de lijst volledig uitzenden. Dit was echter niet legaal.
Het gedrukte exemplaar.
Vanaf de tweede uitzending, op 9 januari 1965, was de Top 40-lijst ook wekelijks in gedrukte vorm ("het gedrukte exemplaar") bij veel platenwinkels verkrijgbaar. In 2003 werd hiermee gestopt vanwege de hoge kosten. Van 2 september 2005 tot en met 31 mei 2008 werd de Top 40 in een wekelijkse uitgave van de Free Record Shop opgenomen, waarbij ook de samenstelling werd gewijzigd: alleen singleverkopen van de Free Record Shop Holding (FRS, Van Leest en Fame) werden nog meegeteld. Op 31 mei 2008 verscheen de Top 40 voor het laatst in het FreeChartsexemplaar. De publicatie ervan was stopgezet na het opzeggen van de overeenkomst tussen Free Record Shop en Stichting Nederlandse Top 40. Met ingang van augustus 2008 verscheen weer wekelijks een gedrukt exemplaar (met de Tipparade op de achterkant) dat in de winkels van Music Store verkrijgbaar was t/m oktober 2010 (juni en juli 2008 werden later nagedrukt). Vanaf 22 januari 2011 was het gedrukte exemplaar wekelijks te verkrijgen in alle filialen van Media Markt, totdat zij geen sponsor meer waren. Sinds 2019 is het gedrukte exemplaar alleen te verkrijgen door middel van een abonnement via Museum RockArt.
Speciale uitgaven.
Van het gedrukte exemplaar van 26 december 1970 ("Kersteditie" genoemd) is bekend dat er twee versies bestaan, de ene met normale Alarmschijfsymbolen, de ander met kerstkaarsen in plaats van de gebruikelijke Alarmschijfsymbolen. Het andere opmerkelijke feit van deze lijst is dat deze geheel identiek is aan de week daarvoor. Het commentaar onder aan deze Top 40-lijst liet daar ook geen twijfel over bestaan: "Kerstmis valt dit jaar op de piekdagen in platenverkoop, wij hebben daarom de Top-40 ongewijzigd gelaten." Ook de Tipparade van die week was ongewijzigd gelaten.
Verzamelalbums.
Van 1976 tot en met 1989 zijn door EMI jaarlijks de verzamelalbums "Het beste uit de Top 40 van het jaar" op dubbel-lp uitgebracht. Vanaf 1989 tot en met 1995 en in 2002, 2007, 2008 en de laatste in 2009 zijn de verzamelalbums o.a. door EVA (EMI, Virgin en Ariola), Aracade, RPC en Universal op cd uitgebracht.
Tune van de Top 40.
De begintune van het programma met de Top 40 is afkomstig uit het nummer "Blue Tango" van het orkest van Sid Ramin, gecomponeerd door Leroy Anderson en Mitchell Parish. Het eind van dit nummer werd voor de tune aan de eerste minuut van Blue Tango geplakt. Nog steeds zijn er delen uit deze tune herkenbaar in de huidige versie, die overigens meer beat heeft gekregen.
Onderscheiding en waardering.
De uitzending van de Nederlandse Top 40 op de vrijdagmiddag op Radio 538 is in 2009 onderscheiden met een Marconi Award voor het beste radioprogramma in Nederland van het afgelopen jaar.
Almere heeft een eigen Top 40 Plein. Dit was een cadeau van de gemeente aan de Stichting Nederlandse Top 40, omdat de Top 40 op 2 januari 2005 precies veertig jaar bestond. Op die dag werd het straatbord officieel onthuld door de Almeerse burgemeester Annemarie Jorritsma en Erik de Zwart. Die laatste presenteerde de hitlijst zelf jarenlang op radio en televisie. Het Top 40 Plein ligt in de Almeerse Muziekwijk.

</doc>
<doc id="15893" url="https://nl.wikipedia.org/wiki?curid=15893" title="Dance">
Dance

Dance, ook wel electronic dance music (EDM) genoemd, is een verzamelnaam voor alle soorten elektronische dansmuziek. Het belangrijkste kenmerk is dat de muziek grotendeels gemaakt is met elektronische muziekinstrumenten en meestal niet live gespeeld kan worden. De meeste dancestijlen kenmerken zich doordat de melodie eenvoudig is en in een -maat wordt gespeeld. Vaak heeft de muziek repeterende melodieën en bevatten de meeste danceplaten een bass drum. Soms worden oude nummers bewerkt en soms worden ook akoestische instrumenten toegevoegd aan de muziek. EDM is een term die sinds 2010 opgang maakt in de dance, maar ook vaak gelieerd wordt aan een stijl met typisch opzwepende composities, inbegrepen trance-elementen, zoals populair is op grotere evenementen.
Omschrijving.
Dance kent veel stijlen, die elkaar kunnen overlappen, variërend van heel soft (ambient en chill-out) tot keihard en snel (hardcore en schranz), van minimalistisch en monotoon (minimal en techno) tot melodieus (trance) en bombastisch (industrial). Veel subgenres zijn puur elektronisch en instrumentaal (electro), terwijl andere genres juist veel vocals en akoestische instrumenten bevatten (house). In de Nederlandse en Vlaamse hitlijsten zijn vooral de stijlen eurodance, house en trance dominant. Ook zijn er regelmatig hypes waarbij een bepaalde stijl korte tijd enorm populair is, zoals acid house (eind jaren 80), happy hardcore (midden jaren 90), jumpstyle (begin jaren 2000) en dubstep (jaren 10).
Er zijn talloze clubs en feesten waar alleen dancemuziek wordt gedraaid. Deze feesten (houseparty's) hebben een hoog hedonistisch gehalte: veel mensen zijn er schaars gekleed en sommige bezoekers gebruiken drugs, met name xtc. Dancefeesten komen daardoor vaak negatief in het nieuws, hoewel nooit is aangetoond dat er op dancefeesten meer drugs wordt gebruikt en meer geweld is dan bij andere evenementen.
Geschiedenis.
De eerste dancestijlen zijn ontstaan begin jaren 80 in de Verenigde Staten en vloeiden voort uit de toen populaire italodisco, new age en synthesizermuziek. House en techno zijn de oudste stromingen, waaruit de meeste andere stromingen zijn ontstaan. De naam house is ontleend aan de club the Warehouse in Chicago, waar dj's als Frankie Knuckles als eerste begonnen te experimenteren. Techno ontstond parallel aan house in Detroit. De naam techno is bedacht door technopioniers Juan Atkins, Derrick May en Kevin Saunderson.
Eind jaren 80 waaiden deze stromingen over naar Europa, met name naar Engeland, Duitsland, Nederland, België en het party-eiland Ibiza. Vrij snel daarna kwamen de eerste danceplaten in de hitlijsten. In Nederland werd er tot aan circa 1992 geen onderscheid gemaakt in de verschillende soorten dance en noemde men alles house. In 1993 kwam er vrij plots een scheiding tussen harde en zachte house. Zachte house noemde men mellow en hardere house werd hardcore genoemd. Hiermee kwam er ook ineens een einde aan het tot dan toe gangbare geluid van old school en acid house. Kort daarna waaierden deze twee stromingen uit tot talloze substromingen.
Uiteindelijk werd de stroming in Europa vele malen populairder dan in de VS, waar dance tot 2010 in de underground bleef. Ook ontstonden er bij de opkomst van dance veel clubs die zich uitsluitend richten op dance, zoals de RoXY (Amsterdam), Nighttown (Rotterdam), Cherry Moon (Lokeren) en Fuse (Brussel).
Zoals eerder vermeld werd begin jaren 90 in Nederland house als verzamelnaam gebruikt voor dancemuziek. Dit leidde echter tot verwarring, omdat house ook de naam is van een subgenre. Daarom is dance nu de meest gangbare parapluterm. In andere landen werden of worden techno, rave en EDM als verzamelnaam gebruikt.
Dancestijlen/subgenres.
Welke muziekstijlen wel of geen dance zijn, is een definitiekwestie en daardoor een grijs gebied. Het is behalve van de aard van de muziek (gebruik instrumenten, ritme en melodie) ook afhankelijk van de ontstaansgeschiedenis, de evolutie, welke artiesten worden geschaard onder de stijl en de benamingen in de media die er bestaan over de verschillende stijlen. Hieronder een opsomming van dancestijlen en aanverwante stijlen.
Aan dance verwante stijlen.
Anders dan de voorlopers van dance. 
Bekende dance-artiesten en -groepen.
Artiesten zijn gesorteerd op jaar waarin ze doorbraken en binnen hun categorie op alfabet.
Artiesten die meerdere aliassen hebben, worden alleen onder hun eigen naam of hun bekendste alias weergegeven

</doc>
<doc id="15894" url="https://nl.wikipedia.org/wiki?curid=15894" title="Electro (muziekstijl)">
Electro (muziekstijl)

Electro of electro funk is een muziekstijl die valt onder de meer algemene noemer elektronische muziek. Het is een mengeling van Duitse/Japanse elektronische muziek met Amerikaanse funk. Het electrogeluid wordt getypeerd door de prominente aanwezigheid van oude drumcomputers zoals de Roland TR-808 en Roland TR-909. Een ander typerend element is het robotachtige stemgeluid dat wordt vervormd door een vocoder.
Electro is oorspronkelijk een muziekstijl die ontstaan is aan het eind van de jaren 1960. Groepen als het Duitse Can waren de pioniers van het genre, toen nog "Krautrock" genaamd. Maar de bekende droge elektronische sound van electro ligt bij de Duitse groep Kraftwerk en ook het Japanse Yellow Magic Orchestra in het begin en midden van de jaren 1970. De naam electro is waarschijnlijk afkomstig uit Japan als variant en nieuw gedefinieerd hokje voor de Duitse benaming voor elektronische muziek, "elektrischen Klangmusik". 
Begin jaren 1980 was dit genre enorm populair en ging hand in hand met de breakdancerage. Bekende artiesten uit die tijd waren Afrika Bambaataa ("Planet Rock", 1982), Egyptian Lover, Newcleus, Man Parrish en Cybotron, een project met onder andere technopionier Juan Atkins. Het genre had een grote invloed op techno en breakbeat en trok in de jaren na de eeuwwisseling weer veel aandacht met artiesten als Anthony Rother en DMX Krew en dj's als Dave Clarke. De electroclash-scène mengde electro met new wave en synthpop. Onder meer Fischerspooner, Miss Kittin, Felix Da Housecat, Vitalic en het Belgische Vive la Fête waren bekende electroclashartiesten.
Een Nederlandse electroartiest is I-F (Inter-Ference), een pseudoniem voor de Haagse dj/producer Ference van der Sluijs. Zijn electroklassieker "Space Invaders Are Smoking Grass" (1997) wordt gerekend tot een van de eerste electroclashnummers, hoewel het gewoon electro is. Een andere Haagse electroartiest met internationale bekendheid is Legowelt.
De term electro wordt ook veel gebruikt voor elektronische bands binnen de new wave/gothic-scène, variërend van de toegankelijke futurepop van VNV Nation tot de meer duistere muziekstijlen EBM en hellektro.

</doc>
<doc id="15895" url="https://nl.wikipedia.org/wiki?curid=15895" title="Felix da Housecat">
Felix da Housecat

Felix da Housecat, geboren als Felix Stallings Jr. (Chicago, 7 mei 1971) is een Amerikaanse dj. Hij komt voort uit de housescene van zijn geboortestad Chicago. Sinds het album "Kittenz &amp; Thee Glitz" is hij vooral bekend van zijn werk aan het electrofront.
Houseproducer.
Felix da Housecat werd op zijn vijftiende al producer in zijn geboortestad Chicago, de housestad. Met DJ Pierre maakte hij in 1987 de single "Phantasy girl", dat een hitje op de lokale radiostations werd. Zijn strenge ouders vonden echter dat hij zich beter met studeren dan met housemuziek kon bezighouden. Ze stuurden hem naar de Alabama State University.
Toen Felix in 1992 klaar was met zijn studie, besloot hij weer housemuziek te gaan maken. De scene in Chicago was echter doodgebloed. Hij nam contact op met zijn oude mentor DJ Pierre, die hem in contact bracht met William Orbit. WIlliam gaf hem een platencontract bij Guerilla Records voor het nummer "The dawn". Onder de namen Aphrohead, Sharkimax, Wonderboy, Electricboy, Thee Madkatt Courtship, 2 blak Ninjas (met k-Alexi) en Felix da Housecat bracht hij vanaf dat moment een grote hoeveelheid platen uit voor verschillende labels. Hij begon na aandringen van zijn manager ook als dj. In 1995 bracht hij het album "Metropolis Present Day? Thee Album!" uit. In die jaren was hij echter nog bekender onder de naam Aphrohead. Het nummer 'In The Dark We Live' (1993) werd door een remix van Dave Clarke een clubhit. Als Aphrohead bracht hij de albums "Thee Industry Made Me Do It" (1994), "10" (1996), "Aphrohead" (1999) en "Crybaby" (2001) en "Thee Underground Made Me Do It" (2002) uit. Ook maakte hij samen met Junior Jack en zangeres Dajaé het nummer "Everyday My Life" (2001). In 2000 verscheen de dubbelaar "Bugged Out! Mix" voor de gelijknamige club, waarbij de andere cd voor Justin Robertson was.
Overstap naar elektroclash.
Felix raakte bij een groter publiek bekend door het album "Kittenz and Thee Glitz" (2001). Met het album sloeg Felix een volledig nieuwe weg in. De house was zo goed als verdwenen en het album bracht dansvloergerichte electroclash. Hij werkte er samen met Miss Kittin, die ook op de grootste hit "Silver Screen (Shower scene)" te horen is. Het album werd door de pers geprezen. en is de start van een hele electroclash-hype, die de periode daarna veel navolging kende. Het maakte hem ook bijzonder populair als remixer. Britney Spears, Madonna en Kylie Minogue behoorden tot zijn klanten. Zijn hit "Silver Screen (Shower scene)" kreeg niet veel later een tweede leven doordat 2 Many DJ's het opgenomen had op hun mixplaat "As Heard On Radio Soulwax pt. 2" (2002). Hierop stond en remixversie waarin een sample van "She Has A Way" van Bobby Orlando zat verwerkt. Het nummer werd een tijdlang voor de reclame van Bacardi gebruikt. In 2002 bracht hij ook het mixalbum "Excursions" uit. 
Op het album "Devin dazzle &amp; the neon fever" zette hij de ingeslagen weg voort. Daarop werkte hij samen met onder andere James Murphy van LCD Soundsystem. Het nummer "Watching cars go by" werd door Sasha gebruikt op zijn mixalbum "Involver". Deze remix kreeg een nominatie voor een Grammy Award. In 2005 mixte Felix voor het computerspel "Playboy: The Mansion" het soundtrack-album.
In 2007 bracht hij "Virgo Blaktro and the Movie Disco" uit. Hier stapte hij af van de electroclash en richtte hij zich meer op de disco en soul uit de 70's. In 2008 draaide hij op Sensation. De jaren daarna bracht hij "He Was King" (2009) en "Son of Analogue" (2011) uit. In 2011 besloot hij om wat rust te nemen en begon hij een sabbatical die tot 2013 duurde. Sindsdien verschijnt er weer muziek.

</doc>
<doc id="15896" url="https://nl.wikipedia.org/wiki?curid=15896" title="Miss Kittin">
Miss Kittin

Miss Kittin, een pseudoniem voor Caroline Hervé (Grenoble, 1973), is een Franse dj en zangeres. Samen met Michel Amato is ze actief als Miss Kittin &amp; The Hacker. Miss Kittin stond als dj op grote feesten en evenementen, zoals Lowlands, I Love Techno te Gent, en Pukkelpop te Kiewit. Ook werkte ze samen met Felix Da Housecat, Sven Väth, Primal Scream en T.Raumschmiere.
Biografie.
Hervé werd geboren in Grenoble en studeerde aan de kunstacademie in Marseille. Op haar 22e begon ze met deejayen. Na haar afstuderen in 1995 ging ze fulltime aan de slag als dj. Ze draaide op raves in Frankrijk, Moskou en zelfs samen met Mike Dearborn in Chicago. Met Michel Amato, ook uit Grenoble, begon ze halverwege de jaren negentig ook zelf muziek op te nemen als. Amato opereerde daarbij als The Hacker. In 1998 troffen ze DJ Hell in Marseille, die haar om materiaal vroeg voor zijn nieuwe label International DeeJay Gigolo Records.
Samen met Amato gaf ze hem "Champagne EP" (Gigolo 11) en "Intimites EP" (Gigolo 24). De grote doorbraak kwam echter bij het album "First Album" (Gigolo 75) in 2001, dat haar bekend maakte bij het grote publiek. Ook zong Caroline de hit "Silver Screen (Shower scene)" van Felix Da Housecat en maakte ze met Sven Väth een coverversie van "Je t'aime... moi non plus" van Serge Gainsbourg. Een jaar later nam ze met Zwitserse Golden Boy het nummer "Rippin Kittin" op. Ze mixte in 2002 ook de verzamelalbums "On the Road" and "Radio Caroline Vol.1". In 2003, na hun tournee in de VS, besloten ze samen een rustpauze in te lassen in hun samenwerkingsproject. Een jaar later, in 2004, bracht Miss Kittin haar album "I Com" uit. Met dit album had ze een aantal hits, bijvoorbeeld "Requiem for a hit". Voorts werkte ze samen met Chicks on Speed en T.Raumschmiere. Met die laatste trad ze ook op. 
In 2007 kwamen Miss Kittin &amp; The Hacker weer bij elkaar. Ze maakten de single "Hometown/Dimanche" en deden in 2008 een nieuwe tournee. Van Hervé zelf verscheen in 2008 het album "BatBox", waarop ze met Gothic flirtte. Van Miss Kittin &amp; The Hacker verscheen in 2009 het album "Two". Hierna werkte ze samen met Primal Scream voor een eerbetoon aan de band Suicide. In 2013 verscheen het dubbelalbum "Calling From The Stars" en deed ze een bijdrage aan het album van Kris Menace.

</doc>
<doc id="15897" url="https://nl.wikipedia.org/wiki?curid=15897" title="Inverse laplacetransformatie">
Inverse laplacetransformatie

De inverse laplacetransformatie is een wiskundige transformatie die van de laplacegetransformeerde van een functie de oorspronkelijke functie bepaalt. De inverse transformatie wordt gebruikt om wiskundige en technische, tijdsafhankelijke problemen op te lossen.
Veel vraagstukken waarin differentiaal- en integraalvergelijkingen voorkomen, kunnen opgelost worden door ze eerst via de laplacetransformatie om te zetten in wiskundig eenvoudiger vergelijkingen die in veel gevallen opgelost kunnen worden via bekende algebraïsche methoden. De oplossing(en) van deze vergelijkingen worden dan naar de oorspronkelijke tijdsfunctie omgezet via een inverse laplacetransformatie.
Definitie.
Zij formula_1 een gegeven tijdsfunctie dan wordt per definitie de beeldfunctie, formula_2, via laplacetransformatie bepaald door:
De oorspronkelijke tijdsfunctie kan bepaald worden door de "inverse laplacetransformatie" toe te passen op deze beeldfunctie:
mits in het oneindige formula_5 naar 0 gaat ten minste zo snel als formula_6. formula_7 is het grootste reële deel van de singulariteiten van formula_8, zodat de contour van integratie binnen het convergentiegebied van formula_8 ligt
Om de oorspronkelijke tijdsfunctie te bepalen aan de hand van bovenstaande definitie is het dus nodig om een complexe integraal te berekenen.
Om die reden wordt in veel gevallen beroep gedaan op eenvoudiger methoden.
Bepalen van de inverse laplacetransformatie.
Gebruik van tabellen.
Eenvoudige beeldfuncties formula_2 kunnen door het gebruik van conversietabellen onmiddellijk omgezet worden in de gezochte tijdsfunctie formula_1. Deze tabellen zijn beschikbaar in wiskundige, natuurkundige of engineering-vademecums. Ook via het internet worden veel tabellen aangeboden. Een aantal functies kan gevonden worden via de voorbeelden in de pagina laplacetransformatie.
Omzetting door gebruik te maken van de eigenschappen van de laplacetransformatie.
Indien de beeldfunctie niet rechtstreeks gevonden wordt in een tabel, kan door toepassing van de eigenschappen van de laplacetransformatie de tijdsfunctie op een indirecte manier samengesteld worden.
Gezocht wordt de inverse van
Deze beeldfunctie is verschoven:
met
dus
Daarin is
Het probleem is nu herleid tot de het vinden van de inverse van de eenvoudiger functie formula_17:
en bijgevolg is:
Partieelbreuken.
Elke rationale functie van de vorm formula_20, waarbij formula_21 en formula_22 veeltermfuncties zijn en waarbij de graad van formula_21 kleiner is dan de graad van N(s), kan geschreven worden als een som van rationale functies, bijvoorbeeld met behulp van breuksplitsing. Deze rationale functies zijn van de vorm:
Elke deelterm van deze bekomen functie kan via tabellen of andere methoden eenvoudig omgezet worden. De partieelbreuken-methode maakt gebruik van de lineariteitseigenschap van de laplacetransformatie.
Formule van Heaviside.
Van een gegeven rationale functie formula_20 bepalen we eerst de nulpunten van formula_22:
Met de formule van Heaviside kunnen we formula_1 berekenen uit:
Hierbij is:
Gebruik van reeksen.
Als de gegeven beeldfunctie via reeksontwikkeling omgezet kan worden in een Taylorreeks, dan kan men de inverse laplacetransformatie bepalen door van elke term afzonderlijk de inverse laplacefunctie te bepalen (lineariteitseigenschap):
Gebruik van de convolutiestelling.
Als
Dan is 
Combinatie van bovenstaande methodes.
In de meeste gevallen kunnen we door een combinatie van bovenstaande methodes snel tot een oplossing komen.

</doc>
<doc id="15898" url="https://nl.wikipedia.org/wiki?curid=15898" title="Fryslan">
Fryslan



</doc>
<doc id="15900" url="https://nl.wikipedia.org/wiki?curid=15900" title="Tineke de Nooij">
Tineke de Nooij

Christina Hendrika (Tineke/Tinus) de Nooij (Baarn, 27 april 1941) is een Nederlandse radio- en televisiepresentatrice. Ze was de eerste vrouwelijke diskjockey in Nederland (Radio Veronica).
Biografie.
De Nooijs vader was timmerman/metselaar en in zijn jeugd een goede zwemmer. Haar moeder, een goede gymnaste, was secretaresse. In 1946 verhuisde het gezin naar Hilversum, waar haar zusje werd geboren en vader ging werken bij de Nederlandse Radio Unie (NRU). De wijk waar het gezin woonde werd vrijwel uitsluitend bewoond door omroepmedewerkers, wat de keuze van een beroep voor De Nooij heeft bepaald.
Radiocarrière 1953-1975.
Op 12-jarige leeftijd, nadat ze uit 500 kabouters (padvinders) was gekozen, mocht De Nooij voor de AVRO de stationcall inspreken voor het padvindersprogramma "Hoort Zegt Het Voort". De Nooij schreef stukjes voor de regionale krant, was telefoniste en belde op 18-jarige leeftijd aan bij de studio van Radio Veronica, in een oude kosterswoning in het centrum van Hilversum. Veronica zond uit vanaf een schip dat buiten de territoriale wateren voor Scheveningen lag. Dat was het begin van een lange Veronica-carrière. In 1960 schreef ze teksten voor de omroepers die daar in dienst waren (Ellen van Eck, Max Groen en Tony Vos). Vanaf 1962 presenteerde ze dagelijks van 10 tot 11 uur in de ochtend "Koffietijd met Tineke" (tune: "At the Georgia Camp meeting" van The Swe-Danes).
Eind jaren 60 begon De Nooij met het radioprogramma "Parels voor de zwijnen". Dit was een programma vol experimentele, vaak psychedelische muziek, dat later werd overgenomen door Lex Harding toen hij (als vaste medewerker) bij Veronica in de studio kwam werken. Vanaf 1970 had De Nooij in de avonduren haar twee uur durende programma met 'eigen' muziek, dat eindigde met "Expecting to Fly" van Buffalo Springfield. Ze heeft de hele periode met het Veronicaschip meegemaakt, tot 31 augustus 1974. Daarna ging ze werken voor Hilversum 3 en presenteerde ze op de woensdagavond diverse programma’s in de nacht. Ze was regelmatig invalster voor de Nationale Hitparade (samen met Frits Spits, Felix Meurders en Alfred Lagarde).
In 1976 startte Hilversum 4, de klassieke zender. Veronica was zojuist als Veronica Omroep Organisatie aspirant-omroep geworden en kreeg zendtijd op Hilversum 4. Veronica-baas Rob Out herinnerde zich dat De Nooij goed "Für Elise" kon spelen, daarom werd Hilversum 4 op zondagochtend geopend door Veronica met haar.
De Nooij interviewde Cliff Richard (in Londen; haar eerste interview), Stevie Wonder, John Denver, the Cats, Graham Nash en anderen.
Televisiewerk.
De Nooij volgde de tv-regiecursus van negen maanden op de Media Academie Sandbergen en kwam opnieuw in dienst van Veronica. Ze maakte diverse documentaires, waaronder "Kindje Kopen In Bangkok" en twee muziekspecials met het Volendams Operakoor in Wenen (met Marjon Lambriks) en "Op de Rijn" (met Rudolf Schock).
De Nooij lanceerde "Nederland Muziekland" en werkte mee aan "Countdown". In 1982 startte ze het liveprogramma "Tineke", een middagtelevisieprogramma. Ze nam haar hond mee, besprak een sociaal onderwerp, iets luchtigs, iets serieus en de Cats. In 1986 was ze een seizoen lang op twee televisiezenders te zien en had een kijkdichtheid van bijna vijf miljoen. Er kwamen beroemde gasten langs, zoals Randy Newman, Gerard Joling, Stéphanie van Monaco en vele anderen. "Tineke" was het eerste programma waarin live in de middag werd gekookt. Er werd gekookt door bekende gasten. De laatste uitzending van "Tineke" voor Veronica, in 1989, kwam vanuit Curaçao. In 1987 was De Nooij ook begonnen met de presentatie van "Ontbijt-tv" voor Veronica. De laatste uitzending van Ontbijt-tv was op 30 april 1988.
In 1989 maakte De Nooij de overstap naar TV10, de sterrenzender die Joop van den Ende voor ogen had, maar die geen toestemming kreeg. RTL 4 kreeg die toestemming wel. De Nooij startte in die tijd ook haar eigen productiebedrijf TENFOLD.
Bij RTL begon De Nooij met uitzenden op zaterdag en zondagmiddag. Er waren terugkerende onderdelen die ze eerder had toegepast, zoals de keuken met een kok, gezamenlijk eten aan het einde, het glas heffen en proosten op het leven. Er kwamen veel live artiesten en als eerste in Nederland was er aandacht voor dating. Op zaterdagmiddag werden de mensen voorgesteld die op zoek waren naar een partner, op zondagmiddag kon men zien of het wat was geworden.
Tweemaal heeft het hele De Nooij-team, samen met de volledige NOS-ploeg, live vanuit Moskou uitgezonden. Die uitzendingen, waar vijftien miljoen mensen naar keken, waren voor de Stichting Kinderen van Tsjernobyl, die kinderen die slachtoffer waren van de kernramp van Tsjernobyl (1986) een vakantie in Nederland aanbood. In 1994 besloot RTL 4 dat De Nooij moest stoppen met de zaterdagmiddag en een paranormaal programma moest maken. Twee jaar lang reisde ze de hele wereld over, samen met producer Jan Dorresteyn en regisseur Rinke Rooyens, om 'onverklaarbare zaken' te filmen. Er kwamen zaken aan bod als Jomanda, Emile Ratelband, een schilderes uit Brazilië, een helderziende die de euro voorspelde en een man die een half uur onder water kon blijven. Daarna maakte De Nooij de serie "Over Leven", een serie over gezondheid, voeding, kleding (de eerste cannabis-trui) en therapieën vanuit het Arsenaal in Naarden. Toen stopte het contract bij RTL 4 en koos ze voor een langer verblijf in Zuid-Afrika. Twee keer drie maanden per jaar doorkruiste ze het hele land samen met haar man. Ook organiseerde ze zowel in Nederland als in Zuid-Afrika kunsttentoonstellingen en concerten.
De Nooij zat in 1987 bij Koos Postema in "Klasgenoten". Ze speelde in "Ron's Honeymoonquiz", en was de heks Tinus de Toeter in Pompy de Robodoll van Tom Manders Jr. Ze had een gastrol bij Theo en Thea als Tinus Tirol en deed een dansje in de show van Linda de Mol.
Vervolg carrière.
De Nooij werkte twee jaar lang samen met een aantal vrijwilligers, waaronder Ad Bouman en Michael Bakker, aan Radio 192. Ze importeerde haar eigen wijn vanuit Zuid-Afrika en schreef voor het weekblad "Story" (als opvolger van Mona). In 2006 maakte ze het televisieprogramma "TV Comeback" voor Omroep MAX. Voor die omroep presenteerde ze vanaf 2010 de middagshow "TinekeShow" op NPO Radio 5.
In september 2020 was De Nooij 60 jaar te horen op de radio. Op 24 december 2020 zond Omroep MAX op NPO 1 een thema-uitzending over haar 60-jarig media-jubileum uit.
De Nooij kondigde op 30 oktober 2021 aan te stoppen met haar radioprogramma. Op 29 januari 2022 werd zij in haar laatste uitzending bevorderd tot Ridder in de Orde van Oranje Nassau. Ze zou wel beschikbaar blijven als invaller.
Op 13 augustus 2022 keerde De Nooij toch weer terug op de radio, ditmaal op Radio Veronica, waar ze op zaterdag op zondagavond een programma presenteerde van 23.00 uur tot middernacht.
Op 2 december 2023 was De Nooij te gast bij het programma "Sterren op het Doek".
Op 13 april 2024 keerde De Nooij opnieuw terug op de radio, ditmaal met een wekelijks radioprogramma op zaterdagochtend van 10 tot 12 uur op de lokale zender Dorpsradio Laren.
Privé.
Van 1991 tot aan zijn overlijden in 2018 was De Nooij getrouwd met Peter IJkelenstam.

</doc>
<doc id="15901" url="https://nl.wikipedia.org/wiki?curid=15901" title="Willem van Kooten">
Willem van Kooten

Willem van Kooten (Hilversum, 7 januari 1941) is een Nederlandse zakenman en voormalig radiopersoonlijkheid onder het pseudoniem Joost den Draaijer.
Biografie.
Van Kooten begon zijn carrière als diskjockey en werd later programmaleider bij de voormalige zeezender Radio Veronica. Als student Neerlandistiek wist hij zich hier via een vakantiebaantje binnen te werken. Al snel maakte hij naam als Joost den Draaijer door zijn vlotte, studentikoze spreekstijl vol woordspelingen, in een periode waarin Nederlandse radiopresentatoren nog een afgemeten omroepersstem met weinig stemexpressie hadden. In de tijd waarin hij voor de zeezender werkte, zag hij in de Verenigde Staten hoe daar commerciële radio gemaakt werd. Ideeën over hitlijsten en tipparades nam hij over, en op 2 januari 1965 werd de Veronica Top 40 geboren. Ook andere hitlijsten zijn door hem geïnstigeerd, namelijk de Hitwezen Top 50 in 1964, de Hilversum 3 Top 30 in 1969 en de Radio Noordzee Top 50 in 1971.
Willem van Kooten heeft een eigen platenlabel, een productiemaatschappij en een muziekuitgeverij, alle onder de naam Red Bullet. In deze hoedanigheid was hij van 1965 tot 1988 de belangrijkste investeerder in Golden Earring. Hun platen werden door bemiddeling van Van Kooten bij diverse platenmaatschappijen uitgebracht en - uiteindelijk bij tanend succes - op zijn eigen label. Als wisselwerking leverde dit de Earring in de jaren zestig gratis extra publiciteit op, want Van Kooten draaide bij Veronica de platen van de Haagse rockband. Die singles waren tegelijk ook zijn producten waaraan hij geld verdiende.
Als programmaleider bij Veronica en Radio Noordzee introduceerde Van Kooten vele vernieuwende ideeën, zoals de horizontale programmering in programmablokken van twee uur:
Joost den Draaijer vertrok eind 1968 bij Radio Veronica vanwege een zakelijk en artistiek verschil van mening, dat mede te maken had met zijn zakelijke belangen. Dat jaar presenteerde hij het AVRO tv-programma "Moef Ga Ga". Bij de VPRO kreeg hij gedaan dat hij in de lente van 1969 een pilot van de Hilversum 3 Top 30 mocht presenteren "om Hilversum wakker te maken voor de wereld om hen heen"; het signaal werd opgepikt want de lijst bleef. Hij werkte in 1971 tegelijk bij de NOS op Hilversum 3 en bij Radio Noordzee, alwaar hij platen van zijn nieuwe label "Pink Elephant" promootte. Tot april 1971 presenteerde hij op deze zenders twee concurrerende hitparades. Hij moest kiezen voor Radio Noordzee en daar presenteerde hij tot in het voorjaar van 1972.
In 1974 dook hij op bij de NOS op Hilversum 3 om het horizontale programma "Joost mag niet eten" op werkdagen tussen 18 en 19 uur te presenteren. Dit programma was het eerste horizontaal geprogrammeerde programma op de publieke radio. Later kreeg het programma de naam "NOS Maal" en op 29 mei 1978 werd het programma, na een conflict met de NOS over belangenverstrengeling, door Frits Spits overgenomen en veranderde de naam in "De Avondspits". Ter ere van zijn afscheid verscheen de single "Joost mag het weten" van het Nederlands Artiestenkoor dat de top 20 van de Nederlandse hitlijsten haalde.
Hij stond aan de wieg van de single "Stars on 45," die de eerste plaats van de Hitparade in de Verenigde Staten bereikte. Hij had een plaat gehoord waarin een klein fragment van "Venus" van Shocking Blue in was opgenomen, waarvoor hij geen toestemming had gegeven. Hij vroeg Jaap Eggermont een legale versie te maken van deze medley. Producer Jaap Eggermont maakte de plaat met zangers van bands waarmee hij al jaren werkte. In het nummer werden delen van Beatles-liedjes, een fragment van "Venus" en een deel van de hit "Sugar, Sugar" van The Archies opgenomen. De titelsong schreef Jaap samen met Martin Duiser.
Vanaf 18 mei 1985 was Willem als Joost den Draaijer enige tijd als deejay te beluisteren via de zeezender Radio Monique.
In de jaren tachtig en negentig legde Van Kooten zich steeds meer toe op de handel in onroerend goed, waaronder huizen en golfbanen. Met name in Portugal was hij actief. Als zakenman vergaarde Van Kooten een fortuin dat door zakenblad Quote op 200 miljoen euro wordt geschat. Hij trad verder op als geldschieter voor het softwarehuis Paralax van Samuel Meyering. Hij stelde ook beginkapitaal ter beschikking voor Leefbaar Nederland (onder beding dat Pim Fortuyn lijsttrekker werd) en Leefbaar Hilversum, voor welke laatste partij hij zich ook als verkiesbaar beschikbaar stelde, maar de kieslijst niet haalde. Tegenwoordig is Van Kooten onder meer grootaandeelhouder van Arrow Classic Rock, Arrow Jazz FM en het bronwaterbedrijf "Anl'eau" van WMD Drinkwater te Anloo.
In 2006 werd hij benoemd tot Officier in de Orde van Oranje-Nassau. Op 17 december 2018 kreeg Van Kooten van zijn kleinzoon in het televisieprogramma Tijd voor Max bij Omroep Max de Marconi Oeuvre Award.

</doc>
<doc id="15902" url="https://nl.wikipedia.org/wiki?curid=15902" title="Corsica">
Corsica

Corsica (Frans: "Corse") is een eiland in de Middellandse Zee. Het was tot 13 mei 1991 een van de regio's van Frankrijk. Vanaf 14 mei 1991 vormt het eiland de "Collectivité territoriale de Corse" en heeft het een speciale status binnen de Franse Republiek, waardoor het meer autonomie heeft dan de regio's op het vasteland. Het bestaat uit twee departementen: Haute-Corse (prefectuur: Bastia) en Corse-du-Sud (prefectuur: Ajaccio). Corsica ligt tussen het Italiaanse eiland Sardinië en Ligurië op het vasteland van Italië. Tussen Corsica en Sardinië ligt de Straat van Bonifacio. Het ligt 180 km ten zuidoosten van Nice op het Franse vasteland, 80 km ten westen van het Italiaanse vasteland en maar 12 km ten noorden van Sardinië. Het eiland is 8680 km² groot en is daarmee het grootste eiland van Frankrijk en het op drie na grootste in de Middellandse Zee na Sicilië, Sardinië en Cyprus.
Corsica heeft ongeveer 338.000 inwoners (2018), waarvan meer dan 1/3 deel in de twee grootste steden wonen: in Ajaccio en in Bastia. De hoofdstad van Corsica is Ajaccio.
Geografie.
Corsica is bijzonder bergachtig en daardoor dunbevolkt. De hoogste twee punten zijn de Monte Cinto (2706 m) en de Monte Rotondo (2622 m). Karakteristiek is de begroeiing met maquis, een ruig, kruidachtig struikgewas. Het noordoosten van het eiland is een regionaal natuurpark. Het eiland herbergt veel zeldzame plantensoorten.
Voor de kust van Corsica ligt de Sanguinaires-archipel.
Toerisme.
Het toerisme is voor Corsica een belangrijke bron van inkomsten. Toeristische trekpleisters op Corsica zijn het UNESCO-erfgoed bestaande uit het natuurreservaat Scandola en de Calanche de Piana, de Genuese torens en bruggetjes, bergen als Col de Bavella en Monte Cinto, het oudheidkundig park Filitosa en de steden met burchten en citadellen als Ajaccio, Bonifacio, Calvi en Corte. Verder leent het eiland zich voor wandelingen, zoals de GR20 en de Mare è Monti. In 2020 werd Corsica door bijna 3 miljoen toeristen bezocht, vooral tijdens de zomermaanden.
Geschiedenis.
De Romeinen annexeerden Corsica in 238 v.Chr. bij hun groeiende Romeinse Rijk. In 455 viel het eiland in de handen van de Vandalen en in 534 werd het heroverd door het Oost-Romeinse Rijk. De volgende eeuwen zou het eiland door verschillende machten bezet worden.
Van de 13e tot de 18e eeuw was Corsica bezit van de republiek Genua. Van 1729 tot en met 1769 vochten de Corsicanen een onafhankelijkheidsoorlog uit met Genua en (vanaf 1768) Frankrijk, die men verloor. Met het Verdrag van Versailles (1768) kwam het eiland onder Franse controle en na de Franse Revolutie werd het een integraal deel van Frankrijk. In 1811 werd Corsica een departement van Frankrijk met Ajaccio als hoofdstad. De Franse taal werd ingevoerd en het Corsicaans verdween naar de achtergrond.
In 1975 werd Corsica verdeeld in twee departementen: Haute-Corse (2B), waarvan Bastia de hoofdstad is, en Corse-du-Sud (2A), met Ajaccio als hoofdstad. In 1982 werd de regio Corsica vervangen door de "collectivité" en in 1991 verkreeg dit de status van "collectivité territoriale". De "Collectivité territoriale de Corse" fuseerde op 1 januari 2018 met de beide departementen tot de "Collectivité de Corse".
Cultuur.
Het Corsicaans "(u Corsu)" is de lokale Romaanse taal. Dit is een enigszins door het Frans beïnvloed Toscaans en daarmee een variant op het Italiaans. Corsicaans wordt als aparte regionale taal erkend door de Franse overheid. Het nauw verwante Gallura-dialect wordt in het noorden van Sardinië gesproken. Door de toevloed van Franstaligen, met name vanuit Algerije (pied-noirs), staat het Corsicaans onder druk. Het wordt levend gehouden door de inspanning van talloze docenten, dichters, schrijvers en vrijwilligers en door muziekgroepen als I Muvrini, die ook buiten Frankrijk faam hebben verworven.
Economie.
Corsica produceert wijn en heeft vanouds een schapen- en geitenteelt. De bekendste schapenkazen van Corsica zijn de Broccio en de Niolo. Het eiland behoort tot de meest toeristische gebieden van Frankrijk.
Spoorwegen.
Het eiland kent een metersporig spoornet, Chemins de fer de Corse (CFC). De hoofdlijn gaat van Bastia via Casamozza en Ponte-Leccia naar Ajaccio door de bergen van het binnenland. Daarnaast is er een zijtak van Ponte-Leccia via l'Ile Rousse naar Calvi. Een derde lijn, van Casamozza langs de oostkust van het eiland naar Porto Vecchio is in gedeelten tussen 1888 en 1935 geopend. Deze lijn is echter in 1943 zwaar beschadigd en, afgezien van incidenteel vervoer naar Folelli tot 1953, daarna niet meer in gebruik geweest. Er zijn plannen om een deel van de lijn weer in dienst te nemen. De Franse nationale spoorwegmaatschappij SNCF exploiteert de spoorwegen op Corsica, maar het CFC-spoornet maakt geen deel uit van het SNCF-spoornet. Zo zijn bijvoorbeeld de Europese InterRailkaarten niet geldig. Het kent een eigen kaart waarmee men onbeperkt over het spoornet kan reizen, de Pass Libertà (ook bekend onder de oude naam, "Carte Zoom").
Er rijden alleen dieseltreinstellen. Deze zijn meestal gezamenlijk met de andere Franse meterspoorlijnen Chemins de fer de Provence en Blanc Argent besteld. Behalve de regionale treinen is er een voorstadsdienst rondom Bastia, bijgenaamd métro de Bastia, en zijn er toeristische pendeldiensten langs de kust van Calvi (Costa Smeralda).
Klimaat.
Corsica heeft een Middellandse Zeeklimaat met hete droge zomers en milde natte winters. De gemiddelde maximumtemperatuur in juli bedraagt 29 graden, terwijl de gemiddelde maximumtemperatuur in januari 14 graden bedraagt. De jaarlijkse neerslag is zo'n 600 mm langs de kust tot 1200 mm of meer in het binnenland. In het binnenland zijn op de hogere delen jaarlijks 90 sneeuwdagen.

</doc>
<doc id="15903" url="https://nl.wikipedia.org/wiki?curid=15903" title="Christiaan Hendrik Persoon">
Christiaan Hendrik Persoon

Christiaan Hendrik Persoon (Stellenbosch, 1 februari 1761 – Parijs, 16 november 1836) was een Zuid-Afrikaanse mycoloog en botanicus. Hij wordt wel beschouwd als de 'vader van de systematische mycologie' en is volgens een publicatie van C.G. Loyd uit 1924 het grootste genie op dit gebied.
Levensloop.
Persoon, die van Duitse en Nederlandse afkomst was, werd in 1761 geboren in Stellenbosch in Zuid-Afrika en stierf in 1836 in armoede in Parijs. Veel omtrent Persoon is verloren gegaan met de tijd: hij was dertien jaar oud toen hij Zuid-Afrika verliet, om er nooit meer terug te keren. Op jonge leeftijd werd hij als wees naar Duitsland gestuurd en vestigde zich later in Parijs. Hij was een toegewijd student en verhuisde van Lingen naar Halle (Duitsland) om eerst theologie en later geneeskunde te studeren. Zijn interesse in botanie en mycologie bracht hem naar de universiteit van Leiden (Nederland) en Göttingen (Duitsland). In 1799 ontving Persoon zijn Ph.D van de 'Deutsche Akademie der Naturforscher' in Erlangen, alwaar hij al alom bekendstond om zijn werk in de classificatie van schimmels. Naast zijn medische praktijk wijdde hij zijn vrije tijd aan botanie en publiceerde diverse waardevolle tekstboeken over schimmels. Zijn "Synopsis Methodica Fungorum" (1801) is een episch werk over de systematiek van schimmels en werd door Corda als het 'gouden boek' van zijn tijd beschouwd.
Persoons waardevolle herbarium, dat specimens van veel soorten omvat, werd in 1825 door de Nederlandse regering aangekocht voor een bedrag van 800 gulden, en is opgenomen in de collectie van het Nationaal Herbarium Nederland in Leiden, samen met een belangrijke verzameling van zijn correspondentie met wetenschappers uit dezelfde periode. Het plantengeslacht "Persoonia" en het mycologische tijdschrift "Persoonia" zijn naar hem vernoemd.

</doc>
<doc id="15904" url="https://nl.wikipedia.org/wiki?curid=15904" title="Mycoloog">
Mycoloog

Een mycoloog of mycologe is iemand die zich bezighoudt met de studie van schimmels, een groep organismen die behoren tot het rijk van de Fungi. Mycologie is de tak van de biologie die zich richt op het begrijpen van schimmels, hun eigenschappen, diversiteit, levenscycli, ecologie en de interacties van schimmels met andere organismen.
Mycologen bestuderen verschillende aspecten van schimmels, waaronder hun morfologie (uiterlijke kenmerken en structuur), fysiologie (functioneren van schimmels op cellulair en moleculair niveau), taxonomie (classificatie en categorisatie van schimmels) en ecologie (hoe schimmels zich verspreiden, hun rol in ecosystemen en hun interacties met andere organismen).
Mycologen kunnen zich ook bezighouden met toegepaste mycologie, waarbij ze onderzoek doen naar de toepassingen van schimmels in verschillende industrieën, zoals voedselproductie, farmacie, bio-remediëring (gebruik van schimmels om verontreinigingen af te breken) en biotechnologie.
Enkele mycologen:
Organisaties.
Nederlandse mycologen zijn georganiseerd in de Nederlandse Mycologische Vereniging. 
In Vlaanderen bestaat de Koninklijke Vlaamse Mycologische Vereniging (KVMV).

</doc>
<doc id="15905" url="https://nl.wikipedia.org/wiki?curid=15905" title="1111">
1111

Het jaar 1111 is het 11e jaar in de 12e eeuw volgens de christelijke jaartelling.

</doc>
<doc id="15907" url="https://nl.wikipedia.org/wiki?curid=15907" title="B. F. Skinner">
B. F. Skinner



</doc>
<doc id="15908" url="https://nl.wikipedia.org/wiki?curid=15908" title="Elias Magnus Fries">
Elias Magnus Fries

Elias Magnus Fries (Femsjö (Hylte), 15 augustus 1794 – Uppsala, 8 februari 1878) was een Zweeds mycoloog.
Fries werd geboren in Zweden waar hij later ging doceren in Uppsala. In 1821 publiceerde hij "Systema Mycologicum" (deel 1) - een van de eerste mycologische werken, en later "Elenchus Fungorum". Tot het voor de mycologie belangrijke Internationaal Botanisch Congres van 1987 was zijn werk samen met "Synopsis Methodica Fungorum" uit 1801 van Christiaan Hendrik Persoon het uitgangspunt voor de taxonomie van de zwammen.
Biografie.
Elias Magnus Fries was de enige zoon van een dominee. Zijn vader wist bij hem al op jonge leeftijd een passie voor botanie op te wekken. Vanaf zijn twaalfde levensjaar was hij geïnteresseerd in paddenstoelen. Toen hij zeventien was kende hij al meer dan driehonderd soorten. Er wordt gezegd dat Fries Latijn eerder leerde dan Zweeds; hij had geen problemen met het lezen van de toenmalige wetenschappelijke werken over botanie, waarvan de meeste in het Latijn waren geschreven. Door het werk van Zuid-Afrikaanse mycoloog en botanicus Persoon en andere mycologen te bestuderen leerde hij de algemene namen en beschrijvingen van veel schimmels. In die tijd was alleen Persoons kennis van paddenstoelen uitgebreider dan die van het wonderkind Fries.
Aan de universiteit van Lund behaalde Fries in 1814 de graad van doctor in de wijsbegeerte (Latijnse doctor philosophiae) en werkte daar een aantal jaren als docent. In 1820 werd hij gekozen tot lid van de Leopoldina. In 1834 verhuisde hij naar de Universiteit van Uppsala. Göran Wahlenberg (1780–1851) bekleedde daar de leerstoel botanie, Fries werd hoogleraar toegepaste economie. Na de dood van Wahlenberg in 1851 kon hij botanie voor zijn rekening nemen.
Vanaf 1821 probeerde Fries alle toen bekende schimmels te classificeren. Hij verdeelde ze aanvankelijk in vier grote geslachten, gebaseerd op de sporenvormende organen van de schimmels. Hij noemde de plaatjeszwammen "Agaricus", de buisjeszwammen "Boletus", de koraalzwammen "Clavaria" en de tandzwammen "Hydnum". Later kwam er een uitgebreidere differentiatie in families en geslachten.
Fries onderscheidde soorten op basis van hun sporekleur (een macroscopisch kenmerk) en - wat revolutionair was voor taxonomie - op basis van de microscopische structuur van de sporen en hymenium. Het geslacht "Hygrophorus" was het eerste geslacht dat werd gescheiden van andere geslachten vanwege de ontdekking van hun bijzonder lange basidia (een microscopisch kenmerk).
Hij beschreef vele soorten paddenstoelen wetenschappelijk als eerste, waaronder de hanenkam ("Cantharellus cibarius").
Fries behoorde tot tal van academies en wetenschappelijke genootschappen, waaronder de Koninklijke Zweedse Academie van Wetenschappen (sinds 1821), de Royal Society of Sciences in Uppsala (sinds 1831), de American Academy of Arts and Sciences (1849), de Russische Academie van Wetenschappen (sinds 1850), de Pruisische Academie van Wetenschappen (sinds 1854), de Kungliga Vitterhets Historie och Antikvitets Academies (sinds 1855), de Beierse Academie van Wetenschappen (sinds 1854), de Royal Society of Edinburgh (sinds 1864 ) en de Royal Society (sinds 1875). In 1847 werd hij toegelaten tot de Zweedse Academie en in 1868 ontving hij een eredoctoraat van de Universiteit van Lund.
Zijn zoon Theodor Magnus Fries (1832-1913) werd ook botanicus.

</doc>
<doc id="15909" url="https://nl.wikipedia.org/wiki?curid=15909" title="Hartlaubs eend">
Hartlaubs eend

Hartlaubs eend ("Pteronetta hartlaubii") is een eend uit het oerwoud van Centraal-Afrika. De vogel is vernoemd naar de Duitse ornitholoog Hartlaub.
Kenmerken.
Hij wordt zo'n 46 cm lang. Deze vogel kan 10-15 jaar oud worden.
Verspreiding en leefgebied.
Deze soort komt voor van Sierra Leone tot zuidwestelijk Oeganda en noordelijk Angola en is een bewoner van beboste rivieroevers. Het is dan ook heel gewoon deze eend op een tak aan te treffen.
Status.
De grootte van de populatie is in 2006 geschat op 26-110 duizend vogels. Op de Rode lijst van de IUCN heeft deze soort de status "niet bedreigd". 

</doc>
<doc id="15912" url="https://nl.wikipedia.org/wiki?curid=15912" title="Zwanen">
Zwanen

Zwanen zijn de grootste watervogels uit de onderfamilie Anserinae (zwanen en ganzen). Op een na worden alle soorten in het geslacht "Cygnus" ingedeeld. De uitzondering is de coscorobazwaan ("Coscoroba coscoroba"), die tot het aparte geslacht "Coscoroba" wordt gerekend.
Anatomie en leefwijze.
Zwanen zijn grote vogels met een lange hals. Ze zijn zwaar en stijgen moeizaam op. Bij het opstijgen trappelen ze met de poten en slaan ze krachtig met de vleugels. Ze lopen met een waggelende gang.
Het voedsel bestaat meestal uit waterplanten, die gezocht worden in ondiep water. Hierbij komt hun lange hals goed van pas. Bij gebrek aan planten eet een zwaan ook wel kleine vissen zoals voorns.
De witte zwanen komen verreweg het meeste voor op het noordelijk halfrond. De zwarte zwaan is hier een uiterst schaarse broedvogel. Deze laatste stammen af van dieren uit watervogelcollecties. Het zijn standvogels, maar in Nederland of België overleven de jongen geen zware winter.
Bij zwanen is er geen verschil in verenkleed tussen het mannetje en vrouwtje.
Zwanen werden lange tijd als toonbeeld van monogamie en onvoorwaardelijke trouw beschouwd. Recent onderzoek heeft echter aangetoond dat het niet ongewoon is dat partners elkaar bedriegen en zelfs verlaten. Het nest bevindt zich op de grond of op een berg plantaardig materiaal in of op de oever van water. Het vrouwtje broedt in 30-40 dagen gemiddeld zes bleke, effen eieren uit. Ondertussen houdt het mannetje de wacht. Bij het verdedigen van hun broedsel kunnen mannetjes behoorlijk agressief zijn. Hierbij schuwen ze het ook niet om mensen die te dichtbij komen aan te vliegen. Volgens sommigen zouden ze zelfs in staat zijn om de botten van mensen te breken, terwijl anderen geloven dat dit niet mogelijk is.&lt;ref name="http://www.goeievraag.nl"&gt;http://www.goeievraag.nl/vraag/zwaan-botten-breken-verzonnen.166446&lt;/ref&gt; De taak van het mannetje houdt niet op bij het bewaken van het broedende vrouwtje: bij sommige soorten helpt het mannetje ook met het uitbroeden van de eieren.
De nestjongen hebben nog een grijze of bruine donsvacht en een relatief korte hals. Al een paar uur na het uitkomen, kunnen ze lopen en zwemmen. Het zijn dus nestvlieders. Gedurende enkele maanden worden de jongen door beide ouders warm gehouden en bewaakt. Voedsel zoeken doen ze zelf.
Na de winter worden de jongen uit het territorium verjaagd door de ouders, vóórdat ze een nieuw nest maken.
Een zwaan leeft in het wild ongeveer 20 jaar.
's Winters leven ze in troepen.
Bijgeloof en mythen.
Volgens het volksgeloof zorgt een zwanenveer die in het hoofdkussen van de echtgenoot wordt genaaid ervoor dat hij zijn eega trouw blijft. Dit is terug te voeren op het idee dat een zwanenpaar hun gehele leven bij elkaar blijft.
Zwanen spelen een rol in verschillende mythen, zoals de kinderen van Lir, Lohengrin, Leda en Zeus de zwaan, de zwaanridder en de zwanenridder.
Soorten.
Geslacht "Cygnus" (Zwanen)
Geslacht "Coscoroba"

</doc>
<doc id="15917" url="https://nl.wikipedia.org/wiki?curid=15917" title="Kolibries">
Kolibries

Kolibries (Trochilidae) zijn een familie van vogels die inheems zijn in de beide Amerika's. Veel soorten hebben een priemvormige snavel en bont gekleurd verenkleed. Kolibries zijn uitgesproken kleine vogels; het formaat varieert tus­sen dat van een hommel en van een zwaluw. De meeste soorten bereiken een lengte van 7 tot 13 cm. Kolibries zijn gespecialiseerd in het uitzuigen van nectar uit bloemen, maar veel soorten eten ook insecten.
Kolibries onderscheiden zich naast hun formaat door hun goede vliegvermogen. Met hoge vleugelslagfrequenties zijn ze in staat om in de lucht op één plek te blijven, zich razendsnel om te keren en zelfs achterwaarts te vliegen.
In het broedseizoen verleiden de mannetjes de vrouwtjes met hun schrille zang. Bij enkele soorten voeren de mannetjes tijdens de balts een complexe vliegshow op. Het kleine, bekervormige nest wordt vaak in spinnenwebben vastgemaakt aan dunne takken van een boom of struik. Sommige soorten bouwen hun nest aan de onderzijde van grote bladeren, zoals palmbladen. Het legsel, dat meestal uit twee witte eieren bestaat, en de jongen, worden door het vrouwtje verzorgd. De kolibriefamilie telt meer dan 360 soorten. 
Eigenschappen.
Mannetjeskolibries zijn vaak bont, meestal metaalachtig groen gekleurd, met een glanzend rode, blauwe of smaragdgroene keel. De vrouwtjes zijn onopvallend gekleurd.
De vorm en lengte van de snavel verschilt per soort. Bij de zwaardkolibrie ("Ensifera ensifera") is de snavel bijna net zo lang als het gehele lijf dat 10 cm lang is. Daartegenover heeft de purperrugdoornsnavel ("Ramphomicron microrhynchum") een snavellengte van maar 5 mm. Haaksnavelkolibries hebben een sterk naar onderen gebogen snavel en de vuurstaartkluutkolibrie ("Avocettula recurvirostris") heeft een snavel die aan de top naar boven gebogen is. De vorm van de snavel is afgestemd op een bepaalde bloemvorm.
Tussen de soorten komen grote gewichtsverschillen voor. De kleinste soort, de bijkolibrie ("Mellisuga helenae") weegt 1,8 gram. De in Noord-Amerika meest voorkomende kolibrie, de robijnkeelkolibrie ("Archilochus colubris") weegt ongeveer 3 gram en is ongeveer 8 cm lang. De grootste soort, de reuzenkolibrie ("Patagona gigas") is 20 tot 22 cm lang en kan tot 23 gram wegen.
Kolibries kunnen tot 15 jaar oud worden en keren ieder jaar naar dezelfde plaats terug. Als het te koud wordt, trekken ze naar zuidelijker streken.
Kolibries hebben een lange tong, waarmee ze in de kroonbuis van de bloem kunnen komen. Om bij de nectar te raken moeten ze hun tong uitrollen. De punt van de tong is gespleten en heeft de vorm van een strohalm. Hierdoor kunnen ze bij nectar komen waar zelfs insecten niet bij kunnen. Kolibries hebben een sterke voorkeur voor oranje en rode bloemen.
Sommige soorten eten ook insecten. Kolibries moeten de hele dag eten om aan voldoende energie te komen. Zelfs als het regent blijven kolibries doorvliegen, maar kunnen dan minder voedsel vinden omdat veel bloemen zich bij regen sluiten. Wanneer het langer dan een week aanhoudend regent, sterven veel kolibries door gebrek aan voedsel.
Kolibries slapen alleen 's nachts. Tijdens de slaap daalt de lichaamstemperatuur enkele graden om energie te besparen, vergelijkbaar met de winterslaap bij beren.
Vliegvermogen.
Kolibries kunnen door de zeer snelle vleugelslag (15 tot 80 slagen per seconde, afhankelijk van de grootte van de vogel) in de lucht stil blijven hangen. Door de plaatsing van de vleugels kunnen kolibries ook achteruit vliegen. Ze kunnen zelfs recht omhoog en recht omlaag vliegen. Deze manier van vliegen vraagt echter veel energie, die verkregen wordt uit de suikers die in de nectar zitten.
De universiteit van Californië onderzocht de snelheid van de (mannetjes) Anna's kolibrie ("Calypte anna") tijdens een duikvlucht. Dit gebeurde met camera's die tot 500 opnames per seconde maakten. Er werd gemeten dat ze per seconde 385 keer hun eigen lichaamslengte aflegden.
Leefgebied.
Kolibries leven op veel verschillende plaatsen. Er zijn er die op open plaatsen leven, gebieden met veel zon en in de woestijn, maar ook die in het koude hooggebergte leven, of in het tropisch regenwoud of andere vochtige streken. Ze komen voor over het hele continent, van Alaska tot in Vuurland. De meeste komen echter voor in tropisch en subtropisch Midden en Zuid-Amerika.
Verschillen tussen de seksen.
In de regel zijn de mannetjeskolibries bont, meestal metaalachtig groen gekleurd, met een glanzend rode, blauwe of smaragdgroene keel. De vrouwtjes zijn onopvallend gekleurd. Volgens onderzoek, gepubliceerd in 2021 zijn er uitzonderingen op deze regel. Een groep onderzoekers van verschillende Amerikaanse universiteiten ontdekte dat ongeveer 25% van de in musea bewaarde kolibries die als mannetjes werden geregistreerd, feitelijk vrouwtjes waren. Hiervoor werd onderzoek gedaan aan 300 (van de meer dan 360) soorten. Dit verschil was niet eerder opgemerkt omdat in het veld het onderscheid niet gemaakt kan worden. Over de ecologische betekenis daarvan is geen duidelijkheid en deze is in het wild ook lastig te onderzoeken. Het feit dat deze vrouwtjes het verenkleed van het mannetje hadden, geeft hen vermoedelijk een voordeel bij de strijd om toegang tot voedselbronnen zoals bloemen die rijk zijn aan nectar.
Voortplanting.
Kolibries leggen in twee dagen twee relatief grote, witte eieren die na 14 tot 19 dagen uitkomen. De jongen worden gedurende 3 tot 4 weken met insecten en nectar gevoerd door de moeder. Deze voert tot 140 keer per dag, waarbij de lange snavel diep in de bek van het jong gestoken wordt. De vader verzorgt het nest niet en zorgt ook niet voor het grootbrengen van de jongen. Hij verdedigt wel het territorium tegen binnendringende soortgenoten. Omdat kolibries relatief veel moeten eten, zijn de jongen altijd onbewaakt. Ze kunnen daardoor aangevallen worden door onder meer roofvogels, katten en slangen.
Taxonomie.
Kolibries behoren tot de orde gierzwaluwachtigen. De familie splitste zich ongeveer 42 miljoen jaar geleden af van haar zustergroep, de gierzwaluwen en boomgierzwaluwen. Moleculair genetisch onderzoek gepubliceerd tussen 2007 en 2014 leverde aanwijzingen op dat de kolibries onderverdeeld kunnen worden in negen hoofdgroepen (clades). Op de IOC World Bird List (versie 11.1) staan meer dan 360 soorten kolibries. Vaak wordt de familie onderverdeeld in vijf onderfamilies: Florisuginae, Phaethornithinae, Polytminae, Lesbiinae (met geslachtengroepen (Heliantheini en Lesbiini) en de grootste van de vijf, de Trochilinae (met geslachtengroepen Lampornithini, Mellisugini en Trochilini).
Onderstaand cladogram geeft de verschillende relaties tussen onderfamilies en geslachtengroepen weer. De reuzenkolibrie ("Patagona gigas") vormt een soort buitencategorie, een clade op zichzelf.
Er worden volgens de IOC World Bird List 112 geslachten onderscheiden. Hieronder staan deze geslachten (cursief) op alfabetisch volgorde met onderfamilie (uitgang -inae) of geslachtengroep (uitgang -ini) tussen haakjes:
Evolutie.
De vroege ontwikkeling van de gierzwaluwachtigen vond vermoedelijk plaats in Eurazië. Ongeveer 42 miljoen jaar geleden splitsten de ontwikkelingslijnen van de kolibries en de gierzwaluwen zich. De basaalst bekende kolibrieachtige is "Parargornis messelensis" uit het Midden-Eoceen. Een meer ontwikkelde kolibrie-achtige was "Jungornis". "Eurotrochilus" uit het Vroeg-Oligoceen is binnen de kolibrie-achtigen de nauwste verwant van de kolibries. De klimaatveranderingen in het Oligoceen, waarbij tropische bossen plaatsmaakten voor openere en drogere ecosystemen, leidde vermoedelijk tot het uitsterven van de kolibrie-achtigen in Eurazië.
Rond 22 miljoen jaar geleden had de gemeenschappelijke voorouder van de kolibries Zuid-Amerika bereikt, waarna een snelle diversificatie plaatsvond. Vermoedelijk verspreidden de kolibrie-achtigen zich van Eurazië naar Zuid-Amerika via Beringia, aangezien een transatlantische verspreiding onwaarschijnlijk is door de te grote afstand over zee. De ontwikkeling van de Andes en het sluiten van de landengte van Panama waren belangrijke factoren in het ontstaan van een grote diversiteit aan soorten in het Neogeen. Vanaf circa 12 miljoen jaar geleden werd Noord-Amerika gerekoloniseerd door meer droogtetolerante soorten.

</doc>
<doc id="15920" url="https://nl.wikipedia.org/wiki?curid=15920" title="Kolibri">
Kolibri



</doc>
<doc id="15922" url="https://nl.wikipedia.org/wiki?curid=15922" title="Roodkapje">
Roodkapje

Roodkapje is een sprookje en de naam van de hoofdpersoon in het verhaal. De bekendste versie is begin 19e eeuw opgetekend door de gebroeders Grimm in hun "Kinder- und Hausmärchen" onder volgnummer KHM26. Een andere variant van het sprookje werd eerder door Charles Perrault (1628-1703) opgeschreven. Vooral het einde van het verhaal wijkt in deze versie af van die van Grimm.
Achtergronden.
In 2013 bleek uit wetenschappelijk onderzoek dat het verhaal in de 1e eeuw na Christus in het Midden-Oosten ontstond en niet, zoals daarvoor werd aangenomen, in China. De wetenschappers analyseerden de verhaallijn en de personages van 58 versies van het sprookje uit verschillende gebieden. Met behulp van een computermodel bepaalden ze vervolgens hoe de verschillende versies van Roodkapje aan elkaar verwant zijn. Egbert van Luik schreef in de 11e eeuw een oerversie die als het oudste schriftelijke bewijs van het roodkapje-motief geldt.
Symboliek.
De naam Roodkapje verwijst naar de kledij die het meisje in het verhaal draagt, meer specifiek het rode kapje als hoofddeksel. Naar de kenmerken van Roodkapje is veel onderzoek verricht. Roodkapje was in de originele versie van de gebroeders Grimm blond. Blond stond in de literatuur symbool voor het perfecte, het reine en het onschuldige. Een bruine of zwarte haarkleur verwees naar het onvolmaakte, het onzedelijke. Dit is ook de reden waarom de wolf in de oorspronkelijke versie bruinharig was.
Het verhaal.
Hieronder staat een samenvatting van de bekendste versie van het verhaal, de 19e-eeuwse bewerking van de gebroeders Grimm.
De hoofdpersoon is een klein meisje dat Roodkapje wordt genoemd, omdat ze altijd een rood kapje op haar hoofd draagt dat ze van haar oma heeft gekregen. Op een dag vraagt Roodkapjes moeder of Roodkapje haar zieke grootmoeder, die in een huisje diep in het bos woont, een mand vol lekkere dingen wil brengen. Roodkapje houdt erg veel van haar grootmoeder en dus wil ze dit meteen doen. Roodkapjes moeder maant haar dochter op weg naar grootmoeder netjes op het pad te blijven.
Onderweg besluit Roodkapje nog wat bloemen te plukken voor haar grootmoeder. Terwijl ze dit aan het doen is, komt ze de Boze Wolf tegen, die Roodkapje vertelt dat er een eind verderop in het bos nog veel meer mooie bloemen zijn en dat ze daar maar eens moet gaan kijken. Roodkapje volgt deze raad op en gaat dieper het bos in. De wolf spoedt zich intussen naar het huis van Roodkapjes grootmoeder en zegt aan de deur dat hij Roodkapje zelf is. De wolf peuzelt oma met huid en haar op, trekt haar kleren aan en gaat in haar bed liggen. Als Roodkapje even later arriveert, zet de wolf een krakerige stem op die lijkt op die van een oude vrouw. Terwijl Roodkapje bij het bed staat, slokt hij ook haar naar binnen.
Nu de wolf een volle maag heeft, gaat hij een dutje doen. Hij snurkt zo hard dat een jager, die buiten voorbijkomt, het hoort en besluit het huisje in te gaan. Als de jager de wolf met een dikke buik ziet liggen, snapt hij meteen wat er is gebeurd. De jager snijdt de buik van de wolf open en bevrijdt zo Roodkapje en grootmoeder, die allebei nog leven. Samen stoppen ze een paar grote stenen in de buik van de wolf, zodat die straks niet merkt wat er is gebeurd. Als de wolf wakker wordt, voelt hij zich niet lekker. Hij heeft ontzettende dorst en gaat naar buiten om water uit een put te drinken. De stenen in zijn buik rollen naar voren en hij valt voorover in de put. Sindsdien heeft niemand ooit nog last gehad van de wolf.
Achtergronden.
Mogelijke betekenissen.
Het verhaal van Roodkapje wordt vaak als voorbeeld aangehaald van de grote haat en vrees die er eeuwenlang onder de mensheid bestaan heeft jegens wolven.
In de opvatting van onder andere Sigmund Freud heeft het verhaal echter vooral veel mythologische elementen die duiden op een van de belangrijkste vragen van de mens, namelijk: waar kom ik vandaan? Waar komen de kleine kindertjes vandaan? Hoe komen ze in die buik? De wolf kan hier, net als in veel andere verhalen (zie weerwolf) staan voor de primitieve oerdriften van de mens.
Er wordt ook wel gezegd dat de tocht van Roodkapje door het bos voor haar weg naar de volwassenheid staat en het rode kapje haar eerste menstruatie symboliseert. De verfilming van het sprookje uit 1984, "The Company of Wolves" leunt zwaar op deze psychologische visie. Zoals voor bijna alle opvattingen van Freud, is ook deze opvatting niet onomstreden.
Een wat eenvoudigere verklaring voor het verhaal kan zijn, dat het een waarschuwing voor kinderen is om vooral hun ouders te gehoorzamen ("op het pad blijven") en niet op suggesties van vreemden in te gaan, omdat ze anders in grote problemen kunnen komen.
Catchphrases.
Zeer bekend geworden is de dialoog tussen Roodkapje en de wolf die in het bed van haar grootmoeder ligt. Roodkapje merkt verbaasd op dat grootmoeder ineens wel heel grote oren, ogen en tanden heeft. Bij "tanden" veert de wolf op en zegt: "Dan kan ik je beter opeten".
Varianten.
Het sprookje komt in veel landen voor.
Film en muziek.
In diverse films maakt Roodkapje haar entree, bijvoorbeeld in:
Roodkapje is ook een van de sprookjesfiguren in de tv-reeks "Once Upon a Time", waarin ze gespeeld wordt door Meghan Ory.
Ook is er een kinderliedje gebaseerd op dit sprookje: "Zeg, Roodkapje, waar ga je heen?" of ook wel: "Zeg Roodkapje, waar ga je hene(n)?". Pater Moeskroen behaalde in 1991 een grote hit met een eigen versie hiervan.

</doc>
<doc id="15924" url="https://nl.wikipedia.org/wiki?curid=15924" title="Tyfoon">
Tyfoon



</doc>
<doc id="15926" url="https://nl.wikipedia.org/wiki?curid=15926" title="Lijst van Nederlandse beeldend kunstenaars gerekend tot de hedendaagse kunst">
Lijst van Nederlandse beeldend kunstenaars gerekend tot de hedendaagse kunst

Dit is een lijst van Nederlandse beeldend kunstenaars gerekend tot de hedendaagse kunst met een artikel op de Nederlandstalige Wikipedia. Dit betreft over het algemeen kunstenaars die vanaf ca. 1960 tot nu actief zijn of zijn geweest. Zie voor oudere generaties kunstenaars de Lijst van moderne Nederlandse beeldend kunstenaars. Zie voor België de Lijst van Belgische beeldend kunstenaars gerekend tot de hedendaagse kunst.

</doc>
<doc id="15927" url="https://nl.wikipedia.org/wiki?curid=15927" title="Hoppen (vogels)">
Hoppen (vogels)

De hoppen (Upupidae) zijn een familie uit de orde Bucerotiformes. Deze familie bestaat uit één geslacht met drie soorten.

</doc>
<doc id="15929" url="https://nl.wikipedia.org/wiki?curid=15929" title="Gorzen">
Gorzen

Gorzen (Emberizidae) zijn een familie van zangvogels. Het zijn zaadeters met een speciaal gevormde snavel. De gorzen maken deel uit van de superfamilie Passeroidea. De familie telt maar één geslacht:
Dit geslacht telt meer dan veertig soorten.
Kenmerken.
Gorzen kunnen vaak aan hun opmerkelijke koptekening onderscheiden worden. Althans dat geldt voor het mannetje, de vrouwtjes hebben vaak minder kenmerken waaraan zij gemakkelijk herkend kunnen worden. Hun verenkleed is zeer gevarieerd, maar bij de meeste soorten nogal onopvallend gekleurd. De staart is vrij lang en soms gevorkt. De vleugels zijn lang en meestal spits. Ze hebben korte, kegelvormige snavels, die uitermate geschikt zijn om zaden mee te pellen. De lichaamslengte varieert van 10 tot 20 cm.
Leefwijze.
De leefwijze van gorzen is in vele opzichten vergelijkbaar met die van vinken (Fringillidae) en zij werden daar soms ook wel onder gerekend. Sommige gorzensoorten hebben dan ook een naam die het element vink bevat.
Voortplanting.
Hun komvormige nesten zijn vaak overdekt en zijn meestal laag in een struik of boom of op de grond gebouwd. Het legsel bestaat uit twee tot zeven eieren met een rode, bruine of zwarte tekening op een lichte ondergrond.
Verspreiding.
Deze familie komt alleen in Eurazië en Afrika voor. De meeste soorten leven in open landschappen, maar de biotoopvoorkeuren lopen toch sterk uiteen. De meeste soorten zijn trekvogels. In de Lage Landen zijn de geelgors ("Emberiza citrinella") en de rietgors ("E. schoeniclus") de meest algemene soorten gorzen.

</doc>
<doc id="15930" url="https://nl.wikipedia.org/wiki?curid=15930" title="Sterns">
Sterns

De sterns of sternen zijn een groep van zeevogels, die verwant is aan de steltloperachtigen en schaarbekken en vaak wordt ondergebracht in de familie Sternidae. Over de indeling van de sterns is geen consensus. Doorgaans wordt de groep tot de familie van de meeuwen (Laridae) gerekend, soms als onderfamilie (Sterninae) of als geslachtengroep (Sternini). De meeste sterns werden vroeger ingedeeld bij het geslacht "Sterna". Analyse van DNA-sequenties heeft echter geleid tot het opsplitsen van deze groep in een aantal clades wat resulteerde in een indeling in kleinere geslachten.
Sterns komen over de hele wereld voor.
Biologie en gedrag.
Veel sterns die in gematigde streken broeden, zijn lange-afstandstrekkers. Sommige soorten leggen hierbij zeer lange afstanden af. Zo ziet de noordse stern waarschijnlijk meer daglicht dan enig ander wezen, aangezien de soort in het hoge noorden broedt en de overwinteringsgebieden rond Antarctica liggen. Een noordse stern die als kuiken in de zomer van 1982 geringd was op de Farne-eilanden in het oosten van Groot-Brittannië, wist Melbourne in Australië te bereiken in oktober 1982. De vogel had daarmee een reis van 22000 km voltooid, slechts drie maanden nadat hij was uitgevlogen. De gemiddelde afstand lag boven de 240 km per dag en het was een van de langste vastgelegde afstanden die een vogel ooit had gevlogen.
Sterns zijn middelgrote vogels, meestal met een grijs of wit verenkleed en vaak met een deels zwarte kop. Ze hebben vrij lange snavels en poten met zwemvliezen. Ze zijn lichter gebouwd dan meeuwen en hebben als ze vliegen een eleganter voorkomen met een lange staart en lange vleugels. Sterns hebben geen waterdichte verenlaag en dus ze kunnen niet op het zee-oppervlak rusten.
De meeste sterns jagen op vis door te duiken. Vaak bidden ze daarbij eerst boven het wateroppervlak om hun prooi te lokaliseren. Moerassterns uit het geslacht "Chlidonias" pakken echter insecten vanaf het oppervlak van zoet water. Sterns zweven slechts zelden, maar een paar soorten (met name de bonte stern) zweven geregeld hoog boven zee. Hoewel sterns over zwemvliezen beschikken, zwemmen ze weinig, in de praktijk alleen om te baden.
Sterns broeden in grote, dicht opeengepakte kolonies. Afhankelijk van de soort en de habitat kunnen de nesten bestaan uit kuiltjes in de grond, rommelige verzamelingen stokjes in bomen of drijvende vegetatie. Sterns leven over het algemeen behoorlijk lang, zoals de meeste zeevogels. Van verscheidene soorten is bekend dat ze meer dan 30 jaar oud kunnen worden.

</doc>
<doc id="15932" url="https://nl.wikipedia.org/wiki?curid=15932" title="Lariidae">
Lariidae



</doc>
<doc id="15933" url="https://nl.wikipedia.org/wiki?curid=15933" title="Hirundinidae">
Hirundinidae



</doc>
<doc id="15934" url="https://nl.wikipedia.org/wiki?curid=15934" title="Sprookje">
Sprookje

Een sprookje is in oorsprong een mondeling overgeleverd volksverhaal waarin vaak magie een rol speelt en een beroep wordt gedaan op de fantasie van de lezer of luisteraar. Het begint vaak met de stereotiepe openingsformule "Er was eens..." en speelt zich af op een onbepaalde plaats in een onbepaald verleden, wat ook een bepaalde sfeer oplevert.
Sprookjes behoren tot een oude orale traditie en bevatten vaak een zedenles of diepere wijsheid. Er wordt een onderscheid gemaakt tussen het mondeling overgeleverde sprookje en het literaire sprookje, het individuele creatieve werk van een schrijver zoals Hans Christian Andersen. Een duidelijke scheiding tussen beide is echter niet altijd te maken. In een of andere vorm komen sprookjes over de hele wereld voor met vergelijkbare elementen. Het woord sprookje is afgeleid van het middeleeuwse 'sproke', dat verhaal of vertelling betekent. Als ongeschreven vertelling richtte een sproke zich tot ongeletterde volwassenen. Via de orale traditie kregen zij de moraliserende verhalen mee. Tegenwoordig zijn "sprookjes" kinderverhalen met levenslessen.
Als genre is het sprookje nauw verwant aan de fabel. In mindere mate is het verwant aan de legende, de mythe en de sage.
Geschiedenis.
Van veel sprookjes weten we niet precies wanneer ze voor het eerst verteld werden. De oudste Europese sprookjes kennen we van Giambattista Basiles "Lo cunto de li cunti overo lo trattenemiento de peccerille", ("Het sprookje van de sprookjes of het vermaak van de kleinen") die ons voor het eerst de geschiedenis van Raponsje (Rapunzel), Assepoester en de gelaarsde kat vertelt.
In de zeventiende eeuw tekende Charles Perrault een reeks sprookjes op die hij "Histoires ou contes du temps passé, avec des moralités: Contes de ma mère l'Oye" (1697) noemde, ofwel "De sprookjes van Moeder de Gans" waarin onder andere "De schone slaapster" en "Kleinduimpje" voor het eerst verschijnen.
In de Romantiek kregen met name de gebroeders Grimm er belangstelling voor; zij waren juristen en verzamelden niet alleen plaatselijke regels uit het gewoonterecht uit alle streken en steden van Duitsland, maar begonnen tevens volksvertellingen en sprookjes te verzamelen. Zij stelden hun collectie op schrift die onder de titel "Kinder- und Hausmärchen" werd uitgegeven, ook in vertalingen buiten het Duitse taalgebied. Aan hen hebben we onder andere "Hans en Grietje" en "Sneeuwwitje" te danken, maar ook "Vrouw Holle" die het laat sneeuwen door haar donzen bed op te schudden en oordeelde over goed en kwaad. Rond het begin van de negentiende eeuw verscheen een verzamelwerk van Friese sprookjes van Waling Dykstra en De Mont en De Cock gaven een verzamelwerk van Vlaamse sprookjes uit. De sprookjes hadden grote overeenkomsten en kwamen dus in een groot gebied voor.
In het Midden-Oosten waren sprookjes al veel langer populair, getuige de vertellingen in "Duizend-en-een-nacht" door Scheherazade, een sprookjesachtige raamvertelling met een groot aantal verhalen waaronder dat van "Aladin en de wonderlamp", "Sinbad de zeeman" en "Ali Baba en de veertig rovers". Ook hier dienden de verhalen, die niet altijd even onschuldig waren, “ter leringh ende vermaeck”.
Later werd Hans Christian Andersen bekend met veel nieuwe sprookjes, zoals "De kleine zeemeermin", "De nieuwe kleren van de keizer" en veel andere.
Andere schrijvers zijn bijvoorbeeld Charles Dickens, wiens "A Christmas Carol in Prose" zeker een sprookje genoemd kan worden. Zo werden sprookjes tot een literair genre. Godfried Bomans, bijvoorbeeld, bracht in 1946 een bundel sprookjes uit, bleef het genre trouw en schreef nog veel andere.
Men zou zelfs kunnen zeggen dat verhalen zoals "In de ban van de Ring", "De Kronieken van Narnia" en "Alice in Wonderland" een voortzetting van deze traditie zijn.
Ook de oude sprookjes zijn nog altijd in omloop, hoewel de verhalen inhoudelijk soms wel veranderd zijn. In de nieuwere versies (zoals de Disney-films) loopt het verhaal altijd goed af, dit was in de oorspronkelijke versie zeker niet altijd het geval. De sprookjes zijn tegenwoordig gekuist, om geschikt te blijven voor de jonge kinderen in de veranderende morele tijdgeest. Deze veranderingen zijn te zien in de verschillende drukken van "Kinder- und Hausmärchen".
Enkele kenmerken.
In het algemeen hebben traditionele sprookjes de volgende kenmerken gemeen:
Hoofdpersonen en -figuren.
Een schare verhaalfiguren bevolkt de sprookjeswereld. De volgende komen veel voor:
Opvallend is dat de hoofdpersonages vaak geen echte naam hebben, om het universele karakter van een sprookje te onderstrepen. Indien de karakters toch een naam hebben, wijst deze op een eigenschap (Roodkapje, Sneeuwwitje, Goudlokje, Slimme Hans, IJzeren Hendrik, ...) of is de naam alledaags (zoals in Hans en Grietje), symbolisch voor de gewone mens.
De (vaak naamloze) personages wonen meestal in een “land hier ver vandaan” (ver over de bergen of zeeën, soms achter de wolken). Er wordt meestal een beschrijving van de omgeving en de woning gegeven. Vaak komen personages in de loop van hun leven in onbekende gebieden terecht en beleven daar hun avonturen.
Onderwerpen.
Sprookjes komen in vele vormen voor; veelgebruikte onderwerpen zijn:
Betoverde voorwerpen.
In een kristallen of glazen bol, waterplas of spiegel kan de toekomst gezien worden. Maar ook andere voorwerpen spelen vaak een belangrijke rol, zoals spinnewielen, weefgetouwen, spoelen, vingerhoedjes, appels, eieren, toverdrankjes, (olie-) lampen, vliegende tapijten, schoenen, laarzen, kleding, munten en sieraden, zoals (gouden of zilveren) ringen. Vaak brengen de magische voorwerpen rijkdom en/of voedsel in overvloed en wensen komen uit, men kan naar verre oorden reizen.
Het voorwerp wordt vaak bewaakt door een heks, duivel, draak of ander mythisch dier, of kan door mensen niet bereikt worden door de locatie ervan. Soms is het oplossen van een raadsel genoeg, zoals het noemen van een naam in "Repelsteeltje", maar vaker zijn de opdrachten fysiek.
Men zal alles doen om zo'n voorwerp in bezit te krijgen en belandt hierdoor soms in langdurig, of eeuwig, onheil doordat de vloek van het voorwerp of de bewaker hen treft. In andere verhalen krijgt men juist onverwachte hulp van het voorwerp of de bewaker en de gekregen speciale gave kan naar hartenlust gebruikt worden.
De schat kan ook symbolisch worden gezien in de vorm van de prinses (of prins) waarmee een huwelijk wordt gesloten na het volbrengen van de moeilijke opdrachten, of het verslaan van het kwaad.
Een ring of magische cirkel wordt vaak als bescherming gebruikt. Bepaalde kleding en voetbescherming kan onzichtbaar maken, of juist zelf onzichtbaar zijn.
In "Belle en het Beest" is het hele kasteel, inclusief alle bedienden, betoverd door het gedrag van de prins. Dit verhaal heeft veel overeenkomsten met Psyche en Eros uit de Griekse mythologie.
Opdrachten.
Ook normale mensen kunnen door het voorwerp of door hulp van de "bewaker" veel macht verkrijgen. Vaak krijgt de hoofdpersoon hulp van "toevallige voorbijgangers" (of herkent de hoofdpersoon de belangrijke persoon niet, omdat hij niet op zoek is naar het bewuste voorwerp en juist daardoor de ware vinder zal zijn), vaak alleen als hij dit ook echt verdient. Assepoester, maar ook andere figuren, krijgt al snel magische hulp om haar prins te zien als ze hier om vraagt.
Als de voorwerpen of schat (of vrouw) enkel voor eigen belang worden verlangd, komt dit de persoon bijna altijd duur te staan. Zo krijgt de Luie Liesje in "Vrouw Holle" pek en veren in plaats van goud over zich heen, maar zij had dan ook niet zeven jaren goede diensten verleend zoals Vlijtige Liesje. Ook wordt de persoon vaak als straf voor eeuwig in dienst van de duivel gesteld.
Onzelfzuchtigheid en mededogen worden beloond, vaak krijgt de persoon zelfs meer dan hij had verwacht. Soms echter kan met een list voldaan worden, en beseft de duivel niet dat hij voor de gek is gehouden. Zo snijdt de soldaat in "De Grafheuvel" de zool van zijn laars, zodat deze niet gevuld raakt met goud, en krijgt zo de schat van de duivel en bevrijdt de ziel van een overleden rijke boer. Hij wil echter, wijselijk, niks van het goud van de duivel voor zichzelf houden.
Soms worden (drie) zoons op pad gestuurd om een beroep te leren, en keren pas na vele jaren terug naar huis zoals bij "Tafeltje dek je, ezeltje strek je en knuppel uit de zak".
Magische plaatsen en planten.
Af en toe heeft het betoverde land een naam gekregen, vaak gaat het dan om een Sprookjesland, Wonderland of Nooitgedachtland. Ook landschappen in de "normale" wereld (zoals grafheuvels, bergen, meren, rivieren, bomen etc.) hebben bijzondere gaven.
Planten hebben vaak een symbolische betekenis, zoals de (wilde) roos. Planten kunnen soms tot in de wolken reiken, zoals in "Sjaak en de bonenstaak", en geven zo toegang tot een magische wereld.
Opvallend is dat de naam van het sprookjesfiguur ook de naam van een plant kan zijn, zoals Vlijtig Liesje en het Vlijtig liesje, Raponsje/Rapunzel en het "Rapunzelklokje" wat ook wel "Repelsteeltje" wordt genoemd. Ook voorwerpen kunnen naar planten verwijzen, zoals naar de giftige paddenstoel vingerhoedje of vingerhoedskruid.
Het ondoordringbare woud van wilde rozen (met stekels) lijkt te verwijzen naar de stekelige doornappel, het lijkt erop dat de heks het gif van de plant heeft gebruikt om Doornroosje jarenlang te laten slapen. Het was jarenlang in het hele land uitgeroeid in opdracht van de koning die zijn dochter wilde beschermen. Toen zijn dochter in slaap was had hij veel verdriet en liet zich ook betoveren. Toen kwam ook het giftige bos weer terug. Het is erg moeilijk voor de held om het doel te bereiken, zonder zich te prikken in het gevaarlijke betoverde bos.
De giftige appel speelt vaker een rol in sprookjes en kan personen voor zeer lange in slaap brengen, zoals ook Sneeuwwitje gebeurde. De prins van Raponsje wordt blind nadat hij in een doornstruik valt.
Er wordt vaak verwezen naar alruin als zijnde de liefdesappel (die ook in de Bijbel wordt genoemd). Vaak heeft deze plant echter een slechte naam gekregen en is bekend als heksenkruid. De granaatappel is een symbool van verschillende godinnen, zoals Astarte, en is geassocieerd met de mythologie van Demeter en Juno.
In "Het oneindige verhaal" ("Die unendliche Geschichte") van Michael Ende komt de 11-jarige Bastiaan Balthazar Boeckx als hij een boek uit een antiekwinkel leest in een parallelle fantasiewereld terecht, waarin alleen hij de stervende keizerin en daarmee het hele rijk Fantasië kan redden. Langzamerhand verliest hij zijn oorspronkelijke doel uit het oog.
In "De gebroeders Leeuwenhart" van Astrid Lindgren speelt de dood een zeer belangrijke rol. De doodzieke Karel Leeuw wordt eerst door zijn oudere broer Jonathan – die daarbij zelf om het leven komt – uit een brandend huis gered. Vervolgens sterft Karel alsnog aan zijn ziekte en komt zijn oudere broer weer tegen in Nangijala, het rijk van de doden, waar echter ook de slechte vorst Tengil regeert.
Hallucinogene middelen.
Er wordt wel gedacht dat dit symbool staat voor hallucinogene middelen, zoals aanwezig in bepaalde (giftige) paddenstoelen (de woonplaats van kabouters en dwergen, tegenwoordig bekend als paddo's) zoals de dodelijke vliegenzwam, maar ook andere planten zoals de doornappel, moederkoorn. Ook bepaalde soorten kikkers en padden zijn giftig, door huidcontact kan de hallucinogene werking al intreden (na bijvoorbeeld een kus).
Ook de oosterse olielamp lijkt te verwijzen naar het inademen van gassen (voor het aroma werden planten toegevoegd). Hierna vloog men op het vliegend tapijt naar verre of magische oorden, en terug. In weer andere sprookjes moet men over de regenboog gaan om het magische land te bereiken. Tijdens hallucinaties worden inderdaad vaak kleursensaties waargenomen.
Ook in mythologieën komen de hallucinogene werking van planten veelvuldig voor. Het is bekend dat priesteressen in het verleden al gebruik maakten van de stoffen. Ook werden natuurlijke giftige gassen ingeademd, zoals bij het Orakel van Delphi. Ook andere manieren waren gebruikelijk, zoals kauwen op bladeren. Cultusplaatsen waren vaak in de vrije natuur, bij water, een bos of boomheiligdom. De priesteres van een heiligdom kan gezien worden als fee of nimf. Priesteressen hadden kennis over de werking van de kruiden en kon je op deze manier naar "magische oorden" brengen.
Sommige producten (vooral snoepgoed dat gegeten wordt tijdens feestelijke gelegenheden) bevatten ingrediënten die een bewustzijnsverhogende werking hebben. Bijvoorbeeld speculaas, dat volgens oude gebruiken in de vorm van een speculaaspop door een jongeman gegeven werd aan het meisje dat hij begeerde. Hij moest echter afwachten of zij het cadeautje accepteerde. Het is een voorloper van het huidige gebruik cadeautjes te geven tijdens Sinterklaas en kerst. Denk hierbij ook aan de kikkerkoning die pas na lange tijd zijn zoen kreeg.
Nog altijd worden producten met stimulerende of remmende effecten gebruikt bij de bereiding van voedsel. Veel kruiden zijn in hoge dosering giftig, en kunnen zeker hallucinaties veroorzaken. Bekende voorbeelden zijn nootmuskaat en kruidnagel. Ze zijn nadrukkelijk aanwezig in bijvoorbeeld speculaas en kruidnoten (tegenwoordig in kleine "veilige" hoeveelheden, maar niet voor niets wordt gewaarschuwd laurierbladeren te verwijderen voordat het gerecht gegeten wordt). Vaak zijn de producten die tegenwoordig kunnen worden gevonden in de supermarkt in samenstelling erg veranderd, zodat er weinig over is van het oorspronkelijke product (denk ook aan speculoos; speculaas zonder speculaaskruiden).
Hans en Grietje aten van het peperkoekhuisje van de heks, en werden lang gevangengenomen. Grietje moest het huishouden doen, wat vrouwen meestal moeten doen als het kwaad hen te pakken krijgt, Hans kon niet uit zijn gevangenis en overleefde enkel doordat de heks slechte ogen had. Pas toen Grietje de heks in de oven duwde, was het kwaad verslagen. Dit lijkt te verwijzen naar het bakken van het voedsel, dat de werking van de kruiden inderdaad beïnvloedt.
Gevangenschap.
Vaak komen hoofdpersonen voor langere tijd (zeven of honderd jaren) gevangen te zitten in een landschap. Soms is de gevangenis een normaal kasteel, toren of juist een onderaardse plek. Meestal is men afgesloten van de zon. Personen komen in dienst van de duivel, vrouwen moeten vaak zijn huis schoonhouden. Soms wordt de hoofdpersoon of prins in slaap gebracht of betoverd en in een dier veranderd, en moet wachten tot iemand te hulp zal komen.
In andere verhalen moet de hoofdpersoon zich juist verstoppen, zoals het zevende geitje van "de wolf en de zeven geitjes" die in de klok (symbool voor tijd) gaat zitten tot zijn moeder terugkomt van de markt.
Als prinsen (of moeders) te hulp komen, moeten ze vreemde en onmogelijke opdrachten volbrengen, zoals het vervangen van de geitjes door stenen, het leegdrinken (of leegscheppen met een lek vingerhoedje) van een vijver of meertje, het verplaatsen van bergen en het afleggen van enorme afstanden in korte tijd. Door het volbrengen van deze opdrachten wordt het kwaad verslagen, maar vaak moet echter daarna steeds een nieuwe opdracht volbracht worden. Als dit lukt, is het kwaad voor goed verslagen.
Scheherezade redt haar eigen leven door sprookjes te vertellen, de wraaklustige Shahriaar is onder de indruk en laat haar na duizend-en-een nachten van beproevingen aan zijn zijde leven.
Vruchtbaarheid.
Voorwerpen of plaatsen zijn in meerdere sprookjes vruchtbaarheidssymbolen, er komt vaak bloed in sprookjes voor zoals bij het prikken van een spinnewiel of het "rode kapje" van Roodkapje. Ook Sneeuwwitjes komst werd voorspeld toen haar moeder zich prikte aan een naald en een druppel bloed in de witte sneeuw viel.
Kinderen worden soms zelfs moedwillig achtergelaten door hun ouders en moeten dan alleen zien te overleven in de woestenij met de vele gevaren. Dit kan gezien worden als het pad naar volwassen (en vruchtbaar) worden. Soms worden de kinderen achtergelaten in een bos omdat er geen voedsel is, zelfs de kruimeltjes worden door vogels opgegeten, maar vaker speelt verbanning door een boze stiefmoeder een rol.
Prins en prinses of broertje en zusje staan voor het mannelijke en vrouwelijke, ook wel zon en maan. De prinses is gevangen door een duivel of heks, of door haar eigen vader of (stief)moeder. Soms echter is ze voor haar eigen veiligheid verbannen uit het kasteel, zoals in de Engelse versie van Doornroosje. In sprookjes zit de prinses afgesloten van de zon (de prins) gevangen, vaak ondergronds in het hol van de duivel of in een (kasteel)toren die niet voor iedereen te bereiken is.
Meestal is de plaats door magie onbereikbaar of onvindbaar gemaakt, zoals het betoverde bos en kasteel in Doornroosje (waar bovendien de gehele bevolking in slaap is gebracht). Soms echter is de gevangenschap niet bovennatuurlijk.
Haren spelen een symbolische rol, jonge vrouwen droegen hun haren lang als teken dat ze nog maagd waren. De haren werden afgeknipt als ze in het huwelijk traden.
In "Raponsje" maakt de prins tijdens zijn vele bezoekjes Raponsje zwanger. Als de heks erachter komt dat Raponsje als ongetrouwde vrouw hoogzwanger is, wordt de aanstaande moeder het lange haar afgeknipt (zodat men kon zien dat zij geen maagd meer was), en alleen naar een verre woestenij verbannen. De aanstaande vader wordt, nadat hij in een doornstruik valt, blind en als hij merkt dat zijn geliefde naar een ver oord is verbannen trekt hij alleen de wijde wereld in.
Het was indertijd gebruikelijk om ongetrouwde zwangere vrouwen elders te laten bevallen, al voordat de zwangerschap duidelijk zichtbaar was gingen ze ver van de woonplaats "in de kost om te werken" en pas na de bevalling keerde het meisje alleen terug. Ook jongemannen hadden hierover niks te zeggen, de ouders beslisten.
Moraal.
De dichotomie van Goed en kwaad speelt een belangrijke rol. Diefstal en leugen worden altijd bestraft, als goedmaker moet meestal het eerste wat nieuw is (in het huis) aan het kwaad worden gegeven. Niet altijd is degene die ruilt op de hoogte van de waarde, vaak is het namelijk een pasgeboren kind dat dan levenslang in dienst komt van de heks of duivel. Dit is ook zo in "Raponsje" die door de buurvrouw in de toren wordt opgesloten. Haar naam verwijst naar de gestolen groente uit de tuin van de heks die haar als eigendom kreeg.
In "Het kind van Maria" is het breken van regels en liegen ook de reden dat die persoon niet langer als deugdzaam werd beschouwd, het meisje wordt verstoten en ook hier worden de kinderen afgenomen.
Rijkdom.
Andere sprookjes nemen de adel op de hak, die in zijn honger naar rijkdom en macht zeer zelfzuchtig en onredelijk is geworden in zijn gedrag. Een voorbeeld hiervan is "de nieuwe kleren van de keizer". Vaak ook zijn (rijke) boeren onderwerp van hoon, zonder dat ze het zelf door hebben. Zo zijn er verschillende verhalen over een luie man of vrouw, of echtpaar. Zij krijgen onverwacht een rijkdom of zijn al rijk, maar de rijkdom wordt verkwist door het simpelweg niet te verzorgen. Wijze lessen komen ook voor in sprookjes als "strohalm, kooltje vuur en boontje".
De verhalen zijn waarschijnlijk een manier voor de arme bevolking om met de verschillen in rijkdom om te gaan. Maar het wijst ook op de waarde van dingen die normaal lijken en over beslissingen in het leven. Raponsje werd geruild voor de groente uit de tuin, op korte termijn was de honger verdwenen. Maar de rest van hun leven zal het echtpaar moeten leven met het feit dat ze hun dochter hebben verkocht.
Opvallend zijn de leugensprookjes, hier lijkt alles te zijn zoals het niet is. Ook Luilekkerland is niet zoals de wereld die wij kennen.
Soorten sprookjes.
Er bestaan verschillende soorten sprookjes. Een mogelijke indeling is de volgende:
Populairste sprookjes in Nederland.
Bij Nederlandse volwassenen voeren anno 2008 de sprookjes Sneeuwwitje, Assepoester en Doornroosje de top drie aan, bij kinderen van de ondervraagde Nederlanders is Assepoester favoriet, gevolgd door Sneeuwwitje en Roodkapje. Dit werd bekendgemaakt op de door de Efteling georganiseerde Dag van het Sprookje, die jaarlijks wordt gehouden op 7 juli.
In andere talen.
In het Engels en Frans heet een sprookje "feeënverhaal" ("fairy tale" respectievelijk "conte de fées"). Het Duitse "Märchen" is afgeleid van "maere", verwant aan het Nederlandse "mare", een "bericht" of "gerucht". Een mare staat ook wel voor fee of geest, zie ook nachtmerrie.

</doc>
<doc id="15935" url="https://nl.wikipedia.org/wiki?curid=15935" title="Lijst van sprookjes">
Lijst van sprookjes

Dit is een overzicht van alle sprookjes.
Sprookjes van H. C. Andersen.
Zie ook lijst van sprookjes en vertellingen van Hans Christian Andersen

</doc>
<doc id="15939" url="https://nl.wikipedia.org/wiki?curid=15939" title="Mus">
Mus



</doc>
<doc id="15940" url="https://nl.wikipedia.org/wiki?curid=15940" title="Mussen">
Mussen

De mussen (Passeridae) zijn een familie in de orde der zangvogels. De familie telt 49 soorten. Een aantal soorten komt in Europa voor, de bekendste daarvan is de huismus.
Kenmerken.
Mussen zijn bruinachtige vogels met een vrij dikke snavel, een aanpassing aan het eten van zaden. Dit is ook het geval bij enige gorzen. De verschillende soorten mussen hebben duidelijke kenmerken, waardoor ze goed van elkaar zijn te onderscheiden. Wanneer ze jongen hebben, worden die ook met insecten gevoed.
Taxonomie.
De mussen behoren tot de superfamilie Passeroidea. Dit is een grote groep onderling zeer verschillende families, waartoe veel andere zaadetende vogelsoorten behoren, zoals de vinken en gorzen, maar ook insecteneters zoals de heggenmus en de piepers en kwikstaarten. 
Anders dan hun naam doet vermoeden zijn mussen geen nauwe verwanten van de heggenmus. Ook zijn ze niet verwant aan de grasmus, die tot de superfamilie Sylvioidea hoort. Tot de familie behoren wel een aantal soorten die wevervogels worden genoemd. De familie wevervogels is ook nauw verwant aan de Passeridae. 

</doc>
<doc id="15942" url="https://nl.wikipedia.org/wiki?curid=15942" title="Angola">
Angola

Angola (uitspraak: [ɑŋˈɣola]), officieel de Republiek Angola (Portugees: "República de Angola"), is een land in Zuidwest-Afrika. Het wordt in het zuiden begrensd door Namibië, in het noorden door Congo-Kinshasa, Zambia in het oosten en in het westen grenst het aan de Atlantische Oceaan. De hoofdstad is Luanda waar circa een derde van de bevolking woont. De Angolese exclave Cabinda ligt in het noorden tussen Congo-Kinshasa en Congo-Brazzaville aan de Atlantische Oceaan. Op 16 mei 2014 werd een volkstelling gehouden. Angola telde op dat moment 25,8 miljoen inwoners.
De Portugezen waren aanwezig in enkele (meestal aan de kust gelegen) plaatsen van het territorium wat nu Angola is, van de 16e tot de 19e eeuw, op verschillende manier contact hebbende met de bevolking. In de 19e eeuw begonnen ze zich langzaamaan in het binnenland te vestigen. Angola was, als een Portugese kolonie dat het huidige gebied omvatte, niet gesticht voor het einde van de 19e eeuw, en 'efficiënte bezetting', zoals geëist door de Conferentie van Berlijn (1884), werd slechts behaald in de jaren 1920. Onafhankelijkheid werd bereikt in 1975, na een lange onafhankelijkheidsstrijd. Daarna moest Angola een lange burgeroorlog van 1975 tot 2002 meemaken. Het land heeft grote hoeveelheden aan reserves van mineralen en aardolie, en voornamelijk hiermee behaalde de economie een groei in de dubbele cijfers gedurende het eerste decennium van de 21e eeuw. Ondanks dit blijven levensstandaarden laag; de levensverwachting en kindersterftecijfers van Angola behoren tot de slechtste in de wereld. Het programma van 'Nationale Reconstructie' van de regering moet hier nog verbetering in aanbrengen.
Geschiedenis.
De geschiedenis van Angola kan worden verdeeld in verschillende perioden. Het huidige Angola bestaat pas sinds de verovering van het binnenland door de Portugezen aan het begin van de 20e eeuw als één politieke eenheid en sinds 1975 als onafhankelijke staat. De naam Angola is daarbij afgeleid van de titel Ngola van de heersers van het voormalige koninkrijk Ndongo. Later werd deze naam gebruikt voor de Portugese kolonie waaruit het huidige Angola is ontstaan is. Daarvoor hadden de verschillende volken die Angola bewonen, zoals de Bakongo, Akwambundu en de Ovimbundu, hun eigen geschiedenis, cultuur/taal en godsdiensten. Deze verschillen spelen echter in het huidige Angola nog steeds een belangrijke rol.
Vroege geschiedenis.
In de 15e eeuw bestonden in het gebied van het huidige Angola verschillende koninkrijken en stamgebieden, waaronder Kongo, Ndonga en Lunda. In 1483 werd Kongo door de Portugese ontdekkingsreiziger Diogo Cão ontdekt. Vanaf dat moment dreven de Portugezen handel met de Bakongo en Akwambundu, maar spoedig werd er ook door de Portugezen in Luanda een buitenpost ingesteld die zich vooral bezighield met de handel in slaven. Later werd een tweede buitenpost ingesteld in Benguela, voor de handel met de Ovimbundu. In de loop der eeuwen zijn er ongeveer 4 miljoen Angolezen als slaven verhandeld en naar met name Brazilië verscheept. In 1858 werd door de Portugese regering de slavenhandel afgeschaft, maar de Angolezen die als contractarbeider bij de Portugezen in dienst waren, leden een bestaan dat niet veel afweek van de slaven.
Koloniale periode.
In de 19e eeuw werd Angola formeel een Portugese kolonie onder de naam "Portugees West-Afrika". Hoewel het moederland, Portugal, in 1910 een liberale republiek werd, veranderde er niets aan de koloniale situatie in Angola. In 1928 kwam António de Oliveira Salazar in Portugal aan de macht. Sindsdien was het officiële beleid van de Portugese regering massale emigratie van Portugese boeren en ondernemers naar Angola om de blanke aanwezigheid aldaar te versterken. In 1912 werd de "Lliga Nacional Africana", een nationale Angolese beweging, opgericht.
Bevrijdingsbewegingen.
Na de Tweede Wereldoorlog werd Angola een overzees gebiedsdeel en een Angolese afgevaardigde werd naar Lissabon gezonden naar de Kamer van Afgevaardigden. Onvrede over de situatie nam in de jaren vijftig toe en in 1956 werd de MPLA (Volksbeweging voor de Bevrijding van Angola) opgericht. De MPLA trachtte aanvankelijk via vreedzame weg de onafhankelijkheid van Angola te bereiken, maar in de jaren zestig greep men toch naar de wapens. De voorzitter van de MPLA, Agostinho Neto, werd later de eerste president van een onafhankelijk Angola. Naast de MPLA werd in 1962 de FNLA (Nationaal Bevrijdingsfront voor Angola) opgericht.
In 1966 stapte Jonas Savimbi, een Ocimbundu, tot dan toe een vooraanstaand FNLA-lid, uit de FNLA uit onvrede over de dominante rol van Bakongo en richtte de door Ovimbundu beheerste Unita (Nationale Unie voor de Totale Onafhankelijkheid van Angola) op.
Een vierde, kleine bevrijdingsbeweging, was de Frente para a Libertação do Enclave de Cabinda (Front voor de Bevrijding van Cabinda).
Begin jaren zeventig waren de MPLA en de FNLA veruit de grootste bevrijdingsbewegingen. Waren de andere Afrikaanse staten inmiddels onafhankelijk, de Portugese regering dacht er niet aan om haar koloniën in Afrika (Angola, Guinee-Bissau, Mozambique en Kaapverdië) op te geven. De 'Anjerrevolutie' in Portugal bracht in 1974 echter een nieuwe regering aan de macht die wél een voorstander was van onafhankelijkheid van de koloniën. In januari 1975 kwamen de Portugese regering, de Unita, de MPLA en de FNLA bijeen in de Portugese stad Alvor. In november 1975 beloofde Portugal de soevereiniteit over te dragen aan de Angolezen, maar dit akkoord bleef een dode letter. De verzetsbewegingen begonnen elkaar aan te vallen en alle drie probeerden ze zo snel mogelijk de Angolese hoofdstad Luanda te bereiken.
Onafhankelijkheid.
Uiteindelijk bereikte de MPLA Luanda als eerste en op 11 november 1975 droegen de Portugezen de macht over aan de MPLA. MPLA-voorzitter dr. Agostinho Neto werd president en Lopo de Nascismento werd premier. De MPLA regering riep de Volksrepubliek Angola uit en het land werd een eenpartijstaat met de MPLA-Partij van de Arbeid als enige toegestane partij.
De UNITA (União para a independência total de Angola) en de FNLA vormden in 1975 een tegenregering (Democratische Volksrepubliek Angola), met Jonas Savimbi en Holden Roberto als presidenten. In 1976 verdween de FNLA van het toneel en werd de UNITA de dominerende verzetsbeweging tegen de MPLA-regering.
De UNITA wist ondanks steun van Zuid-Afrika geen overwinning te behalen op de MPLA. In mei 1978 trok het Zuid-Afrikaanse leger daarom Angola binnen. Daarmee begon de Zuid-Afrikaanse Grensoorlog. Omdat de MPLA geholpen werd door Cuba en in mindere mate ook de Sovjet-Unie werd het een slepend conflict. In 1988 werd er na Amerikaanse bemiddeling vrede gesloten tussen Zuid-Afrika en Angola. Dit maakte echter geen einde aan de burgeroorlog tussen UNITA en de MPLA.
Geografie.
Angola heeft een grofweg vierkante vorm en is op zijn breedste punt circa 1300 km breed. De oppervlakte van het land is circa 1.250.000 km². Angola heeft een exclave, Cabinda, die zich bevindt aan de Atlantische kust iets ten noorden van de grens tussen de rest van Angola en Congo-Kinshasa. Angola heeft een kustlijn van 1625 km; de landgrenzen hebben opgeteld een lengte van ongeveer 4800 km.
Het Biéplateau, dat het centrale gebied van het land vormt, heeft een gemiddelde hoogte van 1830 m. Het vormt zich als een abrupte verhoging uit het kustlaagland. De onregelmatige topografie van de hoogvlakte heeft in de vorming van talrijke wildwaterstromen en watervallen geresulteerd, die voor de productie van waterkrachtenergie worden gebruikt. De belangrijkste rivieren van het land zijn Cuanza (Kwanza) en Kunene (Cunene).
Het landschap van Angola wordt gekenmerkt door savannes en grasland. In het noordoosten zijn daarentegen dicht beboste valleien te vinden, die voor hun hardhout worden gebruikt, en aan de smalle kuststrook zijn gecultiveerde palmbomen aangeplant. Vroeger waren er grote regenwouden in het land, maar die zijn grotendeels verdwenen als gevolg van de bewerking van het land voor de landbouw.
Natuur.
Net als in andere Afrikaanse landen met veel savannes kwamen in Angola diverse wilde dieren voor, waaronder de olifant, neushoorn, giraffe, gnoe, zebra, buffel en verschillende soorten primaten, vogels, reptielen en insecten. De grotere van deze dieren zijn echter veelal tijdens de burgeroorlog afgeschoten. Er zijn 13 nationale parken in het land.
Klimaat.
Angola heeft een tropisch klimaat, met een duidelijk te onderscheiden droog en nat seizoen. Er valt over het algemeen weinig regen in het zuiden en langs de noordkust (rond Luanda). In noordelijk Angola is het gewoonlijk droog en koel van mei tot oktober en nat en heet vanaf van november tot april.
Bestuurlijke indeling.
Angola kent naast de centrale overheid ook andere bestuurslagen, territoriale onderdelen waar regels vastgesteld en/of beslissingen worden genomen over bepaalde gebieden en/of hun bewoners. Het betreft de volgende bestuurslagen:
Angola is onderverdeeld in achttien provincies, te weten:
Bevolking.
In 2014 werd sinds lange tijd een volkstelling gehouden. Er werden 25,8 miljoen inwoners geteld, waarvan 52% vrouw. Iets minder dan twee derde van de bevolking woonde in stedelijke gebieden en 37% was woonachtig op het platteland. De provincie Luanda had met 7 miljoen mensen de meeste inwoners. De bevolkingspiramide heeft een brede basis, in 2014 was bijna de helft van de bevolking jonger dan 15 jaar. Slechts 2,4% van de bevolking was ouder dan 65 jaar. De gemiddelde leeftijd van de totale bevolking was 20,6 jaar in 2014.
Angola is dunbevolkt: de bevolkingsdichtheid is volgens de volkstelling (2014) 20,7 mensen per vierkante kilometer. Vooral op het droge zandland en in het oosten leven erg weinig mensen. Door oorlog en ziekte zijn sinds de onafhankelijkheid veel mensen omgekomen. Toch is de bevolkingsgroei hoog; net als in vele andere Afrikaanse landen heeft Angola een hoog geboortecijfer. Ook is het sterftecijfer hoog, waardoor de bevolking minder hard groeit dan in sommige andere landen. De levensverwachting in Angola behoort tot een der laagste ter wereld, deze is voor vrouwen 63,7 jaar en voor mannen 58,1 jaar.
Etnische groepen.
Angola kent verschillende etnische groepen met een eigen geschiedenis, cultuur en godsdiensten.
De Ovimbundu is de grootste etnische groep, gevolgd door de Mbundu en de Bakongo. De Ovimbundu wonen voornamelijk op het Biéplateau, maar velen zijn naar de steden Lobito en Luanda getrokken. De Mbundu zijn vooral vertegenwoordigd in Luanda en de Malanje-hoogvlakte. De Bakongo wonen voornamelijk in het uiterste noorden van het land. Tevens zijn er de "mestiços", mensen die deels van Europese en deels van Afrikaanse afkomst zijn. Voor de onafhankelijkheid was er ook een invloedrijke minderheid van Europeanen; na de onafhankelijkheid van Portugal hebben echter veel Europeanen Angola verlaten.
Godsdienst.
Het christendom is met ca. 79% de belangrijkste godsdienst in Angola (41% katholieken en 38% protestanten). Sinds de eerste contacten met de Portugezen werden veel mensen uit de verschillende Angolese volkeren door de eeuwen heen gekerstend (mede door de arbeid van de missionarissen en zendelingen). 12% van de bevolking is niet gelovig en minder dan 9% heeft een andere godsdienst, waarvan minder dan 1% de islam aanhangt.
De Katholieke Kerk in Angola vormt samen met de Kerk in Sao Tomé en Principe drie kerkprovincies met 17 bisdommen, waarvan drie aartsbisdommen: Huambo, Luanda en Lubango.
Taal.
Ongeveer 95% van de bevolking is van Afrikaanse afkomst. Een meerderheid van de bevolking spreekt wel Portugees. Ongeveer 20% spreekt een inheemse Bantoetaal, als tweede taal met Portugees als eerste en ongeveer 40% spreekt een Bantoetaal als moedertaal en Portugees als tweede taal.
Portugees is mede hierdoor de enige officiële taal in Angola. Kongo, Chokwe, Umbundu, Kimbundu zijn erkend als "nationale" talen. Onder immigranten wordt ook Engels en Chinees gesproken.
Grootste steden.
De tien grootste steden van Angola waren volgens de laatste volkstelling van 1970 en een schatting voor 2009:
Cultuur.
Angola is een land met vele kleine cultuurtradities, maar de oorsprong ligt in de Centraal-Afrikaanse Bantoetraditie, net als in de omliggende landen. Familiebanden zijn zeer belangrijk voor Angolezen. Polygamie, voorouderverering en duiveluitdrijvingen zijn veelvoorkomende culturele elementen. In de steden heeft de traditionele cultuur plaatsgemaakt voor een meer Westerse cultuur.
In de kunst van Angola wordt veel gebruikgemaakt van hout. Vooral de houten beeldhouwwerken zijn bekend. Muziek en dans zijn belangrijke andere kunsten.
Op sportgebied zijn voetbal en basketbal allesoverheersend. De nationale basketbalploeg is sinds jaren de sterkste in Afrika. Beide sporten worden door mensen uit het hele sociale spectrum gespeeld en vele jonge voetballers dromen van een succesvolle carrière als professional.
Op muzikaal gebied heeft Angola een grote invloed op vooral andere Portugeestalige Afrikaanse landen. Angola is het geboorteland van de muziekgenres Kizomba en Kuduro. De genres zijn ook wel bekend als Angolazouk.
Economie.
De handel in slaven was een belangrijke economische activiteit in het land na de ontdekking door de Nederlanders en de Portugezen. Portugal was in 1836 laat met het officieel afschaffen van de slavernij en nog later met een goede naleving hiervan. Na Brits militair ingrijpen kwam de handel echt tot een einde toen in 1888 de slavernij in Brazilië werd afgeschaft. De landbouw was het meest belangrijk, maar er werd nooit voldoende voedsel geproduceerd om de bevolking goed te voeden. Aan het begin van de 20e eeuw werden diamanten in de grond ontdekt en dit leidde tot de oprichting van "Companhia de Diamantes de Angola". De diamantindustrie was tot de Tweede Wereldoorlog de belangrijkste bron van inkomsten. Na de oorlog begon Portugal ernst te maken met de ontwikkeling van het land, maar door geldgebrek en de omvang van Angola bleef het effect hiervan beperkt. In 1955 werd voor het eerst aardolie aangetroffen en in 1973 verdrong olie de diamanten als belangrijkste activiteit. Bij de onafhankelijkheid van Angola vertrokken veel Portugezen en vernielden hun bezittingen, er was verder geen Angolees kader om hun vertrek op te vangen. De economische terugloop werd versterkt door de burgeroorlog en het overheidsbeleid bestond uit nationalisatie en collectivisatie volgens het sovjet economische model.
Angola was in het decennium van 2000 het snelst groeiende land ter wereld volgens "The Economist", met een gemiddelde jaarlijkse groei van 11,1%, gevolgd door de Volksrepubliek China. Tijdens de oorlogsjaren waren olie en diamanten de belangrijkste bronnen van inkomsten voor de regering en de oppositie. Door de wereldcrisis kreeg Angola door het gebrek aan diversificatie en de dalende olie-inkomsten ook een ernstig lagere groei tussen 2009 en 2011, sindsdien probeert de regering de economie te diversificeren, door bijvoorbeeld het programma "Angola Investe" en steun aan projecten zoals "Casa Feliz" en "Meña". De economische groei bedroeg 3,8% in 2015.
Angola is met Nigeria het enige olieproducerende land in Midden- en Zuid-Afrika. In 1955 werd in de Kwanzavallei voor de eerste keer olie aangeboord. De olie werd gewonnen door een joint venture van de koloniale overheid en Petrofina, toen nog een Belgische oliemaatschappij. Er werd een bescheiden raffinaderij gebouwd met een capaciteit van 35.000 vaten per dag bij de hoofdstad Luanda. De olie-industrie kwam pas echt op gang na de ontdekking van olie in Cabinda, zowel op land als voor de ondiepe kust eind jaren vijftig. De concessie werd verleend aan de "Cabinda Gulf Oil Company", het huidige Chevron en de oliestroom kwam toen goed op gang. In 1973 was de exportopbrengst van olie groter dan die van koffie, die jaren het top exportproduct van het land was geweest. In 1976 richtte de overheid de "Sociedada Nacional de Combustiveis de Angola", de nationale oliemaatschappij beter bekend onder de naam Sonangol. Sonangol heeft nu aandelenbelangen in alle olievelden in Angola. De zoektocht naar olie werd succesvol uitgebreid in de zuidelijke richting langs de kust van Angola en ook in steeds dieper water. De meeste olie bereikt niet het vasteland van Angola en wordt direct in tankers geëxporteerd. De integratie met de rest van de economie is daardoor zeer beperkt. In 2007 werd Angola lid van de Organisatie van olie-exporterende landen. De aardgasindustrie is nog weinig ontwikkeld, maar in 2013 werd een door Bechtel gebouwde lng-terminal in gebruik genomen nabij de stad Soyo met een productiecapaciteit van 5,2 miljoen ton lng (equivalent aan 6,8 miljard m³ gas) per jaar. De terminal was van april 2014 tot juni 2016 stil komen te liggen vanwege een ongeluk. Olie is veruit de belangrijkste bron van de exportopbrengsten, verder wordt nog vooral diamant uitgevoerd.
Hieronder een figuur met reserve- en productiedata van Angola:
De belangrijkste economische sector, zeker wat werkgelegenheid betreft, is de landbouw. Toch moeten er grote hoeveelheden voedsel worden ingevoerd, wegens de discontinuïteit van de productie als gevolg van de voortdurende burgeroorlog. Alle productietakken hebben sinds 1975 onder het conflict geleden. Koffie en suikerriet zijn de belangrijkste marktgewassen. Cassave, graan, sisal, katoen, tabak en bananen worden ook verbouwd. Daarnaast is voor de havensteden de visserij een belangrijke inkomstenbron. In het savannegebied wordt vee, in het bijzonder rundvee, schapen, geiten en varkens, gefokt.
Angola heeft grote minerale rijkdommen en er wordt hydro-elektrische energie opgewekt (zie Geografie). Toch is olie, dat voornamelijk voor de kust gevonden wordt, de meest winstgevende grondstof: de inkomsten uit deze grondstof vertegenwoordigen ongeveer de helft van het bbp van het land. De opbrengsten van de olie hebben echter weinig effect op de economische situatie van het land of op het dagelijkse leven van de Angolezen, omdat reusachtige sommen geld zijn besteed aan strijdkrachten of verloren zijn gegaan als gevolg van overheidscorruptie.
Diamantmijnbouw is een andere belangrijkste industrie. Tussen 2015 en 2018 werd er jaarlijks gemiddeld 9 miljoen karaat gewonnen met een waarde van $ 1,15 miljard. De diamantwinning is in handen van Catoca. Tevens wordt er aardgas, koper, ijzererts, mangaan, fosfaten, goud, veldspaat, lood, zink, bauxiet en uranium gewonnen. De belangrijkste verwerkende industrieën zijn de metaalindustrie, vlees en visverwerking, brouwerij en de vervaardiging die van cement, tabaksproducten en textielverwerking.
De trans-Afrikaanse spoorweg van Benguela verbindt de mijnen van Congo-Kinshasa en Zambia met het land. De drie grote oost-westspoorwegen waren grotendeels in onbruik geraakt door de oorlog. Maar in de jaren sinds 2010 werden deze drie lijnen hersteld en wordt daar per december 2012 nog aan gewerkt. Angola maakt goede vooruitgang met de renovatie van de 1.344 kilometer lange Benguela-spoorweg die de koperproducerende provincies van de Democratische Republiek Congo en Zambia verbindt met de haven van Lobito. Angola heeft $ 1,9 miljard geïnvesteerd om de spoorlijn te herstellen en in februari 2015 werd de lijn officieel geopend. De capaciteit zal naar verwachting 2 miljoen ton goederen en 20 miljoen passagiers per jaar zijn. Koperproducenten krijgen hierdoor sneller toegang tot Europese en Amerikaanse markten via de Atlantische Oceaan. Het wegennet en het communicatiesysteem waren ook beïnvloed door de internationale burgeroorlog.
Luanda en Lobito zijn de belangrijkste scheepshavens van het land. De belangrijkste handelspartners van Angola zijn de Verenigde Staten, Portugal en Brazilië. De Volksrepubliek China koopt ongeveer de helft van de Angolese olieexport.
Angola is een van de meest corrupte landen ter wereld. In 2016 stond het land op de 164e plaats van de in totaal 176 landen die Transparency International in kaart heeft gebracht.
Energievoorziening.
In 2014 produceerde het land 94 miljoen ton olie-equivalent (Mtoe), voor 91% ruwe olie. Dat was veel meer dan nodig voor de energievoorziening, het TPES ("total primary energy supply"): 15 Mtoe. Het land exporteerde 79 Mtoe fossiele brandstof meer dan het importeerde.
Van de energie ging ongeveer 3 Mtoe verloren bij conversie in de energie industrie. Voor eindgebruikers resteerde 11 Mtoe waarvan 0,7 Mtoe = 8 TWh elektriciteit die voor 53% met waterkracht opgewekt werd. De uitstoot van koolstofdioxide was 19 megaton, dat is 0,8 ton per persoon, veel minder dan het wereldgemiddelde 4,5 ton per persoon.
Staatsinrichting.
Angola is een presidentiële republiek met een meerpartijenstelsel. Dominerende partij is sinds de onafhankelijkheid in 1975 de MPLA (zie hieronder). Van 1975 tot 1991 was de MPLA de enige toegestane politieke partij en was het land een volksrepubliek die zich oriënteerde op het Oostblok.
De president van de republiek mag volgens de grondwet maximaal twee aaneengesloten termijnen van elk vijf jaar het ambt van staatshoofd bekleden. De huidige president is João Lourenço (sinds 2017). De plaatsvervanger van de president is de vicepresident (v.a. 2017: Bornito de Sousa). Dit ambt werd in 2010 ingesteld, hetzelfde jaar waarin het ambt van minister-president werd opgeheven.
Angola kent een eenkamerparlement, de Nationale Vergadering "(Assembleia Nacional)" die bestaat uit 220 leden waarvan er 120 gekozen worden op basis van het stelsel van evenredige vertegenwoordiging en de overige 90 worden gekozen op basis van een districtenstelsel (5 afgevaardigden per provincie). Verkiezingen worden om de vijf jaar gehouden. Fernando da Piedade Dias dos Santos, eertijds premier en vicepresident, dient sinds 2017 als voorzitter van de Nationale Vergadering.
Wetgevende, uitvoerende en gerechtelijke macht zijn in Angola gescheiden.
Politieke situatie.
In 2002, na de dood van Unitaleider Jonas Savimbi, werd een staakt-het-vuren bereikt, en sindsdien worden pogingen gedaan tot wederopbouw van het land. MPLA en Unita zijn een ontwerp voor een nieuwe grondwet overeengekomen, en hoewel de Unita nog niet volledig ontwapend is, en zich nog met diamantsmokkel bezighoudt, zijn de VN-sancties tegen Unita opgeheven.
Nadat eenpartijstelsels in de meeste Afrikaanse landen hadden afgedaan, voerde president Dos Santos in 1991 een meerpartijenstelsel in. Het ambt van premier, afgeschaft in 1977, werd in 1991 opnieuw ingevoerd. Bij de verkiezingen die sindsdien gehouden worden komt de MPLA-PT altijd als grootste partij uit de bus. In de huidige grondwet, uitgevaardigd in 2010, is het premierschap echter weer afgeschaft en daarvoor in de plaats is er een vicepresident aangesteld. Ook is het nu niet meer mogelijk de president direct te kiezen, maar wordt deze post vervuld door de leider van de partij met het grootste deel van de stemmen.
Belangrijke problemen die het land momenteel het hoofd moet bieden, zijn de terugkeer van vluchtelingen, de herintegratie van Unitarebellen in de bevolking en de vermindering van de eenzijdige economische afhankelijkheid van aardolie.
Sedert september 2017 is João Lourenço president van Angola. Hij volgde José Eduardo dos Santos op, die 38 jaar aan de macht was.

</doc>
<doc id="15945" url="https://nl.wikipedia.org/wiki?curid=15945" title="Lepelaar">
Lepelaar

De lepelaar ("Platalea leucorodia") is een vogel uit de familie van de ibissen en lepelaars. De wetenschappelijke naam van de soort werd in 1758 gepubliceerd door Carl Linnaeus in de tiende editie van "Systema naturae".
Kenmerken.
De lepelaar heeft een lengte van ongeveer 80 tot 93 cm. De lepelaar is onmiddellijk herkenbaar aan de aan het uiteinde spatelvormig verbrede zwarte snavel, die aan de voorzijde geel is. De vogel is wit met gele/lichtoranje plekken. De verlengde kopveren vormen een bossige kuif.
Leefwijze.
De vogel foerageert in natte weiden, bij sloten, op slikken en wadden. Het voedsel bestaat uit visjes, waterdieren, slakken, bloedzuigers, insecten en wormen, ook weleens plantendelen. 
Broeden gebeurt in kolonies in moerassen, uiterwaarden, rietkragen en andere slecht bereikbare plaatsen. Lepelaars broeden vaak in ooibossen langs rivieren. Een nest wordt gemaakt van biezen, waterplanten en gras. Het legsel bestaat uit drie tot vijf dofwitte eieren met bruine vlekken. De gemiddelde levensverwachting is vier à vijf jaar.
Verspreiding en leefgebied.
De lepelaar komt als broedvogel voor in het Palearctisch gebied van het Verenigd Koninkrijk en Spanje in het westen tot Centraal-Azië en Japan in het Oosten en ook in Noord-Afrika.
Er worden drie ondersoorten onderscheiden:
Benelux.
Nederland was tot het jaar 2000 het noordelijkste land in Europa waar lepelaars tot broeden kwamen. Sindsdien broedt de soort ook succesvol in Groot-Brittannië, Duitsland, Polen en Denemarken.
In de jaren 1970 waren er zo'n 100 nesten in Nederland, voornamelijk in het Naardermeer. Deze vogels vertrokken vanaf 1988 naar de Waddeneilanden. Sindsdien namen de aantallen toe; in 2020 waren er ruim 2500 broedparen. Dit is mede het gevolg van beschermingsmaatregelen. De lepelaar broedt vooral op de Waddeneilanden, in het Zwanenwater, langs de randmeren van het IJsselmeer, in de Oostvaardersplassen, de Lepelaarsplassen, de Waverhoek, de Tienhovense plassen, hier en daar langs IJssel en Rijn en in Zeeland.
In Vlaanderen broedt de soort sinds 2003 bij Verrebroek in de Antwerpse haven en vanaf 2013 is er een kolonie in natuurgebied De Blankaart nabij de IJzer in West-Vlaanderen.
In het natuurgebied Les Marais d'Harchies bij de plaats Bernissart in het zuidwesten van België werden in de zomer van 2021 enkele tientallen lepelaars waargenomen. Ook in de Durmevallei, in het Meulendijkbroek te Temse, zijn in 2021 een tiental nesten gevonden.
Trek.
Lepelaars die in West-Europa broeden overwinteren vooral langs de West-Afrikaanse kust, zoals in het tropische waddengebied Banc d'Arguin voor de Mauritaanse kust. In het najaar trekken de vogels hiernaartoe via Noord- en Zuid-Spanje. Tijdens de tussenstop van zo'n twee weken worden krachten opgedaan om verder te kunnen trekken. In totaal kan de trektocht twee maanden duren. Tijdens de trek naar Afrika gaat ongeveer de helft van de jongen dood door jacht, hoogspanningskabels of uitputting.
Begin februari vertrekken de lepelaars uit hun overwinteringsgebieden. De terugreis wordt vaker onderbroken dan de heenreis. Om voldoende energie te hebben voor de tocht moet ook langs de kust van Marokko en Frankrijk gestopt worden. In Nederland zijn Friesland en Groningen verzamelplaatsen. Van daaruit vliegen de vogels door naar hun broedkolonies. Niet alle lepelaars trekken; soms overwinteren ze in hun broedgebied.
Status.
De grootte van de totale populatie is in 2015 geschat op 65 duizend vogels. Op de Rode lijst van de IUCN heeft deze soort de status "niet bedreigd". 

</doc>
<doc id="15949" url="https://nl.wikipedia.org/wiki?curid=15949" title="Havikachtigen">
Havikachtigen

De havikachtigen, sperwerachtigen of arendachtigen (Accipitridae) zijn een familie van vogels uit de orde van de Accipitriformes. Het zijn dagroofvogels. Tot deze familie behoren onder andere de arenden, buizerds, gieren van de Oude Wereld, wouwen, sperwers, haviken en kiekendieven. De familie telt meer dan 250 soorten.
Kenmerken.
De roofvogels uit deze familie jagen op alle diersoorten. De snavelpunt is sterk gebogen. De poten zijn uitzonderlijk sterk met 3 naar voren gerichte tenen en een teen achterwaarts, allen bezet met lange klauwen, geschikt om prooien vast te houden. Ze hebben zeer scherpe ogen.
Taxonomie.
Over de indeling van de geslachten binnen deze familie is geen consensus.
De volgende geslachten zijn bij de familie ingedeeld:
Over een indeling in onderfamilies is geen consensus. Volgens Mindell "et al" 2018 kan de familie als volgt worden onderverdeeld:

</doc>
<doc id="15950" url="https://nl.wikipedia.org/wiki?curid=15950" title="Spoorbreedte">
Spoorbreedte



</doc>
<doc id="15958" url="https://nl.wikipedia.org/wiki?curid=15958" title="Lijst van roofvogels">
Lijst van roofvogels

Een alfabetische lijst van roofvogels:

</doc>
<doc id="15959" url="https://nl.wikipedia.org/wiki?curid=15959" title="Nachtvogel">
Nachtvogel

Nachtvogels is een informele term die gebruikt wordt om vogels aan te duiden die overdag slapen en schemer- nachtactief zijn. Nachtvogels vormen dus geen biologische groep van vogels en ook leidt de naam niet zelden tot verwarring. De uilen worden vaak als nachtvogels bestempeld maar niet "alle" uilen zijn nachtactief. 
Vogels worden onafhankelijk van de verwantschap op verschillende manieren ingedeeld, zie ook trekvogel, standvogel en zeevogel.

</doc>
<doc id="15962" url="https://nl.wikipedia.org/wiki?curid=15962" title="Norg">
Norg

Norg (Drents: "Nörg") is een esdorp in de gemeente Noordenveld, in de Nederlandse provincie Drenthe. Het ligt ten noorden van Zuidvelde en ten zuiden van Langelo, ongeveer 25 kilometer ten zuidwesten van de stad Groningen en 12 kilometer ten noordwesten van de Drentse hoofdstad Assen. Norg telde in inwoners (bron: CBS).
Geschiedenis.
In het begin van de middeleeuwen duikt "Nurch" of "Norche" op in oorkondes. De oudste essen zijn op 650-750 na Christus gedateerd. Het nabijgelegen Norgerholt is een heel oud bos en dateert vermoedelijk uit de 9e eeuw. Na de komst van het christendom behoorde Drenthe tot het bezit van de bisschop van Utrecht, die de rechten en plichten van de inwoners van Drenthe voor het eerst bij het landrecht van 1412 erkende. De provincie werd toen verdeeld in zes dingspillen. Het woord dingspil is samengesteld uit ding (= gerecht) en spil (of spel) (= gebied) en betekent dus rechtsgebied.
Norg was destijds (net als omliggende dorpen Een, Een-West, Peest, Westervelde, Langelo, Zuidvelde en Huis ter Heide) onderdeel van het dingspil Noordenveld, met als hoofdplaats Vries. Het dingspil Noordenveld was onderverdeeld in vier kerspelen. Omdat Norg een kerk had, de romanogotische Sint-Margaretakerk, werd dit de 'hoofdplaats' van het gebied dat eerst het "kerspel Norg" heette en later de "gemeente Norg" werd. Andere gemeentes die uit dit dingspil voortkwamen waren Roden, Peize, Vries en Eelde. Omdat de familie Tonckens (woonachtig te Westervelde) in diverse generaties burgemeester waren van de gemeente Norg, was Westervelde in eerste instantie de hoofdplaats van de gemeente. Later werd een gemeentehuis in Norg gebouwd.
Tweede Wereldoorlog.
Norg heeft als dorp verhoudingsgewijs weinig last gehad van de Tweede Wereldoorlog. Er is in de omgeving tot aan de bevrijdingsperiode niet zwaar gevochten. Wel werd er even buiten Norg, tussen Zuidvelde en Peest, een Duits vliegveld aangelegd. Inwoners van Norg en omgeving werden gesommeerd mee te werken bij de aanleg. Dit vliegveld had in het Duits de naam 'Fliegerhorst Norg' en de geallieerden noemden het 'Aerodrome Norg'. Het vliegveld is echter vanwege de drassige ondergrond nauwelijks gebruikt. Op het Noordsche Veld legden de Duitsers een schijnvliegveld aan dat diende als afleiding uit de lucht.
Aan de Langeloerweg werd 'Villa Nijenhof' door Landwachters (Nederlanders) gebruikt als martelhuis. Andere Tijden heeft hier een documentaire over uitgezonden. Onder de naam 'Bloedgroep Norg' martelden de Landwachters diverse verzetsstrijders, waaronder enkele uit Norg. De meesten daarvan hebben het niet overleefd. In de bossen van Norg hebben diverse executies plaatsgevonden door de SD, onder andere door Klaas Carel Faber en zijn broer Pieter Johan Faber. In 1985 kwam er ter nagedachtenis aan de geëxecuteerden op twee plaatsen een herdenkingsmonument, aan de Veldweg (locatie Bonhagen) en aan de Voorsteweg (Oosterduinen).
Recente ontwikkelingen.
Tot 1 januari 1998 was Norg een zelfstandige gemeente, met de bijbehorende dorpen Veenhuizen, Een, Een-West, Peest, Westervelde, Langelo, Zuidvelde en Huis ter Heide. Omdat de gemeente Norg veel subsidie ontving voor onder andere de gevangenissen in Veenhuizen, de gasopslag bij Langelo en de vele natuurgebieden, was het een relatief rijke gemeente. Sinds de gemeentelijke herindeling van Drenthe in 1998 maakt Norg deel uit van de gemeente Noordenveld, samen met de vroegere buurgemeenten Peize en Roden.
De oppervlakte van de gemeente Norg was ongeveer de helft van de huidige gemeente Noordenveld. Peize en Roden vormen de andere helft van de nieuwe gemeente. Roden is nu de 'hoofdplaats', waar de meeste voorzieningen zijn. In eerste instantie zou Norg een zelfstandige gemeente blijven. Daarna was het de bedoeling dat Norg zou samengaan met de gemeenten Vries en Zuidlaren, terwijl Roden en Peize zouden samengaan met Eelde. Dit is uiteindelijk niet doorgegaan.
Norg heeft zich, met name na de herindeling, ontwikkeld tot forensenplaats. In verhouding tot het aantal inwoners is er weinig werkgelegenheid. De meeste inwoners werken in grotere plaatsen in de omgeving zoals Roden, Assen, Groningen of Drachten.
Nieuwbouw.
Op dit moment is in Norg nog maar weinig ruimte voor nieuwbouw. De aanwezige natuur- en bosgebieden maken dit onmogelijk. Er is de afgelopen 40 jaar in een aantal fasen nieuwbouw gepleegd:
In een gedeelte van 'oud-Norg' is vervangende nieuwbouw gepleegd. Er zijn 48 huizen uit de jaren 50 afgebroken, waar inmiddels 50 (starters)woningen voor terug zijn gekomen. Eind 2016 is gestart met het bouwrijp maken van nieuwbouwplan Oosterveld, aan de oostkant van het dorp. Na jaren van discussies en onderzoeken (het plan loopt al vanaf 1968) mag er nu eindelijk gebouwd worden. Inmiddels zijn de eerste woningen hier gebouwd en is begonnen aan fase 2 van het project. Door het Oosterveld is een ontsluitingsweg aangelegd, met inritten op de Peesterstraat en Donderseweg.
Infrastructuur.
Norg kent, zoals veel omliggende dorpen wel hebben, geen rondweg. Het doorgaande verkeer moet dwars door het centrum heen. In 2008 is het gehele stratenplan in het centrum gerenoveerd. In Norg is een klein bedrijventerrein, Ordel. Hier zijn ongeveer tien ondernemers gevestigd in een klein pand met een eigen woning. Norg kent geen spoorwegen en slechts een paar kleine waterwegen: De Norgervaart, het Groote Diep en het Oostervoortsche Diep. Deze zijn echter niet geschikt voor boten en worden voornamelijk gebruikt voor de hengelsport en recreatie. Oorspronkelijk zou de Norgervaart, die stopt in Huis ter Heide, eind 19e eeuw via Norg worden doorgetrokken via de toenmalige jachthaven in Roden naar het Leekstermeer. Maar de betreffende Britse aannemer ging failliet en vanaf dat moment was er te weinig geld beschikbaar om het project door te laten gaan.
In de jaren 60 was er een gevorderd plan om een provinciale weg aan te leggen van Assen naar een te realiseren recreatiegebied in Lauwersoog, de S1. Tevens zou de Rijksweg A6 vanaf Emmeloord rechtstreeks worden doorgetrokken naar Groningen. De S1 en de A6 zouden elkaar bij Norg gekruist hebben. Beide wegen zijn er echter nooit gekomen. De aanleg van de S1 is op het laatste moment afgeblazen, omdat men er uiteindelijk het nut niet van inzag. De A6 is doorgetrokken naar Lemmer.
Bezienswaardigheden.
Kerk.
Het belangrijkste monument in Norg is de in het midden van de 13e eeuw gebouwde romanogotische Sint-Margaretakerk met een zadeldaktoren. Deze thans protestantse kerk werd gewijd aan de martelares Margaretha van Antiochië. De wijwaterbak en het doopvont van de kerk dateren van voor de bouw, respectievelijk uit het midden van de 12e eeuw en het begin van de 13e eeuw. Rond de kerk was vroeger een kerkhof. Dit kerkhof ligt er nog steeds, hoewel de zerken zijn verwijderd.
Hunebedden.
In Norg zelf ligt geen hunebed, maar wel in het dichtbijgelegen Westervelde en, iets verder weg, bij Zeijen, de hunebedden D2 en D5. Ook iets noordelijker, bij Steenbergen, ligt een middelgroot hunebed. Op het oude kerkhof rond de kerk in Norg liggen een paar grote stenen die waarschijnlijk afkomstig zijn van een verwoest hunebed.
Windmolens.
In Norg staan twee oude windmolens. De ene, Noordenveld geheten, is een korenmolen die sinds 1878 bestaat. Vlak bij deze molen werd in 2004 een drie verdiepingen tellend appartementencomplex gebouwd dat de molen voor een deel uit de wind zette en enige controverses in het dorp opleverde. Molen en nieuwbouw zijn echter in bezit van dezelfde plaatselijke ondernemer en er is vergunning voor de bouw verleend. Het nieuwe complex had echter ook voordelen: er kwamen tien nieuwe woningen en vier nieuwe winkelruimtes beschikbaar. De andere molen in het dorp is de korenmolen De Hoop die een van de twee molens in Nederland is uitgerust met Bilauwieken.
Brinken en Markten.
Het dorp Norg telt vijf brinken. Deze zijn allemaal in het centrum van het dorp gelegen. Ze zijn in de 19e eeuw aangelegd voor de grote paardenmarkten. Deze markten worden nu nog steeds vier keer per jaar georganiseerd, vaak in combinatie met een goederenmarkt of een ander evenement. De aanvoer van paarden en ander vee neemt de afgelopen jaren steeds meer af. De markt in Norg kan bijna niet concurreren met de grotere buur-markten in Zuidlaren en Roden en heeft ook last van de internet-handel die steeds meer toeneemt.
Zwartendijksterschans.
De Zwartendijksterschans is een uit de 16e eeuw daterend verdedigingsbolwerk in het nabijgelegen dorp Een, dat weerstand moest bieden tegen de Bisschop van Münster. Hij ligt aan de Schansweg. Deze weg heet de "Schansweg", maar stond vroeger bekend als de "Zwartendijk" en was de belangrijkste verbinding van Friesland met Drenthe. Ter bescherming van deze weg is hier in de zestiende eeuw een schans gebouwd. Deze Zwartendijksterschans is in 1980 prachtig gerestaureerd. Een andere schans met de naam "Portugal" lag ten oosten van Een, maar deze bestaat niet meer. Enkel de straatnaam "Schans Portugal" in een recent nieuwbouwplan herinnert nog aan dit bolwerk.
Natuur.
Aan de noordzijde van het dorp liggen drie aaneengesloten bosgebieden: de Molenduinen, de Langeloerduinen en de Oosterduinen. In de omgeving van Norg bevinden zich de natuurgebieden Norgerholt en het Fochteloërveen. In de Oosterduinen staan circa vijfhonderd recreatiewoningen. Doordat Norg aan de noordkant wordt 'beschermd' door drie bosgebieden, waait het bijna niet in het dorp. De bossen houden de wind voornamelijk tegen.
De Brinkhof.
Midden in het dorp, tegenover de kerk, staat Ontmoetingscentrum De Brinkhof. Het complex is in 1972 gebouwd en bood onderdak aan bijna alle maatschappelijke voorzieningen. Zo waren het gemeentehuis, bibliotheek, postkantoor, politie, speel-o-theek, maatschappelijk werk, peuterspeelzaal, kinderopvang, wereldwinkel en diverse andere instanties in het gebouw gevestigd. Bovendien is er een toneel/theater, een sporthal, horeca-ruimte en diverse vergaderruimten. Het gemeentehuis is in 1998 verhuisd naar Roden, in het kader van de herindeling. Er hebben inmiddels nog wat wijzigingen plaatsgevonden, maar in grote lijnen heeft het gebouw nog steeds dezelfde maatschappelijke functie.
Voorzieningen.
Norg telt een brandweerpost, drie tankstations, een oplaadpunt voor elektrische auto's, een bibliotheek, twee supermarkten, pinautomaten, een postagentschap en diverse horeca en winkels. De politie is onderdeel van het samenwerkingsverband Noordenveld-Tynaarlo, met bureaus in Roden en Vries. Ook staat in Norg een van de oudste hotels in Nederland. Hotel Karsten aan de Brink
Opslag van aardgas.
Bij het dorp Langelo (even ten noorden van Norg) bevindt zich een grote installatie van de Nederlandse Aardolie Maatschappij (NAM) waar aardgas ondergronds in een gasveld opgeslagen wordt. Dit gas kan gebruikt worden als de vraag groter is dan wat in de gasvelden elders wordt geproduceerd. De officiële naam van het complex is 'UGS Norg' ("Underground Gas Storage Norg"). De capaciteit van deze opslag werd door de NAM in de periode 2012-2015 aanzienlijk uitgebreid. Op dit moment (2019) is de capaciteit 76 miljoen kuub per dag.

</doc>
<doc id="15963" url="https://nl.wikipedia.org/wiki?curid=15963" title="Roden (Nederland)">
Roden (Nederland)

Roden (Drents: "Roon") is een Nederlands esdorp in het noorden van de provincie Drenthe, vlak op de grens met de provincie Groningen en ongeveer vijftien kilometer ten zuidwesten van de stad Groningen. Tot 1 januari 1998 was Roden een zelfstandige gemeente. Bij de laatste gemeentelijke herindeling van Drenthe in 1998 ging de gemeente op in de gemeente Noordenveld.
Roden lag in de 20e eeuw aan de tramlijn Drachten - Groningen. Een andere belangrijke verbinding was de Rodervaart. Tegenwoordig vormen de N372 en de N373 de belangrijkste verbindingen.
Roden heeft een centrumfunctie voor de gemeente Noordenveld, met een uitgebreid industriegebied en een groot aantal winkels. Het dorp is met inwoners de vijfde plaats van de provincie Drenthe.
Brink.
De geschiedenis van Roden gaat terug tot de Middeleeuwen en loopt grotendeels parallel met die van de meeste Drentse esdorpen. Van de oude brink is weinig meer over. Deze brink is grotendeels bestraat en omzoomd door gebouwen waarvan de kerk het meest dominerende is. De brink is de plaats waar meerdere keren per jaar een kermis wordt gehouden. Op de brink staat een standbeeld van Ot en Sien. Aan de Brink, bij de kerk ligt de voormalige boerderij 'Winsinghhof', waar nu een cultureel centrum gevestigd is. De Winsinghhof was oorspronkelijk een koopmanshuis, en is in de 19de eeuw een volwaardige boerderij geworden. Aan de Brink is ook het Speelgoedmuseum Kinderwereld gevestigd.
Rodermarkt.
Op de vierde dinsdag van september vindt de Rodermarkt (Noord-Drents: 'Ronermaark') plaats. Dit is van oorsprong een vee- en warenmarkt maar door het teruglopende aanbod van vee is de laatste decennia de nadruk steeds meer op de warenmarkt komen te liggen. De markt trekt vele duizenden bezoekers uit de wijde omgeving. Rondom deze markt wordt een groot aantal evenementen georganiseerd, waaronder de finale van de Miss Noord Verkiezing, een kermis, grasbaanraces voor motoren (om de Gouden Helm) op zondag en een optocht met versierde wagens op zaterdag, de Rodermarktparade. Op woensdag ten slotte vindt de kortebaandraverij plaats op de Norgerweg die voor deze gelegenheid wordt bedekt met zand, waarna er een draverij wordt gehouden.
De Rodermarktparade bestaat uit een optocht van muziekkorpsen en versierde wagens. Deze wagens worden gebouwd door wijkverenigingen en scholen in Roden en omstreken. De mooiste wagens worden beloond met prijzen. Jaarlijks komen duizenden mensen naar Roden om te genieten van de optocht, de sfeer of het nachtleven gedurende de Rodermarktperiode.
Erfgoed.
Landgoed Mensinge.
Aan de zuidoostkant van het oude dorpscentrum bevindt zich havezate Mensinge met omringende grachten en weilanden. Het huis met landgoed is zo'n 5,5 hectare groot en sinds 1985 niet meer in particulier bezit maar eigendom van de gemeente. Het werd gesticht in 1381 en de voorname eigenaren ervan hebben een belangrijke rol gespeeld in de geschiedenis van Roden en omstreken. Tegenwoordig is het deels museum en deels in gebruik als huisvesting van enkele bedrijven. Aan het landgoed grenzen de natuurgebieden Mensingebos en Sterrebos met vrij toegankelijke bossen en heide. Tegenover het Sterrebos ligt de Kapteyn Sterrenwacht die voor de studierichting Sterrenkunde van de RUG in Roden is gebouwd om de lichtvervuiling in de stad Groningen te ontwijken, maar die in 1996 werd gesloten. De telescoop met een spiegel van 61 cm groot werd overgebracht naar het Planetron in Dwingeloo. Op 15 maart 2023 verhuisde het apparaat terug naar Roden.
Kerk.
Al rond het jaar 800 waren rondtrekkende monniken bezig met de verspreiding van het geloof in Drenthe. In Vries stond in 775 al een kapel. In 1139 was er in Roden een dochterkerk van de Bonifatiuskerk van Vries. Het aangezicht van de Roder Brink wordt bepaald door de in de 13e eeuw gebouwde Catharinakerk, die gewijd werd aan de heilige Catharina. Het oudste deel van de kerk is het schip, dat uit de dertiende eeuw dateert. Het koor zelf stamt uit de vijftiende eeuw.
Volgens het testament van Maria Catharina Hoppinck uit 1776, werden 10.000 carolusguldens beschikbaar gesteld voor de bouw van een orgel. Het orgel werd gebouwd door Albertus Antoni Hinsz (1704-1785), een uit Duitsland afkomstige orgelbouwer.
Blokgooien.
Roden kent ook immaterieel, oftewel 'levend' erfgoed. Immaterieel (levend) erfgoed is een gebruik of traditie wat vroeger, maar ook nu nog wordt beoefend. Het kenmerk van immaterieel erfgoed is dat het dynamisch is en dus verandert en meegroeit met de tijd. Het spel blokgooien wordt vanaf september na Rodermarkt gespeeld op het 'Moltmakersstuk' wat is gelegen op het heidegebied ten zuiden van het Mensingebos.
Economie.
In 2005-2006 is het winkelcentrum na een uitgebreide verbouwing behoorlijk veranderd. Cordis was van 1968 tot 2008 een grote werkgever in Roden.
Sport.
Even buiten het dorp, in de richting van Steenbergen, bevindt zich een baansportcentrum. Dit complex, geschikt voor internationale langebaanraces, kwam in september 2003 gereed. Het centrum omvat een grasbaan, een gravelbaan en een zandbaan.
Roden telt verder de hockeyvereniging MHC Roden, de voetbalclubs ONR en VV Roden, tennisvereniging REO, handbalvereniging HVR'97, korfbalvereniging KV Noordenveld, volleybalvereniging ROVOC, basketbalvereniging Flying Red, gymnastiekvereniging Statera, een golfbaan, een natuurijsbaan en de atletiekvereniging Groningen Atletiek: afdeling Roden.
Voorts wordt er jaarlijks als onderdeel van de Rodermarkt feestweek een kortebaandraverij georganiseerd.
Verkeer en vervoer.
Roden is bereikbaar via de A7 en de N372 en N373.
Roden wordt bediend door de volgende buslijnen:
Houthakster uit Roderveld.
Begin 19e eeuw was het heideland rond Roden in gebruik bij de boermarke, een gebied waarvan de boeren van Roden gezamenlijk gebruik maakten. Het 'Roderveld' of 'Roder veld' werd rond 1866 daarvan afgescheiden. Roderveld werd een kolonie van landlozen. Een van hen was Hinderkien Siegers (1853-1941).Zij werkte onder andere als houthakster om brandhout te verzamelen voor bakkerijen. Haar portret is bekend geworden door een foto die te zien was op de Nationale Tentoonstelling van Vrouwenarbeid 1898. De foto werd gebruikt door de Leipziger uitgeverij van ansichtkaarten Dr. Trenkler Co., die in 1902 de ansichtkaart "Houthakster uit Roderveld (Drenthe)" uitbracht. De foto werd in 1978 hergebruikt als affiche voor de aankondiging van een Manifestatie Vrouwengeschiedenis.

</doc>
<doc id="15983" url="https://nl.wikipedia.org/wiki?curid=15983" title="Baarle-Nassau">
Baarle-Nassau

Baarle-Nassau () (Brabants: "Baol") is een Nederlandse gemeente en plaats in de provincie Noord-Brabant, ongeveer 15 kilometer ten zuiden van Tilburg. De gemeente telt inwoners en heeft een totale oppervlakte van , waarvan land en water (, Bron: CBS). In 2006 hadden 174 inwoners van Baarle-Nassau de Belgische nationaliteit.
Baarle-Nassau vormt samen met de Belgische gemeente Baarle-Hertog het Kempense dorp Baarle. Het grondgebied van beide gemeenten loopt met name in de kern van Baarle flink door elkaar. Er zijn 22 exclaves van Baarle-Hertog in Baarle-Nassau en acht exclaves van Baarle-Nassau in Baarle-Hertog. Een aantal van deze Nederlandse exclaves vormt weer enclaves binnen de Belgische enclaves in Nederland (contra-enclaves of tegenenclaves, oftewel enclaves van de tweede orde, vergelijkbaar met Nahwa en een 28-tal van de Cooch Beharenclaves tot 1 augustus 2015).
Baarle-Nassau had twee stations, die deel uitmaakten van het Bels lijntje. Een station Baarle-Nassau in het dorp zelf en een station Baarle-Nassau Grens bij de buurtschap Baarle-Nassau Grens.
Overige kernen.
Baarle-Nassau Grens, Boschhoven, Castelré, Driehuizen, Eikelenbosch, Gorpeind, Grens/Ghill, Heesboom, Heikant, Hoogeind, Huisvennen, Keizershoek, Klein-Bedaf, Liefkenshoek, Loveren, Maaijkant, Nieuwe Strumpt, Nijhoven, Oude Strumpt, Reth, Reuth, Tommel, Ulicoten, Veldbraak en Voske.
Topografie.
"Topografische kaart van de gemeente Baarle-Nassau"
Geschiedenis.
In 1403 trouwt de Duitse graaf Engelbrecht I van Nassau-Siegen met Johanna van Polanen, de dochter van de Heer van Breda Jan III van Polanen. Naar toenmalig recht werd hij Heer van Breda. Met hem komt de naam "van Nassau" niet alleen terecht in het Nederlands Koningshuis, maar ook wordt de naam gegeven aan de Nederlandse gebieden van Baarle. Al het Baarle grondgebied buiten de Hertogse enclaves behoren sinds die tijd bij Baarle-Nassau.
Gemeentelijke herindeling.
De herindelingsplannen voor Baarle-Nassau begonnen in 1991. Vanwege de geplande gemeentelijke herindeling in de provincie Noord-Brabant nemen de gemeenten Alphen en Riel, Baarle-Nassau, Chaam en Nieuw-Ginneken in 1991 het initiatief om een onderzoek te laten instellen naar de mogelijkheden om samen één grote gemeente te vormen. Nadat de rapporten verschenen, haakt Baarle-Nassau af en komt met het voorstel om te komen tot een ABC-variant bestaande uit Alphen en Riel, Baarle-Nassau en Chaam, dus zonder de gemeente Nieuw Ginneken.
Als in de raadsvergadering van januari 1992 het voorstel van B en W in het kader van gemeentelijke herindeling voor de ABC-variant (samensmelting van Alphen, Baarle-Nassau en Chaam) ter stemming komt, blijkt er voor geen enkele variant een meerderheid haalbaar. B en W trekken hun voorstel in en er komt geen advies van de gemeente aan de voor de herindeling ingestelde commissie Schampers.
Als in mei 1992 de plannen bekend worden voor de herindeling van Midden-Brabant wordt tot ieders verrassing ook het gebied Baarle-Nassau hierin zijdelings betrokken. De commissie Schampers stelt voor om de gemeente Alphen en Riel te splitsen. Riel gaat naar Goirle en Alphen zal samen met Baarle-Nassau en Chaam een nieuwe gemeente vormen.
Op 30 juni 1992 presenteert de 'Werkgroep tot behoud van een zelfstandige gemeente Baarle-Nassau' haar eindrapport aan de beide burgemeesters van Baarle. De werkgroep is van mening dat Baarle-Nassau zelfstandig moet blijven gezien de nauwe samenhang op allerlei vlakken met Baarle-Hertog.
Op 15 februari 1993 suggereert Jan Houben, voorzitter van de CDA-statenfractie in Noord-Brabant, tijdens een voorlichtingsavond over de gemeentelijke herindeling in het Stadsgewest Breda, dat de enclavesituatie in Baarle het best opgeheven kan worden zodat straks één Baarle kan toetreden tot de Grote Groene Gemeente.
Op 24 maart 1993 herhaalt Houben van het CDA zijn stelling over het opheffen van de enclavesituatie voor de camera's van RTL 4. Hij doet het zelfs af als een stukje folklore dat de herindeling in de weg staat. Met name burgemeester Fons Cornelissen van Baarle-Hertog reageert fel op de uitlatingen van Jan Houben. Hij verwijt deze zelfs bestuurlijke onbekwaamheid. Cornelissen mobiliseert onmiddellijk de gedeputeerden van de provincie Antwerpen. Deze beleggen een extra vergadering op 26 maart. Fons Cornelissen treedt met zijn felle actie in de voetsporen van een van zijn voorgangers, burgemeester Pieter van Gilse die in 1892 strijd leverde om de enclaves.
Naar aanleiding van de RTL 4-uitzending besluiten acht ex-VN-militairen die op 29 maart 1993 uit
Bosnië-Herzegovina terugkeerden om op 1 april 1993 een ludieke actie te houden in Baarle-Hertog.
Zij richten op de Singel tussen de kerk en huis Bax een VN-checkpoint in, compleet met acht blauwhelmen en twee VN-vlaggen. Zij controleren daarbij de Nederlandse auto's die Baarle-Hertog binnenrijden. De Nederlanders mogen doorrijden als ze beloven geen acties te ondernemen die kunnen leiden tot annexatie van Baarle-Hertog door Nederland.
Op 9 april 1993 maken Gedeputeerde Staten hun eerste voorstel tot gemeentelijke herindeling binnen het Stadsgewest Breda bekend. GS is voorstander van de vorming van een 'Grote Groene Gemeente' met de naam Baarle-Nassau. Die nieuwe gemeente zal bestaan uit de kernen Alphen, Ulvenhout, Galder en Strijbeek en de gemeenten Baarle-Nassau en Chaam. Toenmalig burgemeester Hendrikx van Baarle-Nassau is niet te spreken over het plan. Hij wil dat Baarle-Nassau zelfstandig blijft. Ook burgemeester Cornelissen van Baarle-Hertog is voor zelfstandigheid van Baarle-Nassau om het eigene van Baarle in een geheel te bewaren.
Op 8 juli 1993 maken Gedeputeerde Staten van Noord-Brabant hun definitieve voorstel betreffende de herindeling van het Stadsgewest Breda bekend. Tot verrassing van velen wordt een nieuwe gemeente Baarle-Nassau voorgesteld, die bestaat uit de gemeenten Baarle-Nassau en Chaam en uit de kernen Alphen, Galder en Strijbeek. Ulvenhout en Bavel gaan niet naar Baarle-Nassau, maar worden bij de stad Breda gevoegd. De nieuwe gemeente Baarle-Nassau zal in deze vorm 14.800 inwoners gaan tellen.
Het voorstel van GS zal gedurende vier maanden ter inzage liggen en daarna zal het met de commentaren toegezonden worden aan de Provinciale Raad van Noord-Brabant, die er in mei 1994 over zal stemmen. Daarna is het aan de Tweede en de Eerste Kamer om zich over de herindelingsplannen voor het Stadsgewest Breda te buigen. Op zijn vroegst zal in januari 1996 de nieuwe gemeente Baarle-Nassau van start kunnen gaan. Wel ligt het in de bedoeling om vooruitlopend hierop de 'oude' gemeenten Baarle-Nassau en Chaam al per 1 januari 1994 uit het Stadsgewest Breda te halen toe te voegen aan het Samenwerkingsverband Midden-Brabant.
In 1996 worden door de activisten in Baarle de laatste trucs toegepast om te trachten te bereiken dat Baarle-Nassau, vanwege de samenwerking met Baarle-Hertog, zelfstandig blijft. Er is zelfs een regionale bijeenkomst in "de slotjes" in Oosterhout waarbij gouverneur Camille Paulus van de provincie Antwerpen een vurig pleidooi houdt tijdens een diner voor belangrijke beslissers in de Tweede Kamer. Hij refereert daarbij omstandig aan het feit dat Baarle-Hertog om dezelfde redenen buiten de gemeentelijke herindeling in België is gehouden. Het effect van zijn pleidooi wordt snel zichtbaar als de Tweede Kamer over de herindeling wordt besproken. De meeste Tweede Kamerfracties kiezen voor zelfstandigheid van Baarle-Nassau, zo blijkt later.
De Tweede Kamer in Nederland beslist in 1996 om Baarle-Nassau zelfstandig te laten en dus buiten het herindelingsproces in Noord-Brabant te houden. Er werd wel de voorwaarde gesteld dat de beide Baarles hun onderlinge samenwerking meer structuur zouden geven en wel onder de vlag van de Benelux-overeenkomst.
In Baarle wordt door secretaris-generaal B. Hennekam van de Benelux Economische Unie (BEU) het 'Gemeenschappelijk Orgaan Baarle' (GOB) officieel geïnstalleerd. Het nieuwe orgaan is het uitvloeisel van de eisen die de Tweede Kamer stelde aan een meer gestructureerde samenwerking tussen de beide Baarles. In het GOB vergaderen de beide colleges op regelmatige basis (het GOB-klein) en vergaderen minstens driemaal per jaar ook beide raden samengebracht in het GOB-plenair over zaken van gemeenschappelijk belang.
Bestuur.
Gemeenteraad.
Samenstelling van de gemeenteraad van Baarle-Nassau vanaf 1982:
College van B&amp;W.
Naast burgemeester Marjon de Hoon-Veelenturf bevat het college wethouders en de gemeentesecretaris. Voor de periode 2024-2026 zijn wethouders:
Monumenten.
In de gemeente zijn er een aantal rijksmonumenten, gemeentelijke monumenten, en oorlogsmonumenten, zie:
Kunst in de openbare ruimte.
In de gemeente Baarle-Nassau zijn diverse beelden, sculpturen en objecten geplaatst in de openbare ruimte, zie:
Nabijgelegen kernen.
Baarle-Hertog, Weelde-Station, Castelré, Ulicoten, Chaam, Alphen

</doc>
<doc id="15985" url="https://nl.wikipedia.org/wiki?curid=15985" title="Baarle-Hertog">
Baarle-Hertog

Baarle-Hertog (Frans: "Baerle-Duc") is een in de Noord-Brabantse Kempen in en rond de Nederlandse gemeente Baarle-Nassau gelegen Belgische gemeente en exclave behorend tot de provincie Antwerpen. Het valt onder het gerechtelijk kanton Arendonk en het kieskanton Hoogstraten.
Geografie.
Baarle-Hertog telt vier woonkernen: Baarle, Baarle-Grens, Zondereigen en Ginhoven. Opmerkelijk is dat Baarle en Baarle-Grens gedeeld worden met de Nederlandse gemeente Baarle-Nassau. De landsgrenzen lopen er op een zeer complexe wijze dwars door straten en gebouwen. Deze verdeling geeft aan Baarle-Hertog zijn ingewikkelde structuur: Baarle-Nassau verdeelt het in 26 stukken. Baarle-Hertog is niet de enige Belgische gemeente die uit gescheiden delen bestaat; dit is ook het geval voor Elsene, Mesen en Sint-Gillis.
Van alle 26 stukken worden er 22 volledig omsloten door Baarle-Nassau en vormen dus Belgische exclaves. De overige vier zijn verbonden met andere Belgische gemeentes. Deze stukken zijn van west naar oost: de Baalbrugse Bemden, een strook land langs het Merkske, Zondereigen-Ginhoven en een gebied bij Weelde-Station. Er zijn enkele kleine Nederlandse enclaves die volledig omsloten zijn door Belgisch grondgebied.
Demografie.
Samenstelling van de bevolking.
De gemeente telt ruim 2800 inwoners, waarvan 956 met de Nederlandse nationaliteit.
Politiek.
Structuur.
De gemeente Baarle-Hertog ligt in het kieskanton Hoogstraten en het provinciedistrict Turnhout. Deze maken deel uit van het kiesarrondissement Mechelen-Turnhout en de kieskring Antwerpen.
Geschiedenis.
Legislatuur 2019–2024.
De N-VA wist de vorige coalitie tussen CDK en Forum+ te doorbreken naar een nieuwe coalitie tussen Forum+ en N-VA. Burgemeester is Frans de Bont (Forum+). Hij leidt een coalitie bestaande uit Forum+ en N-VA. Samen vormen ze de meerderheid met 7 op 11 zetels.
De gemeenteraad van Baarle-Hertog bestaat uit 11 leden : 
Het college van burgemeester en schepenen bestaat uit burgemeester Frans de Bont (Forum +), en de schepenen Philip Loots (N-VA), Sophieke Verhoeven (Forum +) en Jeroen Van den Bogaert (voorzitter BCSD, N-VA).
Sport.
In 2006 leidde de unieke situatie in het dorp ertoe dat het Nederlandse Fellowship of Fairly Odd Places Cricketteam een wedstrijd kon spelen die feitelijk in twee landen tegelijkertijd plaatsvond. Het slagteam speelde in Nederland en gebowled werd vanuit uit België. In de cricketsport (die teruggaat tot de 16e eeuw) was dat nog nooit gebeurd.
Op het gemeentelijk sportpark van Baarle-Hertog zijn 3 sportverenigingen gevestigd.
Verder zijn er nog verschillende kleinere verenigingen die actief zijn in de sporthal.
Op zondag 21 augustus 2022 liep de route van de derde etappe (van Breda naar Breda) van de Ronde van Spanje 2022 door Baarle-Hertog.
Nabijgelegen kernen.
Zondereigen, Baarle-Nassau, Weelde-Station

</doc>
<doc id="15991" url="https://nl.wikipedia.org/wiki?curid=15991" title="Courtney Love">
Courtney Love

Courtney Michelle Harrison, beter bekend als Courtney Love (San Francisco, 9 juli 1964), is een Amerikaans zangeres-songwriter, gitariste en actrice.
Love was de zangeres van de band Hole en begon daarna aan een solocarrière. Ze doet af en toe werk als model en actrice. Love is de weduwe van Kurt Cobain (1967-1994), zanger van de band Nirvana, met wie ze een dochter heeft: Frances Bean Cobain. Later kreeg zij ook nog een relatie met Edward Norton.
Biografie.
Love is de dochter van Grateful Dead-manager en uitgever Hank Harrison en therapeute Linda Carroll. Ze bracht haar jeugdjaren met haar moeder door, die met vijf verschillende mannen getrouwd is geweest. Love zat toen op een kostschool in Nelson, Nieuw-Zeeland. Love beweerde jaren later dat ze als peuter lsd toegediend had gekregen, wat haar vader ontkende. Haar moeder Linda Carroll is de dochter van schrijfster Paula Fox en acteur Marlon Brando.
Love groeide op als een probleemkind en was dan ook vaste klant in verbeteringsgestichten en opvangcentra. Ze liep weg bij haar familie en reisde rond door Amerika, Engeland en Ierland, waarbij ze leefde van geld van haar grootouders. Haar eerste 'beroemde' vriend was Roz Rezabek, gevolgd door Julian Cope, oprichter van de newwaveband The Teardrop Explodes. Toen ze tegen de twintig liep, werkte ze in Japan als stripper. Ze zou op latere momenten, voordat ze beroemd werd, nog vaker dit beroep uitoefenen. Op 22-jarige leeftijd keerde ze terug naar Portland, Oregon, waarna ze in 1987 met de band Babes in Toyland naar Los Angeles vertrok. Een jaar eerder kwam de film "Sid &amp; Nancy" uit, over het leven van dit beroemde punkduo. Love speelt Gretchen in de film. Nadat ze door oprichtster Kat Bjelland was ontslagen, richtte haar toenmalige echtgenoot James Moreland in Los Angeles de muziekgroep Leaving Trains op. In die tijd maakte ze veel vrienden, onder wie Michael Stipe van R.E.M. en Billy Corgan van The Smashing Pumpkins.
In 1989 richtte Love samen met Eric Erlandson de groep "Hole" op. Patty Schemel speelde drums en Kristen Pfaff basgitaar. In 1991 namen ze hun eerste album op met Kim Gordon als producer. De band werd samen met bands als Babes in Toyland, Pussy Galore en L7 een boegbeeld van de feministische riot-grrrlbeweging. In 1994 volgde hun tweede album, dat voor een doorbraak zorgde, mede door het succes van haar partner Kurt Cobain. Pfaff stierf echter kort na de verschijning van hun tweede cd "Live Trough This" en werd vervangen door Melissa Auf der Maur. In 2001, toen het met Hole niet zo goed ging, richtte Love de band Bastard op, maar deze viel al snel uiteen. In 2002 hield ook Hole op te bestaan. In 2004 kwam Love met een soloalbum getiteld "America's Sweetheart".
Love is een uitgesproken criticus van de muziekindustrie. Daarnaast is ze een volger van het boeddhisme.
Als actrice is ze bij het grote publiek bekend geworden door de film "The people vs. Larry Flynt" (1996), waarvoor ze goede kritieken kreeg voor haar rol als Flynts vrouw Althea en waarvoor ze de prijs voor "veelbelovendste actrice" van de Chicago Film Critics Association won. In juni 2017 vertolkte ze de rol van Kitty Menendez in de televisiefilm "".

</doc>
<doc id="15997" url="https://nl.wikipedia.org/wiki?curid=15997" title="OpenOffice">
OpenOffice



</doc>
<doc id="16000" url="https://nl.wikipedia.org/wiki?curid=16000" title="Pieter de Hooch">
Pieter de Hooch

Pieter de Hooch (Rotterdam, gedoopt op 20 november 1629 – begraven op 24 maart 1684) was een Nederlandse kunstschilder. Zijn naam wordt ook wel geschreven als Pieter de Hoogh, Pieter de Hooghe en Pieter Hendricksz. de Hooch. Hij was de eerste die het motief van doorkijkjes op de binnenplaatsen van grachtenpanden introduceerde.
Leven.
Pieter de Hooch werd gedoopt in de Hervormde kerk in Rotterdam op 20 december 1629. Zijn vader was metselaar, zijn moeder, vroedvrouw, kwam uit Delft. De Hooch ging mogelijk in de leer bij de landschapsschilder Nicolaes Berchem in Haarlem, samen met Jacob Ochtervelt, althans, Arnold Houbraken meldt dat.
De eerste bron die vermeldt dat hij in Delft woont, is uit augustus 1652. Daar kwam hij in dienst bij de rijke linnenhandelaar Justus de la Grange (ook bekend als Justinius de la Oranje), die elf schilderijen van hem bezat. Mogelijk heeft hij daar werkzaamheden uitgevoerd die met de linnenhandel samenhingen, omdat zijn schilderkunst niet voldoende geld opbracht. De Hooch trouwde 3 mei 1654 met Jannetje van der Burch, de dochter van een aardewerkfabrikant in Delft en zus van de schilder Hendrick van der Burgh, die hij al langer kende. Het paar kreeg zeven kinderen, van wie er twee in Delft zijn geboren. Het volgende jaar, 20 september 1655, werd hij ingeschreven bij het Sint-Lucasgilde in Delft, waar hij kennis kan hebben gemaakt met Johannes Vermeer. Vermeer en De Hooch hebben elkaars stijl beïnvloed. Zijn werk uit het begin van de Delftse periode maakte vrijwel geen indruk, waardoor de schilder een armoedig bestaan leed.
Omstreeks 1660 verhuisde Pieter de Hooch naar Amsterdam. Een van zijn dochters werd op 15 april 1661 gedoopt in de Westerkerk. Aanvankelijk ging het hem niet voor de wind, hij woonde er op bescheiden adressen, maar in mei 1668 in de aanzienlijkere Konijnenstraat in de Jordaan. Hij moet in Amsterdam in contact gekomen zijn met de hogere kringen, want zijn interieurs werden eleganter en rijker. Zijn schilderijen werden ook groter, maar zijn schilderstijl werd zwaarder en de schaduwen minder transparant. Er is ook uit deze tijd veel minder werk bekend. Pieter en zijn vrouw schreven in 1679 hun oudste zoon Pieter Pietersz. in in het Amsterdamse dolhuijs op de Kloveniersburgwal. Daarna is geen levensteken meer gevonden. Er is wel een schilderij dat 1684 gedateerd is.
Werk.
In zijn beginjaren schilderde De Hooch vooral het soldatenleven, bijvoorbeeld landschappen met ruiters en schutters, waarschijnlijk beïnvloed door de nadagen van de Tachtigjarige Oorlog. Na zijn komst naar Delft ging hij genrestukken schilderen, met etende, drinkende en musicerende mensen.
Rond 1658 veranderde Pieter de Hooch zijn schilderstijl. Hij ging lichter schilderen, zijn afbeeldingen werden ruimtelijker en door het gebruik van perspectief ook dieper. Bovendien begon hij zijn werken van een jaartal te voorzien. Vanaf dat moment schilderde Pieter de Hooch zijn topstukken. Deze periode duurde relatief kort, tot ongeveer 1662. Hij legde de binnenplaatsen en interieurs van de Gouden Eeuw vast, met daarin vooral vrouwen. Opvallend is dat hij vrijwel altijd een tegelpatroon op de vloer afbeeldt, waardoor zijn beheersing van het lijnperspectief duidelijk wordt. De diepte van de schilderijen wordt bovendien vrijwel altijd versterkt door een doorkijkje naar buiten, naar een binnenplaats, of naar een andere kamer in het huis. In het doorkijkje is het altijd lichter dan in de kamer op de voorgrond. De Hooch is de eerste kunstenaar die binnenplaatsen tot hoofdonderwerp op een schilderij maakte.
De afbeelding van een vredig interieur werd in de Gouden Eeuw populair. Dit zou kunnen komen doordat de Tachtigjarige Oorlog (1568-1648) juist voorbij was en de mensen behoefte hadden aan vrede en rust.
Door het afbeelden van vrouwen aan het werk idealiseerde Pieter de Hooch het Hollandse huiselijke leven dat bestond uit eenvoudige deugden, efficiënt draaiend houden van het huishouden en het gewetensvol opvoeden van de kinderen. Zo wordt van het hier afgebeelde schilderij ("Moedertaak") dat Pieter de Hooch maakte van een moeder die het haar van haar kind ontluist gezegd dat het verwijst naar een gedicht van Jacob Cats: "Kam, kam u menigmaal, en niet het haar alleen, maar ook dat binnen schuilt, tot aan het innig been", waarmee bedoeld wordt dat men niet alleen zijn haar, maar ook zijn ziel moet verzorgen en reinigen.
De portretten die hij in Amsterdam schilderde onderscheidden zich van de Delftse periode in hun rijkere aankleding.
De Hooch en Vermeer.
Pieter de Hooch en Johannes Vermeer worden vaak in één adem genoemd. Het is niet duidelijk wie de ander beïnvloedde, misschien beïnvloedden beiden elkaar. Toch zijn de schilderijen onmiskenbaar verschillend, hoewel beiden vaak vrouwen schilderen die in huis bezig zijn. Pieter de Hooch heeft echter in zijn schilderijen vrijwel altijd een doorkijk naar buiten, terwijl Vermeer zich meestal beperkt tot een raam waardoor het licht naar binnen valt. De diepte van de schilderijen van De Hooch weet Vermeer niet te evenaren. Daarentegen heeft Vermeer een geweldig zachte manier van schilderen, waardoor zijn vrouwen bijzonder lief, levend en bijna aanraakbaar worden.
Schilderstijl.
Het kleurpalet van Pieter de Hooch was warm. Hij gebruikte veel rood en roodbruin. De werken van Pieter de Hooch behoren tot de Barokke schilderkunst. Hij is een van de Oude Hollandse Meesters. De Hooch schilderde aanvankelijk in donkere kleuren, vooral soldatenscènes of kortegaardjes (corps de garde). Hij is in zijn vroege periode beïnvloed door de Delftse schilders Hendrick van der Burgh en Carel Fabritius. Later door de Zwolse genreschilder Gerard Terborch, waarbij, toen De Hoogh begon met het schilderen van interieurs en spelen met lichtval en perspectief, Johannes Vermeer en Nicolaas Maes moeten worden genoemd. Esaias Boursse, Gerbrand van den Eeckhout en Pieter Janssens Elinga waren navolgers van hem.

</doc>
<doc id="16001" url="https://nl.wikipedia.org/wiki?curid=16001" title="Australie">
Australie



</doc>
<doc id="16002" url="https://nl.wikipedia.org/wiki?curid=16002" title="Magie">
Magie

Magie of toverij is de vermeende kunst van het manipuleren van de werkelijkheid met behulp van speciale objecten, spreuken en rituelen op basis van verborgen krachten. Mensen die in magie geloven, zijn ervan overtuigd dat het een oplossing biedt voor problemen met bijvoorbeeld vruchtbaarheid, gezondheid, veiligheid en het liefdesleven en dat het meer controle geeft over de natuur en het menselijk leven. Magie kan net als religie en wetenschap het wereldbeeld van een bepaald volk op een bepaald tijdstip mede bepalen.
Magie berust op drie pijlers. De eerste pijler betreft de magiërs, de specialisten met een speciale status. De tweede pijler zijn de magische handelingen, de in de traditie gewortelde rituelen en daarmee verbonden voorschriften en symbolen. Ten slotte zijn er de met de handelingen van de magiër overeenstemmende magische voorstellingen van de werkelijkheid, de ideeën en geloofsovertuigingen dus van de magie. 
Bij magie kunnen verschillende functies worden onderscheiden. De "instrumentele functie" betreft het beoogde resultaat van de uitgeoefende magie, zoals het bevorderen van de jacht, de bescherming tegen natuurgeweld en het benadelen van bepaalde personen. De "expressieve functie" betreft de sociale waarde van de rituelen: met hun symbolische en sociale betekenissen drukken zij normen en waarden van een bepaalde samenleving uit en versterken zij de samenhang binnen de groep. 
Er bestaan tal van typen magie, waarbij bijvoorbeeld hemellichamen (astrale magie) of demonen (zwarte magie) van belang zijn. Ook kan magie verbonden zijn met uiteenlopende denkstelsels (zoals de neoplatonische magie) of religies (zoals de joodse kabbala).
Magie komt wereldwijd voor sinds de prehistorie. In de westerse cultuur bestaan verschillende vormen van magie die gerelateerd zijn aan uiteenlopende tradities, aan vakgebieden als astrologie en alchemie en aan religieus-filosofische stromingen als het hermetisme, neoplatonisme en de joodse mystiek. Zeker sinds de verlichting wordt magie hier net als andere vormen van westerse esoterie meestal niet geaccepteerd als geldige kennisvorm en wel aangeduid als 'verworpen kennis'. 
In bijvoorbeeld de oude Mesopotamische en Egyptische beschavingen was magie algemeen bekend en werd deze serieus beoefend, ook door priesters. In andere oude en hedendaagse niet-westerse culturen kwam of komt magie eveneens voor, vaak verbonden met een religie of een andere levensbeschouwing, zoals het taoïsme, het hindoeïsme, het boeddhisme, het shintoïsme en Afrikaanse vormen van pantheïsme.
Etymologie.
Magie is in de zeventiende eeuw in het Nederlands overgenomen uit het Frans en gaat via het Latijn terug op het Griekse "magikē" (zie ook "Mantike"), de vrouwelijke vorm van "magikos" (μαγικός). Daarmee werden magische kunsten aangeduid. Beide Griekse woorden zijn afgeleid van het naamwoord "magos" (μάγος, meervoud "mágoi"), dat weer is afgeleid van het Oudperzische "maguš". Dit waren zoroastrische priesters die astrologische voorspellingen deden en magische kennis hadden.
Toverij en tovenarij gaan terug op het Middelnederlandse "toverie", een afleiding van tover met de betekenis magiebeoefening. Dat kwam van het Oudnederlandse *"tōvar" en was al in de late middeleeuwen een zeldzaam woord geworden. Mogelijk wordt het woord vermeld in de "Lex Salica" (achtste eeuw). De Proto-Germaanse vorm, die ook de basis voor het Duitse equivalent is, luidt *"taubarōn"-. De verdere etymologie is onzeker.
Definiëring.
Een beknopte definitie van magie is ‘een techniek die de mens in staat stelt [...] gebeurtenissen te beïnvloeden in de subjectieve en/of objectieve werkelijkheid’, door middel van wilskracht en bovenzintuiglijke krachten in zowel het individu als de kosmos. Verdere verfijning van wat magie precies inhoudt hangt van de tijd en de plaats af. Men rekent er bepaalde praktijken en denkbeelden toe. 
Beoefenaars van de magie hebben het op verschillende wijzen gedefinieerd. Zo stelde Éliphas Lévi: "de magie is de op overleveringen gegronde wetenschap der natuurgeheimen." Aleister Crowley daarentegen omschrijft magie als: "de kunst en wetenschap van het bewerkstelligen van verandering in overeenstemming met de wil."
Sinds de negentiende eeuw hebben antropologen, godsdienstwetenschappers, psychologen en sociologen magie onderzocht en geprobeerd te definiëren, en was het ook onderzoeksthema binnen de semiotiek, geschiedenis en letterkunde. Magie is echter niet eenvoudig af te bakenen. Dat heeft meerdere redenen. In de eerste plaats neemt magie velerlei vormen aan. Ze is daarmee ‘de grootmeester van vermommingen’. In de tweede plaats is magie op verschillende manieren verbonden met allerlei andere en uiteenlopende tradities. Al in de oudheid was magie gerelateerd aan religie, met haar diverse cultussen en rituelen. Ook waren er relaties met bepaalde vakgebieden, zoals alchemie, astrologie, geneeskunde en filosofie. In de derde plaats kan in het taalgebruik magie verband houden met uiteenlopende - en verschillend gewaardeerde - termen zoals "hekserij", "toverij", "goochelkunst", "waarzeggerij" ("divinatio") en "bijgeloof" ("superstitio"). Magie en waarzeggerij delen eenzelfde wereldbeeld, maar worden soms van elkaar onderscheiden: 'wat waarzeggerij onthult, lost magie op'. De scheidslijn tussen magie, religie en wetenschap is en was niet altijd even duidelijk. 
Verhouding magie–religie–wetenschap.
Voor de Tweede Wereldoorlog werd magie door een aantal wetenschappers minder genuanceerd beoordeeld dan na die tijd. Lynn Thorndike (1882-1965), die met zijn lijvige reeks boeken "History of Magic and Experimental Science" in sterke mate bijdroeg aan de bestudering van occulte wetenschappen, hanteerde nog een strakke tweedeling met aan de ene kant magie en aan de andere kant experimentele wetenschap. Voor hem is magie alles wat geen experimentele wetenschap is. De binnen het vakgebied bekende Britse antropologen Edward Burnett Tylor (1832-1917) en James George Frazer (1854-1941) maakten eveneens een rigide onderscheid. In "The Golden Bough" (hfdst. IV) zette Frazer uiteen dat magie tot het vroegste stadium van de geestelijke ontwikkeling behoort, religie tot het tweede en positivistische wetenschap tot het laatste. Het zijn volgens hem drie afzonderlijke categorieën, die elkaar niet beïnvloeden en geheel verschillend zijn.
Na de Tweede Wereldoorlog kwam kritiek op deze indelingen en werden deze vaker als achterhaald, etnocentrisch en eurocentrisch gezien. In het onderzoek kwam meer aandacht voor de overeenkomsten en wisselwerking tussen magie, religie en wetenschap. Magie en wetenschap zouden gemeen hebben dat beide gericht waren op het bepalen van wetmatigheden in de wereld en beide zouden meer invloed op die wereld proberen te krijgen. Bovendien is er overlap. In de op genezing gerichte magie en de westerse geneeskunde gaat men uit van wetmatigheden maar spelen ook (vanuit westers oogpunt) minder rationele benaderingen een rol, respectievelijk bezweringen, gebed en intuïtie.
Volgens antropoloog Claude Lévi-Strauss (1908-2009), die veel onderzoek verrichtte naar culturen van 'primitieve samenlevingen', zou ook het denken in termen van causale verbanden en determinisme niet voorbehouden zijn aan westerse wetenschap maar ook voorkomen bij magie. Lévi-Strauss geeft een voorbeeld: als een graanzolder instort en op iemands hoofd belandt, dan wordt dit in bepaalde culturen beschouwd als hekserij. Men erkent wel dat instorting hoe dan ook had kunnen gebeuren door bijvoorbeeld termieten, maar dat het juist moest gebeuren toen het slachtoffer in kwestie eronder stond heeft ermee te maken dat iets of iemand juist dat slachtoffer wilde treffen. Dezelfde situatie zou vanuit modern, westers, wetenschappelijk oogpunt als toeval beschouwd worden, en niet in verband worden gebracht met het slachtoffer en magie.
Het onderscheid tussen magie en religie is onscherp en hangt af wat men tot religie en magie rekent. Lévi-Strauss suggereert dat ze elkaar aanvullen. Religie maakt de natuur bijvoorbeeld volgens hem 'menselijker', door het geloof in natuurwezens, antropomorfe goden waarmee gecommuniceerd kan worden en het toeschrijven van gebeurtenissen aan de wil van bepaalde wezens. Magie laat de mens deel uitmaken van de natuur en geeft de mens de gelegenheid daar direct op in te spelen. Luck noemt in zijn "Arcana Mundi. Magic and the Occult in Greek and Roman Worlds" vier verschillen. Magie zou meer gezien moeten worden als een middel en religie als een doel. Ook zou magie meer dan religie verbonden zijn met manipulatie. Magie zou volgens hem meer directe, individuele behoeften dienen, terwijl religie beoefend wordt voor groepen en binnen instituties. Daarnaast zouden magische praktijken heimelijker zijn en zich meer bedienen van nauwelijks verstaanbare spreuken terwijl religieuze teksten vaak duidelijk uitgesproken of gezongen worden. 
Magie, religie en wetenschap hebben sinds de oudheid naast elkaar bestaan, vaak met eigen vormen van rationaliteit. Ze beïnvloedden elkaar echter ook, zie "Westerse esoterie".
Kenmerken.
Omdat magie van alle tijden is en overal ter wereld voorkomt, kent ze een grote verscheidenheid aan vormen. Desondanks kunnen enkele algemene kenmerken onderscheiden worden. De basiselementen van magie zijn de "magiër", de "magische handeling" en de "magische voorstelling".
De magiër is de specialist die magische handelingen uitvoert op basis van bepaalde kennis en vermogens. Hij kan een leek zijn, maar ook een priester of vakman. In bepaalde culturen is magiebeoefening zelfs het alleenrecht van een bepaalde groep, zoals de Brahmanen in de Vedische religie. In stamsamenlevingen op onder andere Papua Nieuw Guinea en de Melanesische eilanden zijn het alleen voorname individuen die magische vermogens bezitten. In verschillende culturen wordt verschillend gedacht over hoe magiërs hun vermogens krijgen. Ze kunnen bijvoorbeeld geboren zijn in bepaalde magiërfamilies en erven zo hun vermogens, zoals de zogeheten Ohja's en Baiga's in India. Tevens kunnen ze verkregen worden door middel van initiatie in bepaalde kringen, zoals geheime genootschappen. Een andere mogelijkheid is dat ze (tijdelijk) verkregen worden middels spiritueel contact met specifieke dieren, bepaalde diersoorten of voorouderlijke geesten. Dat contact kan in de vorm van bezetenheid zijn. Aansluitend kunnen het dieren of geesten zijn die kennis en de roeping tot magiër juist openbaren aan het individu.Magie is traditioneel. De magische handeling heeft doorgaans een ritueel karakter. Men kan niet zomaar wat doen in de hoop op een gunstig effect. Er bestaan tradities, zij het van volkse aard of van geleerde aard. Er zijn bepaalde protocollen die gevolgd moeten worden, en soms zijn die zover uitgewerkt, dat ze complete handboeken beslaan. Dat zijn de zogeheten grimoires. De magiër dient voor de effectiviteit van de magie rekening te houden met de tijd en de plaats van het ritueel. Soms moet iets overdag of juist 's nachts gedaan worden, of op een bepaalde datum. De locatie is bijvoorbeeld een afgesloten kamer, een tempel of een rustig, braakliggend stuk land. Het rituele karakter komt verder nog tot uiting in dieetvoorschriften, seksuele onthouding, spreuken, symbolen van allerlei aard, ingrediënten, instrumenten, bewegingen zoals gebaren en dans en tot slot reinigingsriten. Die dienen voor de directe omgeving, voor het eigen lichaam en voor de geest. Rituelen hebben betekenis. Ze laten ideeën zien door die op een bepaalde manier te vertalen. Zodoende laat ook magie allerlei ideeën of voorstellingen zien. Er zijn bijvoorbeeld wetten in de natuur op basis waarvan de magie zou werken. Van wezenlijk belang is ook de notie van "sympathie", die staat voor de directe samenhang van alles in de kosmos door middel van occulte relaties. Die relaties zijn abstract en niet zintuiglijk waarneembaar, maar zorgen ervoor dat objecten/fenomenen elkaar, zo meent men, kunnen beïnvloeden. "Sympathie" duidt in deze context op 'samenhang'. Daarvan bestaan drie soorten relaties, namelijk "gelijkheid", "tegenstelling" (antipathie) en "contact". Het gelijke beïnvloedt het gelijksoortige (sympathische magie); iets beïnvloedt precies het tegenovergestelde; als iets in contact komt met iets anders, dan wordt het op magische wijze beïnvloed door dat andere. Het voodoo-poppetje is een voorbeeld van laatstgenoemde contactmagie. Het figuurtje krijgt langs magische weg een verband met de persoon waar het voor staat. Magische middeltjes op basis van de signatuurleer illustreren voorts gelijkheid: een blad heeft de vorm van de lever, en dus werkt het tegen leverkwalen. Daarnaast hangt de holistische voorstelling van de kosmos samen met universele sympathie ("zo boven, zo beneden"): de hemelsferen beïnvloeden het ondermaanse, en de macrokosmos (natuur) is een weerspiegeling van de microkosmos (mens). De stoïcijnse filosoof Posidonios van Apamea (ca. 135-ca. 50 v.Chr.) introduceerde dat begrip. Ook in moderne theorievorming is het begrip "sympathie" opgepikt. Voor Frazer was het principe fundamenteel voor magie, een stelling die nog steeds geaccepteerd is. 
Belangrijk voor (rituele) handelingen is het nabootsen, doen verdwijnen of overbrengen van bepaalde "eigenschappen". Die gedachte ligt ten grondslag aan contactmagie. Riten op basis van tegenstelling laten feitelijk een strijd zien tussen twee eigenschappen (vuur bestrijdt bijvoorbeeld water). Bij sympathetische handelingen worden eigenschappen nagebootst en overgenomen. De zon wordt bijvoorbeeld als vuur voorgesteld, en dus helpt vuur bij zongerelateerde zaken. Het overbrengen en afweren van eigenschappen staat centraal bij amuletten. Nadat die op rituele wijze vervaardigd zijn, hebben ze een welbepaalde, langdurige werking voor de drager en zijn de rituelen niet meer nodig. Eigenschappen kunnen overgedragen en afgeweerd worden via een bepaalde kracht. Een bepaalde eigenschap kan van hogere machten komen en aangeroepen worden door bijvoorbeeld een god of diens naam op een amulet weer te geven. Ook kan de kracht onpersoonlijk zijn, wat "mana" genoemd wordt in de antropologie. Onpersoonlijke kracht kan van sterrenbeelden afkomstig zijn, maar kan ook in specifieke objecten huizen.
Omdat magische rituelen en middelen bepaalde betekenissen hebben en verwijzen naar bijvoorbeeld relaties of hogere machten, is magie sterk symbolisch van aard. Ze werkt bij voorkeur met symbolen, en niet zozeer met concepten. Specifieke klanken, tekens, gebaren enzovoort moeten leiden tot een bepaald effect, doordat zij verwijzen naar iets wat gewenst of ongewenst is. Zo kan een magisch amulet het uiterlijk hebben van datgene waartegen het moet beschermen. Magie wordt daarom 'symbolisch gedrag' genoemd.
Doelen en functies.
Magie heeft concrete doelen, die elkaar aanvullen.
Daarnaast wordt in de antropologie onderscheid gemaakt tussen de "instrumentele" en de "expressieve" functies van magie. De instrumentele functie van magie is het beïnvloeden van de natuur en het menselijk gedrag voor specifieke doelen. Er zijn drie belangrijke types: "productief", "beschermend" en "destructief". Productieve magie wordt aangewend om een gunstige afloop te verkrijgen, bijvoorbeeld bij de oogst en de jacht. Beschermende magie tracht een individu of een gemeenschap te beschermen tegen ongewenste effecten van natuur, bovennatuurlijke krachten of andere personen. Het gebruik van amuletten om besmettelijke ziekten af te wenden of het reciteren van bezweringen voor de aanvang van een reis zijn er voorbeelden van. De destructieve magie ten slotte heeft als functie om anderen kwaad aan te doen. Afgunst en andere motieven maken haar sociaal verstorend, waardoor het aanwenden van een bestrijding van tovenarij binnen die samenleving noodzakelijk wordt.
De expressieve functie van de magie is het resultaat van de symbolische en sociale betekenissen die aan de uitoefening ervan worden gehecht, ook al zijn de beoefenaars zich mogelijk niet bewust van deze functie. Magie bezorgt op deze manier de gemeenschap een samenhorigheidsgevoel en groepsidentiteit door de gemeenschappelijke beleving van de rituelen. Tezelfdertijd kan zij de magiër als bijzondere persoon isoleren van de rest van de gemeenschap. Magie functioneert ook als creatieve uitlaatklep of soort entertainment en is daardoor onlosmakelijk verbonden met het gehele systeem van denken, geloof en gebruiken in een gegeven samenleving.
Ontstaan en persistentie.
De hiërarchische en evolutionaire modellen van onder anderen Tylor en Frazer plaatsten magie (maar bijvoorbeeld ook animisme) onder aan de ladder van de menselijke ontwikkeling. Volgens hen behoort zij daarmee tevens tot een vroeg, prehistorisch stadium. Tegenwoordig hanteren onderzoekers geen hiërarchische modellen voor progressieve ontwikkeling meer.
Over de oorsprong van magie kan een evolutionaire hypothese gevormd worden. Aangezien overleven niet eenvoudig was en de jacht niet per definitie succesvol en zonder gevaar was, ging de mens zich succes inbeelden. Hij bereidde zich mentaal voor op de inspanningen in de hoop op een goede afloop. De stap naar het om toestemming vragen aan het prooidier is vervolgens snel gemaakt (dit gebeurde nog bij de Inuït). De voorbereidingen leidden dan naar het speuren naar voortekens, dromen enzovoort. De gedachte dat hij niet de enige is die denkt (projectie) terwijl hij aan de elementen is overgeleverd, doet bij de mens vervolgens een vermoeden ontstaan van een bezielde wereld, waarmee hij bewust kan communiceren. Hier ligt de fundering voor niet enkel magie en waarzeggerij, maar ook voor religie, sjamanisme en animisme.
De vraag naar het ontstaan van magie hangt samen met de vraag waarom men het nodig heeft. Magie heeft diverse praktische toepassingen en is zodoende een hulpmiddel voor het oplossen van problemen. Onzekerheid over bijvoorbeeld de toekomst, ziekte, gevaar of misoogst wordt deels verholpen door het geloof in de werking van magie. Daarmee raakt magie aan een functie van religie, namelijk het 'verminderen van angst' door de onzekerheden in het leven. Net als religie schept ook magie echter nieuwe onzekerheden, zoals het bestaan van boosaardige magie. Zij "bestrijdt" dus niet enkel angst. Wel helpt ze, net als religie in al haar vormen, fenomenen te verklaren door het geloof in onpersoonlijke krachten, de invloed van de sterren, het bestaan van geesten enzovoort.
Onderzoekers hebben geprobeerd verklaringen te vinden voor het aanhoudende geloof in magie. Een verklaring zou zijn: de samenhang met andere handelingen. Magie biedt bijvoorbeeld steun bij de landbouw door middel van vruchtbaarheidsrituelen. Ze vervangt de daadwerkelijke landbouwactiviteiten echter nooit. Als er een geslaagde oogst is, dan schrijft men dit achteraf mede aan de effectiviteit van magie toe. Daarnaast kan magie een nocebo- of placebo-effect hebben. Magische rituelen en het dragen van amuletten nemen bijvoorbeeld angst en twijfel weg. Ze geven de drager zodoende meer zelfvertrouwen en moed, wat kan resulteren in meer succes bij de jacht of de strijd. Het rituele karakter van magie zorgt er tevens voor dat men met allerlei zaken rekening moet houden om het beoogde effect te krijgen. Als dat effect uitblijft, dan kan dit vervolgens geweten worden aan verkeerde handelingen of ingrediënten. Als de oogst bijvoorbeeld mislukt, dan gelooft men dat de landbouwondersteunende magie verkeerd is uitgevoerd. Magie hoeft ook niet direct te werken, en in de tussentijd kunnen allerlei dingen voorvallen in het leven van de persoon die men bijvoorbeeld geweld wil aandoen. Toevallige tegenslag wordt dan verklaard door andermans magische handelingen. Belangrijk is tot slot het geloof in magie omdat juist de negatieve effecten ervan gezien worden in ziekte, dood, misoogst enzovoort. Dat wil geenszins zeggen dat magie van een boosdoener daadwerkelijk is waargenomen. Het bestaan van die boosdoener wordt alleen verondersteld.
Vormen van magie.
De precieze indeling van magie wordt bepaald door de tijd en de plaats. Magische praktijken en ideeën kunnen gerekend worden tot verschillende stromingen of tradities. Hieronder staat een lijst van magievormen op basis van hun visie en werkwijze, dus niet op basis van het beoogde doel.
Daarnaast maken onderzoekers voor magie als studieobject soms een indeling die berust op machtsprincipes, namelijk "dynamistisch" en "animistisch". Dynamistisch wil zeggen dat krachten gemanipuleerd worden alsof het een concrete en ook overdraagbare substantie betreft. Men denke aan de Polynesische "mana" en Griekse "dynamis". Die begrippen duiden op krachten die aanwezig zijn in objecten. Dergelijke kracht is bijzonder of zeldzaam. Animistisch wil zeggen dat manipulatie plaatsvindt met behulp van wezens (goden/godinnen, lagere godheden, voorouderlijke geesten). Bezieling in de natuur is daarbij alom tegenwoordig, maar het betrokken wezen kan altijd weerstand bieden tegen magie, wat bij bovennatuurlijke energie niet het geval is.
Problematisch en weinig gebruikt zijn verder "direct—indirect", "privé—officieel" en "natuurlijk—ritueel". Directe magie betreft het gebruik van amuletten, spreuken, zangen, brouwsels enzovoort, terwijl indirecte magie bijvoorbeeld het aanroepen van de doden is. Veel magie ligt in de praktijk in de privésfeer, en officiële magie komt heel dicht bij religie in de buurt, zoals gemeenschappelijke reinigingsriten, regendansen en vruchtbaarheidsriten. Natuurlijke magie draait feitelijk om een soort eenvoudige wetenschap, met experimenten, wonderlijke effecten, bedrog en gegoochel. In zekere zin heeft alle magie echter een ritueel karakter. Een eenvoudige indeling daarvan is 1) rituelen ter versterking van de eigen mana; 2) rituelen ter verzwakking van andermans mana; 3) rituelen ter bescherming (tegen geesten, demonen etc.); 4) reinigingsriten; 5) helingsriten.
Westerse cultuur.
In elke periode van de westerse geschiedenis wordt magie aangetroffen. Het onderscheid tussen magie en godsdienst is echter steeds wazig. Dit geldt bijvoorbeeld voor theürgie en Germaanse toverspreuken, waarin goden genoemd worden. Magie blijft voorts het onderwerp van discussie. Tegenstrijdige opvattingen komen voor in alle sociale milieus en zelfs in dezelfde personen. Daarnaast wordt magie gekarakteriseerd door zowel volksoverlevering als denkbeelden van geleerden. Ze had soms intellectuele vormen. Voorbeelden zijn "hermetische magie", "kabbala" en "theürgie". Als laatste ontstaan hybride vormen van tradities op meerdere momenten in de geschiedenis van westerse magie.
Klassieke oudheid.
In de klassieke oudheid kwam magie veel voor en werd de basis gelegd voor middeleeuwse en vroegmoderne magie. Desondanks had zij een paradoxale positie: ze werd zowel gepraktiseerd als gekritiseerd en van staatswege veroordeeld. Men geloofde in wonderdoeners (bijvoorbeeld Orpheus en Pythagoras). Magie zou zijn uitgevonden in Perzië door Zoroaster. 
Magie kende bij de Grieken en Romeinen diverse vormen en toepassingen. Men kende bijvoorbeeld het dodenorakel, spreuken, amuletten en brouwsels, voor doeleinden als vervloeking, genezing en liefde. Men dacht dat de geesten van overledenen speciale krachten hadden en geloofde in allerlei wezens, maar ook in universele sympathie. Met name in de Romeinse periode circuleren grote aantallen van magische teksten, bijvoorbeeld met recepten. Daarvoor gebruikte men specifieke planten, lichamelijk materiaal (zoals bloed en botten) en in mindere mate stenen. De Grieken kenden verder een verscheidenheid aan voorspellingsmethoden, onder de term "mantike". Gedurende de Romeinse keizertijd werden bepaalde rituelen binnen de waarzeggerij ook geassocieerd met magie.
Magie werd verschillende malen streng veroordeeld, bijvoorbeeld door Plato ("Wetten", II, 932). Het dodenorakel kon bijvoorbeeld als taboe beschouwd worden, maar het orakel van Delphi niet, omdat daarbij hogere wezens nergens toe gedwongen worden. Soms werden beoefenaars zelfs vervolgd, behalve wanneer het (godsdienst gerelateerde) riten betrof die door de overheid goedgekeurd waren. De Grieks-Romeinse wetteksten maken duidelijk verschil tussen magie die is goedgekeurd door de staat - zoals orakels en vogelvoorspelling - en de magie van het volk. Romeinse keizers verboden magie nu en dan, op straffe des doods, maar accepteerden magiërs soms wel aan het hof. Ondanks verboden op bepaalde magie was er in met name de eerste eeuw n.Chr. een duidelijke markt voor.
Belangrijk voor de latere ontwikkeling van magie in het westen is het feit dat magie vanaf de tweede eeuw met filosofie mengt, terwijl filosofie meer neigt naar religie en andersom. Dat is te zien bij het hermetisme, neopythagorisme en neoplatonisme. De neoplatonische kosmologie (waarin de kosmos werd voorgesteld als één groot harmonieus verbonden geheel) werd verbonden met uitgewerkte rituelen om goden aan te roepen en in te zetten om de eigen magische krachten te vergroten. Dit heet theürgie, waarvan de vroegste bron de "Chaldeïsche Orakelen" zijn (tweede eeuw). Tegelijkertijd groeide echter ook de associatie van magie met demonische krachten. Kerkvaders zoals Augustinus (354-430) hadden vanzelfsprekend moeite met theürgie, maar werden toch geïnspireerd door het neoplatonische gedachtegoed.
Middeleeuwen.
Gedurende de christelijke middeleeuwen blijft magie ambigu, balancerend tussen natuurwetenschap/-filosofie en duivelse praktijken. Bovendien treedt veelal syncretisme op met heidense tradities en christendom. Het vroege christendom kent ten aanzien van magie een drietal paradoxen. Ten eerste werden enerzijds tovenaars afgeschilderd als klunzen of handlangers van de duivel. Anderzijds worden Jezus, zijn volgelingen en heiligen allerlei wonderen toegedicht. Ten tweede ontwikkelde zich, ondanks de veroordeling van magie, in een vroeg stadium een eigen christelijke magie, onder andere aan de hand van gebedsformules. De veroordeling van magie en het afschilderen ervan als nonsens belette christelijke denkers tot slot niet een verklarende theorie voor de (vermeende) werkzaamheid ervan te formuleren. Auteurs van aanzien zoals Augustinus ("De civitate Dei") en Isidorus van Sevilla (ca. 560-636; "Etymologiae", boek VIII, hoofdstuk IX) schoren magie en waarzeggerij echter over één kam, en lieten zich er negatief over uit. De gemiddelde theoloog deed dat ook tot in de twaalfde eeuw. Vaak overheersten de demonische connotaties, al dan niet onder invloed van Bijbelse verboden ten aanzien van magie.
Als duidelijk gedefinieerde categorieaanduiding werd magie niet gebruikt. Globaal onderscheidde de intellectuele elite wel twee soorten magie, namelijk "demonische" (zwarte) en "natuurlijke" (witte) magie. Dat onderscheid was belangrijk maar lang niet altijd duidelijk. Voor veel mensen, zoals inquisiteurs, theologen en priesters, was natuurlijke magie (hoewel misschien onbedoeld) demonisch, omdat de magiër zijn werk alleen kon doen door bemiddeling van demonen, of omdat rijmelarij in toverspreuken van demonische oorsprong kon zijn, enzovoort.
Occulte krachten konden een paar dingen betekenen. Als technische term duidde het datgene aan wat de zintuigen niet kunnen waarnemen. Zo was het niet duidelijk hoe getijden werkten en hoe een bepaalde plant precies werkte als geneesmiddel. Ook werden animistische aspecten aangeduid als occulte kracht: dingen in de natuur als bezield. Tot slot kon een occulte kracht het onzichtbare en symbolische verband aanduiden tussen gelijkvormige zaken, zoals het geval is bij de signatuurleer: als iets op iets anders lijkt, dan helpt het daarvoor. Dit is sympathetisch denken. In "Der naturen bloeme" geeft Jacob van Maerlant bijvoorbeeld amethist op als middel tegen de kwalijke effecten van wijn, omwille van de kleur (vss. 15064-15079).
Magie kwam zowel onder het gewone volk als de geestelijkheid voor. Desondanks bleef het een onderwerp van discussie om morele en theologische redenen: hoe kon het bestaan, welke vormen waren er, moest men zich ermee inlaten? Zo uitte de abt Johannes Trithemius (1462-1516) zich zowel positief als negatief uit over magie, terwijl de beruchte "Heksenhamer" (1486) ondanks de heksenangst toch een bepaalde natuurmagie goedkeurt. De Kerk zag magische praktijken lange tijd echter als betrekkelijk onschuldige folklore. Zo was het officiële standpunt ten aanzien van op bezems rondvliegende heksen dat het slechts een zinsbegoocheling was van de hand van de duivel. Pas in de vijftiende eeuw ontstaat grotere paniek voor angst en een zeer sterke veroordeling alsmede vervolging ervan. Heksenjachten komen op gang. Het is de tijd waarin boeken over heksenleer voor inquisiteurs verschijnen, zoals de "Formicarius" (1435-1437) en de "Heksenhamer". Ze beschrijven hoe men heksen kan herkennen, moet verhoren en moet straffen.
Vroegmoderne tijd.
Vanaf de vijftiende eeuw is er een duidelijk (her)opleving van alchemie, astrologie, hermetisme, neoplatonisme en klassieke filosofie. Tezamen was het resultaat een toenemende heterodoxie, en een periode van grote esoterische bedrijvigheid. In haar totaliteit was de gedachte van een organisch, sympathetisch universum hierin de gemene deler, en genoemde tradities zijn dan ook nauw verbonden met elkaar in deze periode. Magie kon in deze omstandigheden goed wortelen en profiteerde van de opbloei van de andere esoterische tradities, zodat nieuwe, hybride varianten ontstonden. Zo was de edelman Giovanni Pico della Mirandola (1463-1494) de eerste met christelijke kabbala. Enkelen, zoals John Dee (1527-1608), probeerden een synthese te bereiken tussen veel tradities. In zijn "Monas hieroglyphica" bracht deze bijvoorbeeld pythagorisme, natuurfilosofie, alchemie, astrologie en magie samen in één sympathetische theorie.
Met de herontdekking en ontsluiting van klassieke bronnen kreeg de westerse esoterie, waaronder magie, een sterke impuls. Hermetica raakte bekend, alsmede teksten van neoplatonisten. Dergelijke bronnen verschaften een filosofisch kader en theoretische basis voor het praktiseren van magie. Daar kwam nog bij dat klassieke bronnen autoriteit verleenden aan het 'vak' wegens hun hoge ouderdom en de eerbied die men daarvoor had. 
Zoals eerder het geval, was er ook nu veel discussie, in een periode met toenemende heterodoxie en heksenvervolging. De Kerk was zich er bijvoorbeeld goed van bewust dat natuurmagie gevaarlijk dicht bij demonische magie kwam. Ook tastte de claim op het verrichten van wonderen de positie van de Kerk aan. Voorstanders van natuurmagie rechtvaardigden het door het theoretisch te onderbouwen en zorgvuldig te onderscheiden van necromantie en inzet van duivels. In de praktijk bleef het desondanks moeilijk om hard te maken wat nu het onderscheid was tussen bijvoorbeeld de individuele krachten van planeten en aparte spirituele entiteiten. Er was geen consensus over hoe de mens dit überhaupt zeker kon weten. Anderen, zoals Aggripa (1486-1535) in zijn "De occulta philosophia libri tres", namen het ronduit op voor magie waarbij entiteiten werden aangeroepen. Deze konden bijvoorbeeld aangemerkt worden als goed zodra zich een wonder voordeed. Een andere grote voorstander van magie was de Napolitaan Giambattista della Porta (1535-1615), ondanks aanvaringen met de inquisitie. Hij ging bijvoorbeeld zover om demonen als onderdeel van de natuur te beschouwen, waardoor demonische magie ook natuurmagie werd.
Moderne tijd.
In het moderne westen is magie geenszins verdwenen. Na de groeiende kritiek op esoterische tradities in de loop van de zeventiende eeuw, herleefden ze weer in de tweede helft van de negentiende eeuw. De twee belangrijkste stimuli tot vernieuwing van het negentiende-eeuws westers esoterisme kwamen aanvankelijk uit het achttiende-eeuwse werk van de Zweedse wetenschapper en mysticus Emanuel Swedenborg (1688-1772) en de Duitse arts Franz Anton Mesmer (1734-1815). Mesmer bedacht de theorie van het mesmerisme. Vanuit het mesmerisme ontstond het spiritualisme dat in Europa en de VS omstreeks 1850 enorm populair werd als tijdverdrijf, met bewust opgewekte somnambulistische trances en seances met geesten (poltergeisten). Eliphas Lévi (1810-1875) was de voortrekker van het occultisme en diens wederopleving in Frankrijk, met zijn boeken over magie en kabbala. In Engeland ontwikkelde de orde van de Golden Dawn een heel magisch systeem rond de kabbala en de sefirot, wat andere groepen inspireerde om ook eigen geheime ordes in het leven te roepen. De twintigste-eeuwse westerse esoterie levert een bijzonder eclectisch beeld op, met allerlei neopaganistische groepen, in navolging van het in Engeland omstreeks 1950 ontstane wicca, de nieuwe hekserij die vooral in Angelsaksische landen grote populariteit genoot. In de tweede helft van de twintigste eeuw wordt tot slot de term "new age" geïntroduceerd om allerlei alternatieve stromingen en ideeën aan te duiden die waren gevormd uit een mix van westerse en oosterse spiritualiteit. Magie maakt daar deel van uit.
Niet-westerse culturen.
In het westerse denken is magie als categorie verschillend van wetenschap en geloof, iets dat in andere culturen echter niet voorkomt. Anderzijds komen praktijken als waarzeggerij, hekserij en contact zoeken met de geestenwereld wereldwijd voor. Aziatische religieuze tradities zoals het hindoeïsme, boeddhisme en taoïsme kennen praktijken die als magisch kunnen worden beschouwd, en aanhangers van tantra en andere esoterische sekten maken in hun rituelen gebruik van woorden, symbolen en diagrammen. Vooral deze laatste vermengen typisch 'magische' en 'religieuze' praktijken (zie ook "Syncretisme").
Midden-Oosterse oudheid.
Magie dateert uit de prehistorie en is al in een vroeg stadium met religie verbonden, in het bijzonder met de cultus van de Moedergodin (zie ook "Mythologie"). In het Midden-Oosten leefde magie in de diverse culturen. Ze is aanwezig in de vroegste geschreven cultuurbronnen zoals Mesopotamisch spijkerschrift en Egyptische piramideteksten.
De Babyloniërs kenden magie, waarzeggerij en astrologie, maar geen terminologie voor categorieën als "waarzeggerij", "magie" en "religie". In hun literatuur zijn met name veel teksten bewaard gebleven over waarzeggerij, die zeer belangrijk in de oude wereld was. Necromantie kwam weinig voor. Men moet magie ingezet hebben voor genezing en bescherming. In haar functie sluit magie wat dat betreft nauw aan op waarzeggerij, omdat ze door priesters typisch anticipeert op onthulde tekens middels rituelen. Priesters schreven ook etymologische commentaren op bijvoorbeeld magisch-medische voorschriften, om zo diepere betekenissen uit de tekst te destilleren. Het belang dat aan taal gehecht wordt blijkt ook uit gebeden en spreuken. Bij de Egyptenaren kon een woord ook bijzondere kracht uitoefenen, wat mede geldt voor Joodse magie van alle tijden, bijvoorbeeld bij de goddelijke naam. De Joden kenden desondanks een verbod op magie (onder andere in "Deuteronomium" 18:10-14). Magie was niet vrij van verdenking. In de "Codex Hammurabi" (1780 v.Chr.) worden bijvoorbeeld godsoordelen (meer bepaald de waterproef) voorgeschreven bij de rechtszaken over tovenarij.
Magische spreuken waren goed vertegenwoordigd in Mesopotamië sinds de Soemerische cultuur, en reeds in het derde millennium v.Chr. verschijnen ook bezweringen in het Akkadisch. Zo werden demonen verantwoordelijk geacht voor het veroorzaken van kwalen, die vervolgens genezen konden worden middels bezweringen en talismannen. Sommige demonen konden ook aangeroepen worden ter bescherming (zie "Pazuzu"). Demonen nemen echter niet het gehele lichaam in bezit, maar vallen dit slechts aan. Bezweringen voor dergelijke gevallen zijn bewaard gebleven, en zijn vaak traditionele spreuken in poëtische taal. Formeel onderscheid tussen exorcistische en niet-exorcistische bezweringen bestaat niet. Zo'n onderscheid kan enkel op basis van thematiek. Zo zijn ook Akkadische liefdesbezweringen bekend, alsmede bezweringen om anderen schade te berokkenen.
Bij de oude Egyptenaren steunden magie en religie op voorgeschreven rituelen die het voortbestaan van de kosmische orde moesten waarborgen. Het gebruik van amuletten, afbeeldingen en rituelen bracht in hun opvatting bovennatuurlijke resultaten teweeg. Wat zij toen beschouwden als religie zou tegenwoordig eerder als magie worden bestempeld. Hun magisch denken toont zich in ontstaansmythen zoals degene die verhaalt over hoe de heuvel Atum bij het eerste licht oprees uit de primordiale wateren. Vervolgens ontstond uit de verbinding van de mannelijke Sjoe en de vrouwelijke Tefnut de hemelgodin Noet en Geb, de aardegod. Uit hun verbinding werden Osiris, de eerste koning van Egypte, en Isis geboren. Deze mythe toont de sterke verwevenheid van de menselijke wereld, de goden en de natuur. Alle zijn zij verbonden in de magisch geachte processen van leven en dood.
Islam.
In de islam maakt magie deel uit van de occulte wetenschappen zoals waarzeggerij, astrologie en profetie. Magie wordt beschouwd als hemelse kennis, geheimen die gevallen engelen met de mensheid hadden gedeeld. Waarzeggerij maakt gebruik van deze kennis, die eigenlijk voor de mens verborgen had moeten blijven. Ook hier worden bezweringen en spreuken gebruikt om geesten en demonen (djinns) te bevelen. Er wordt hierbij onderscheid gemaakt tussen 'goede' en 'kwade' magie, waarbij de kwade magie niet gericht is op God maar op een voorwerp. Vooral het soefisme als mystieke traditie stelde zich tot uiteindelijk doel zich te verenigen met God. De ascetische praktijken dienden om de geest te zuiveren zodat communicatie met God mogelijk werd.
In het conservatieve Saoedi-Arabië is tovenarij of magie streng verboden en staat er de doodstraf op. Het begrip is echter niet duidelijk gedefinieerd en kan van alles ontvangen; van waarzeggerij tot kruidengeneeskunst. Er bestaan gevallen waarin personen op beschuldiging van tovenarij ter dood zijn gebracht, vaak zonder rechtsbijstand en soms ten gevolge van de acties van agents provocateurs of verklaringen van de bijgelovige bevolking waar een bepaalde draai aan wordt gegeven.
Chinese cultuur.
Tijdens de Shang- en vroege Zou-dynastie (dus de periode tussen de 16e en de 8e eeuw v.Chr.) vervulde de sjamaan of tovenaar een belangrijke functie. Hij was verantwoordelijk voor offers aan de geesten en kende bezweringen om die geesten te doen gehoorzamen. Met behulp van planten werd hij in staat geacht om zowel vervloekingen als genezingen te bewerkstelligen.
In de periode van de Wu-dynastie kende men het fenomeen van de "fangshi", buitenstaanders die zich hadden gespecialiseerd in astrologie, medicijnen en geomantie. Het sjamanisme stond in hoog aanzien bij sommige heersers, maar zou in de Periode van de Strijdende Staten aan gezag inboeten doordat het geassocieerd werd met hekserij.
Taoïsme en confucianisme maken gebruik van hetzelfde divinatiesysteem: de "I Tjing" of het "Boek der Veranderingen". De 64 hexagrammen bestaan uit figuren van op elkaar gestapelde volle en onderbroken lijnen. Het raadplegen van het "I Tjing"-orakel gebeurt traditioneel met het gooien van stengels van het duizendblad. Ook uit het wereldbeeld van het taoïsme blijkt onderlinge verbondenheid van gebeurtenissen op aarde en in de hemel. Harmonie en verbondenheid worden uitgedrukt in de symboliek van yin en yang en de vijf elementen.
Het geloof in magie is nog steeds wijdverspreid in China, met praktijken als voorspelling en het verdrijven van geesten in huizen en tempels.
Japanse en Koreaanse cultuur.
Japanse spirituele tradities combineren shintoïsme, confucianisme en boeddhisme, met daarnaast het uit China geïmporteerde taoïsme.
Shinto, "de weg van de geesten'", ontwikkelde zich vanuit de mythes van de eerste eeuwen, waarin de zonnegodin Amaterasu een centrale rol speelde, tot een eigen Japanse religie. De 'geesten' of "kami", de natuurgeesten van het woud, de stromen en de zee, worden hierin vereerd. Religieuze leiders die met deze geesten omgaan zijn "miko" (vrouwelijke sjamanen of heksen) en "kannushi", geestenbezweerders of priesters die een meer officiële rol vervullen. Toen het boeddhisme in de 6e eeuw werd ingevoerd in Japan, werden de kami echter beschouwd als manifestaties van Boeddha of van Bodhisattvas.
De Koreaanse religieuze cultuur omvat confucianisme, boeddhisme, protestants christendom en culten omheen vrouwelijke sjamanen. Deze sjamanen zijn de bron voor de Koreaanse magie die als "Mu-sok" ("sjamaanse gebruiken") bekendstaat. Mannen zijn gewoonlijk geen sjamaan, maar vervullen een meer officiële functie bij rituelen rond voorouderverering. Koreaanse sjamanen maken gebruik van horoscopen om te bepalen op wie in het huis de goden vertoornd zijn en welke huishoudgod precies beledigd is.
Oud-India.
Met de komst van de Ariërs omstreeks 2000 v.Chr. in de vlakten van de Ganges, begon wat de Vedische fase in de geschiedenis van India wordt genoemd. Als agrariërs waren ze afhankelijk van de natuur, wat ook weerspiegeld wordt in de "Veda"'s (Sanskriet voor "Wat gekend is"). Een van de oudste collecties van Hindoegeschriften is de "Atharva-Veda", met een verzameling toverspreuken en magische rituelen. De "Veda"'s zijn rijk aan magische ideeën. Niet alleen de krachten van de natuur, maar ook die van hogere wezens worden beschreven. Ook hier ziet men hoe alles wordt opgevat als onderling verbonden en afhankelijk van elkaar.
Brahmaanse priesters voerden rituelen uit om het verstoorde evenwicht te herstellen, en strijd en spanning werden als noodzakelijk beschouwd om boosaardige geesten te kunnen overwinnen. Rituelen werden gehouden bij festivals en andere speciale gelegenheden zoals het verdrijven van kwaadaardige geesten of godheden. Hieraan kwamen praktijken te pas zoals voorspelling, het vinden van heksen en het manipuleren van geesten.
Hindoeïsme en boeddhisme.
Hindoeïsme ontwikkelde zich uit het vedisme. Tegen het einde van de Vedische periode was er sprake van meer interesse in ascetische praktijken, gericht op zelfdiscipline, en in yoga, dat individuele spirituele ontwikkeling beoogt. In het hindoeïsme is er slechts één wezen dat bestaat: de Brahman, zonder vorm en tegelijk immanent en transcendent. Brahman brengt de wereld voort uit zichzelf, en Atman, de individuele ziel, maakt daar deel van uit. Bovennatuurlijke krachten zijn afkomstig uit Brahman en de hele wereld wordt beschouwd als een gevolg van zijn goddelijke actie.
In de praktijk coëxisteren hindoeïsme en boeddhisme met een veelheid aan volkse tradities en cultussen waarin toch aandacht wordt besteed aan de problemen van alledag. Gewone mensen praktiseren het boeddhisme, maar zijn ook bezig met communiceren met geesten. Zij doen beroep op specialisten in het dorp die bij ziekte de namen van de geesten komen afroepen of bijvoorbeeld astroloog, kruidenkenner of voorspeller zijn. Het zijn meestal vrouwen die optreden als medium en zich door een geest in bezit laten nemen om als zijn orakel te kunnen optreden.
Magie is bij hindoeïsme en boeddhisme het meest prominent aanwezig in de esoterische praktijken van het tantrisme, dat in India omstreeks het jaar 700 ontstond.
Afrikaanse culturen.
Er bestaat niet zoiets als een homogeen geheel van geloofs- en rituele praktijken dat in heel Afrika wordt aangetroffen. Onderzoekers schetsen integendeel een bijzonder complex beeld en hoeden zich ervoor te sterk te gaan veralgemenen. Het beeld is zeer divers, temeer omdat de gemeenschappen eigen mythes en kosmologieën ontwikkeld hebben waaraan zij morele gedragslijnen en taboes koppelen. Wel is het zo dat in de meeste Afrikaanse gemeenschappen de spirituele wereld van de geesten deel uitmaakt van de gewone wereld waarin de mensen leven. De meeste Afrikaanse gemeenschappen geloven dat spirituele krachten ten goede of ten kwade kunnen worden gemanipuleerd door de mens. Zo wenden heksen en tovenaars in hun opvatting de negatieve kracht aan om de gemeenschap te schaden. Meestal houdt men er tevens een pantheïstisch wereldbeeld op na waarin de natuurlijke wereld als goddelijke eenheid wordt opgevat. Magie is de kracht die de natuur, de levenden en de gestorven familieleden met elkaar verbindt. Sommige gemeenschappen benoemen die achterliggende en alles doordringende kracht of geest niet, maar in Tanzania en Kenia wordt die scheppende kracht als oppergod benoemd. Ook de Janjero van Ethiopië geloven in een opperwezen dat zij 'Hao' noemen.
Vaak is er sprake van een hiërarchie in de geestenwereld. Er zijn natuurgeesten van rotsen, rivieren dieren en bomen, maar de geesten van de voorouders worden van een hogere orde geacht. Op het hoogste niveau bevinden zich godheden die hun kracht rechtstreeks van de schepper-geest ontvangen. Onder meer bij de Lugbara treft men een cultus aan rond de verering van de geesten van de doden 'in de aarde'. Zij veroorzaken ongelukken of ziekten wanneer zij verwaarloosd worden door de levenden 'aan de buitenkant'.
Literatuur.
Jan Stronks: Toverij, contramagie en bijgeloof, 1580-1800. Geleerde debatten over duivelse zaken. Amsterdam University Press, 2021. ISBN 9789463727266

</doc>
<doc id="16004" url="https://nl.wikipedia.org/wiki?curid=16004" title="Atheïsme">
Atheïsme

Atheïsme is de afwezigheid van geloof in een of meer goden. Het begrip kent meerdere, elkaar soms overlappende, soms uitsluitende betekenissen, maar deze definitie geeft het een wetenschappelijke bruikbaarheid als overkoepelend begrip. Deze ruime definitie sluit aan bij de Griekse herkomst van het woord atheïsme - "a-" (zonder) en "theos" (god) - en overkoepelt zowel het agnosticisme als de nadrukkelijke verwerping van iedere vorm van religiositeit, zowel de overtuiging dat er onvoldoende bewijsmateriaal is om tot de aanname of afwijzing van een godheid te kunnen komen, als de overtuiging dat de wetenschap heeft bewezen dat er geen god bestaat of kan bestaan, zowel sterke (of positieve) als zwakke (of negatieve) vormen van atheïsme, zowel de opvatting dat het godsbegrip geen waarde of betekenis toekomt als de opvatting dat het godsbegrip nuttig kan zijn voor onontwikkelden, zowel de opvatting dat godsdienst slechts de wetenschap hindert als de opvatting dat de godsdienst altijd leidt tot persoonlijke en/of maatschappelijke ellende. De gegeven definitie omvat kortom alle ongeloofsposities van het spectrum dat aan de ene zijde wordt begrensd door louter intellectueel niet-weten en aan de andere zijde door politiek-maatschappelijke bestrijding van de godsdienst en werving voor het atheïsme.
Het algemeen spraakgebruik gaat over het algemeen een stap verder dan de ruime definitie en verstaat onder atheïsme niet alleen de afwezigheid van enige vorm van godsgeloof, maar ook de actieve verwerping (niet noodzakelijk tevens de bestrijding) ervan. In de gegeven (ruime) definitie is met afwezigheid geen negatief oordeel of gebrek geïmpliceerd.
Geschiedenis.
Etymologie.
Het woord atheïsme komt van het Griekse woord ἄθεος ("atheos"), meervoud ἄθεοι ("atheoi"). Het voorvoegsel α- ("a"-) betekent niet of zonder en het woord θεος ("theos") betekent god of godheid. Letterlijk betekent ἄθεος dus [persoon] zonder god of goddeloze, maar de ervan afgeleide term atheïsme stamt pas uit het 16e-eeuwse Frankrijk en kan in de striktere zin van het woord pas in de 17e eeuw op sommige personen worden toegepast.
De moeilijkheid om tot een algemeen aanvaarde definitie te komen, is mede het gevolg van het feit dat atheïsme wordt gedefinieerd in termen van wat het niet is: niet, zonder of tegengesteld aan theïsme. Omdat de betekenis van theïsme in verschillende culturen en verschillende historische perioden anders is, verandert mede als gevolg daarvan ook de betekenis van het atheïsme-begrip.
Oudheid.
Ideeën die soms worden gezien als atheïstisch zijn al beschreven in de Vedische periode van het oude India. De Charvaka was een materialistische school die oorspronkelijk zou zijn geschreven rond het jaar 600 v.Chr. en stelt dat religie slechts een uitvinding van de priesters is. Een andere vroege vorm van atheïsme was het Indische Sankhya-systeem dat een naturalistische wereldbeschouwing had.
In geschriften uit de klassieke oudheid is te lezen dat bij de oude Grieken het gebruikelijk was om iemand voor ἄθεος uit te maken wanneer die de traditionele opvattingen aangaande de goden niet aanvaardde; beschuldigden zoals Epicurus ontkenden echter nooit geheel het bestaan van goden. Epicurus stelde slechts dat welke goden er ook mogen zijn, zij niet om mensen geven en derhalve hen niet willen straffen in dit of enig ander leven. De Romeinse filosoof Cicero beweerde in zijn boek "De natura deorum" dat Diagoras van Melos en Theodorus van Cyrene atheïsten waren en niet geloofden in het bestaan van goden.
In het Romeinse Rijk was het gangbaar om religieuze tegenstanders als atheïst te stigmatiseren: de polytheïstische (heidense) Romeinen noemden de (monotheïstische) christenen en joden "atheoi" en vice versa terwijl ze heftig ontkenden het zelf te zijn.
Nieuwe Tijd.
De term atheïsme stamt uit het 16e-eeuwse Frankrijk, maar geleerden zoals Lucien Febvre in "Le probleme de l'incroyance au XVIe siecle" (1942) en Paul Oskar Kristeller in "The Myth of Renaissance Atheism and the French Tradition of Free-Thought" (1968) wezen erop dat atheïst toen niet meer dan een uit vijandigheid geuite negatieve benaming was en pleitten voor een scherpere definitie. Wordt die gehanteerd, dan kunnen de eerste atheïsten pas in de 17e eeuw worden gevonden.
Het moderne atheïsme ontstond toen in Europa na de middeleeuwen het denken over natuur, mens en maatschappij zich grotendeels los had gemaakt van het religieus denken van het christendom.
Posities en bewegingen.
Hoewel atheïsme in essentie de afwezigheid van geloof in een of meer goden betekent, wordt onderscheid gemaakt tussen de niet-theïstische posities. Negatief atheïsme is de niet-acceptatie van een geloof of ongeloof in een god en positief atheïsme is het niet geloofwaardig vinden dat een god bestaat. Dit onderscheid wordt ook aangeduid met de termen zwak sterk atheïsme.
Een contrast dat hierop lijkt, is dat tussen impliciet en expliciet atheïsme. Een impliciete atheïst heeft geen weldoordachte mening over het geloof in god(en); van dergelijke personen kan worden gezegd dat ze impliciet geen geloof hebben in goden. Een expliciete atheïst heeft wel een doordachte mening betreffende het geloof in goden. Expliciete atheïsten kunnen dan het geloof in goden bewust negeren/vermijden (zwak atheïsme) of er bewust voor uitkomen dat goden volgens hen niet bestaan (sterk atheïsme). Het onderscheid tussen impliciet en expliciet atheïsme werd geïntroduceerd door George H. Smith in zijn boek "Atheism. The Case Against God".
Nieuw atheïsme.
In 2004 ontstond er een atheïstische beweging die sinds 2006 nieuw atheïsme wordt genoemd. De beweging kreeg vorm door de boeken van vooral Richard Dawkins, Christopher Hitchens, Sam Harris en Daniel Dennett. Volgens Victor J. Stenger verschilt traditioneel atheïsme van het nieuwe atheïsme doordat het traditionele atheïsme verzoenend staat tegenover theïsme, terwijl het nieuwe atheïsme een vijandige houding daartegenover aanneemt.
Verwante stromingen.
Aangezien atheïsme vrijwel nooit los van een context staat, kan dit leiden tot verwarring over de definitie. Atheïsme moet niet verward worden met levensbeschouwingen als humanisme en boeddhisme, ideologieën als communisme en liberalisme, kennistheorieën als scepticisme of filosofische standpunten als objectivisme en naturalisme. Deze zijn weliswaar verenigbaar met atheïsme, maar niet noodzakelijkerwijs atheïstisch.
Agnosticisme en ietsisme.
Naast het atheïsme worden ook het agnosticisme en het filosofisch materialisme onderscheiden. Een atheïst is niet overtuigd van het bestaan van een of meer goden, maar gaat er niet noodzakelijk van uit dat er niets is tussen hemel en aarde. Een agnost (ἄγνωστος, "agnōstos": onkenbaar) stelt dat het niet mogelijk is om het bestaan van hogere machten aan te tonen, maar evenmin het niet-bestaan. Het filosofisch materialisme stelt dat alles tot strikt materiële processen te herleiden is, ook onze denkprocessen. Alle materialisten zijn per definitie atheïsten, maar niet alle atheïsten zijn materialisten. Iemand die het bestaan van een god verwerpt maar wel gelooft in telepathie, is wel een atheïst maar geen materialist.
Een term die ingang vond aan het eind van de twintigste eeuw is ietsisme. Ietsisten zijn mensen die niet geloven in een god, maar wel aannemen dat er iets of iets meer is tussen hemel en aarde. Vooral jongeren blijken erg vatbaar te zijn voor deze vage, diffuse, maar veelal sociaal aanvaarde vorm van spiritualiteit die het midden houdt tussen een diep godsgeloof en een consequent, doordacht atheïsme.
Vrijdenkerij en humanisme.
De vrijdenkerij laat zich leiden door zakelijke evidenties en niet door autoriteitsgeloof of traditie. Vrijdenkerij is een levenshouding en is niet per definitie atheïstisch. In de praktijk zijn vele vrijdenkers echter wel atheïst of op zijn minst agnost. Het hedendaags humanisme is een non-theïstische overtuiging die geen bovennatuurlijke visie op de werkelijkheid accepteert.
Ideologisch atheïsme.
Bepaalde ideologische stromingen zoals het socialisme, anarchisme en het communisme hebben zich verbonden met het atheïsme. In de uit het socialisme voortkomende sociaaldemocratische stroming is dat echter al sinds de Tweede Wereldoorlog niet meer het geval. In 1967 riep het communistische regime van Albanië onder leiding van dictator Enver Hoxha, het land uit tot atheïstische staat. Eerder gebeurde dat al in het Cuba onder Fidel Castro, in 1959.
Atheïstische religies.
Er zijn ook atheïstische religies, zoals bepaalde vormen van het boeddhisme. Een lering in het boeddhisme is "anatta" (niet-zelf), dat het bestaan van afzonderlijke goden of geesten of menselijke zielen uitsluit of althans tot een illusie ("maya") bestempelt. Atheïsme staat niet noodzakelijk haaks op religiositeit: zie bijvoorbeeld Leo Apostel, Klaas Hendrikse en Rik Pinxten, met betrekking tot atheïstische religiositeit en religieus humanisme. De vraag is daarom gerechtvaardigd of dit werkelijke religies zijn en niet beter als levensbeschouwingen gekarakteriseerd zouden moeten worden.
Religieuze reactie op atheïsme.
Religieuze reacties op het atheïsme zijn sterk verschillend. Zo zijn er enkele islamitische landen waar op geloofsafval de doodstraf staat. In het christendom kwamen dergelijke (sterk) afwijzende reacties in het verleden ook voor.
Katholieke reactie op atheïsme.
Even na het Tweede Vaticaans Concilie richtte paus Paulus VI de Pauselijke Raad voor de Dialoog met Niet-gelovigen op. Deze raad had tot doel het atheïsme te bestuderen en te komen tot een zinvolle dialoog met atheïstische en humanistische organisaties. Deze pauselijke raad ging later op in de Pauselijke Raad voor de Cultuur. De prefect van deze Raad, kardinaal Gianfranco Ravasi organiseerde verschillende ontmoetingen tussen gelovigen en niet-gelovigen. Ook werd op zijn initiatief een tentoonstelling gehouden in de Vaticaanse Musea waar christelijke en atheïstische kunstenaars naast elkaar exposeerden. Paus Franciscus benadrukte tijdens een algemene audiëntie in mei 2013 dat Christus voor alle mensen is gestorven. Letterlijk voegde hij daaraan toe dat atheïsten en christenen op één lijn zitten als ze beiden het goede doen. Deze uitspraken werden door atheïstische organisaties enthousiast ontvangen.

</doc>
<doc id="16009" url="https://nl.wikipedia.org/wiki?curid=16009" title="Juni 2003">
Juni 2003

Dit artikel geeft een chronologisch overzicht van alle belangrijke gebeurtenissen per dag in de maand juni van het jaar 2003.

</doc>
<doc id="16012" url="https://nl.wikipedia.org/wiki?curid=16012" title="1 Juli">
1 Juli



</doc>
<doc id="16013" url="https://nl.wikipedia.org/wiki?curid=16013" title="1 Augustus">
1 Augustus



</doc>
<doc id="16014" url="https://nl.wikipedia.org/wiki?curid=16014" title="2 Juli">
2 Juli



</doc>
<doc id="16015" url="https://nl.wikipedia.org/wiki?curid=16015" title="3 Juli">
3 Juli



</doc>
<doc id="16016" url="https://nl.wikipedia.org/wiki?curid=16016" title="4 Juli">
4 Juli



</doc>
<doc id="16017" url="https://nl.wikipedia.org/wiki?curid=16017" title="5 Juli">
5 Juli



</doc>
<doc id="16018" url="https://nl.wikipedia.org/wiki?curid=16018" title="6 Juli">
6 Juli



</doc>
<doc id="16019" url="https://nl.wikipedia.org/wiki?curid=16019" title="7 Juli">
7 Juli



</doc>
<doc id="16020" url="https://nl.wikipedia.org/wiki?curid=16020" title="8 Juli">
8 Juli



</doc>
<doc id="16021" url="https://nl.wikipedia.org/wiki?curid=16021" title="9 Juli">
9 Juli



</doc>
<doc id="16022" url="https://nl.wikipedia.org/wiki?curid=16022" title="10 Juli">
10 Juli



</doc>
<doc id="16023" url="https://nl.wikipedia.org/wiki?curid=16023" title="11 Juli">
11 Juli



</doc>
<doc id="16024" url="https://nl.wikipedia.org/wiki?curid=16024" title="12 Juli">
12 Juli



</doc>
<doc id="16025" url="https://nl.wikipedia.org/wiki?curid=16025" title="13 Juli">
13 Juli



</doc>
<doc id="16026" url="https://nl.wikipedia.org/wiki?curid=16026" title="14 Juli">
14 Juli



</doc>
<doc id="16027" url="https://nl.wikipedia.org/wiki?curid=16027" title="15 Juli">
15 Juli



</doc>
<doc id="16028" url="https://nl.wikipedia.org/wiki?curid=16028" title="16 Juli">
16 Juli



</doc>
<doc id="16029" url="https://nl.wikipedia.org/wiki?curid=16029" title="17 Juli">
17 Juli



</doc>
<doc id="16030" url="https://nl.wikipedia.org/wiki?curid=16030" title="18 Juli">
18 Juli



</doc>
<doc id="16031" url="https://nl.wikipedia.org/wiki?curid=16031" title="19 Juli">
19 Juli



</doc>
<doc id="16032" url="https://nl.wikipedia.org/wiki?curid=16032" title="20 Juli">
20 Juli



</doc>
<doc id="16033" url="https://nl.wikipedia.org/wiki?curid=16033" title="21 Juli">
21 Juli



</doc>
<doc id="16034" url="https://nl.wikipedia.org/wiki?curid=16034" title="22 Juli">
22 Juli



</doc>
<doc id="16035" url="https://nl.wikipedia.org/wiki?curid=16035" title="23 Juli">
23 Juli



</doc>
<doc id="16036" url="https://nl.wikipedia.org/wiki?curid=16036" title="24 Juli">
24 Juli



</doc>
<doc id="16037" url="https://nl.wikipedia.org/wiki?curid=16037" title="25 Juli">
25 Juli



</doc>
<doc id="16038" url="https://nl.wikipedia.org/wiki?curid=16038" title="26 Juli">
26 Juli



</doc>
<doc id="16040" url="https://nl.wikipedia.org/wiki?curid=16040" title="27 Juli">
27 Juli



</doc>
<doc id="16041" url="https://nl.wikipedia.org/wiki?curid=16041" title="28 Juli">
28 Juli



</doc>
<doc id="16042" url="https://nl.wikipedia.org/wiki?curid=16042" title="29 Juli">
29 Juli



</doc>
<doc id="16043" url="https://nl.wikipedia.org/wiki?curid=16043" title="30 Juli">
30 Juli



</doc>
<doc id="16044" url="https://nl.wikipedia.org/wiki?curid=16044" title="31 Juli">
31 Juli



</doc>
<doc id="16045" url="https://nl.wikipedia.org/wiki?curid=16045" title="2 Augustus">
2 Augustus



</doc>
<doc id="16046" url="https://nl.wikipedia.org/wiki?curid=16046" title="3 Augustus">
3 Augustus



</doc>
<doc id="16047" url="https://nl.wikipedia.org/wiki?curid=16047" title="4 Augustus">
4 Augustus



</doc>
<doc id="16048" url="https://nl.wikipedia.org/wiki?curid=16048" title="5 Augustus">
5 Augustus



</doc>
<doc id="16049" url="https://nl.wikipedia.org/wiki?curid=16049" title="6 Augustus">
6 Augustus



</doc>
<doc id="16050" url="https://nl.wikipedia.org/wiki?curid=16050" title="7 Augustus">
7 Augustus



</doc>
<doc id="16051" url="https://nl.wikipedia.org/wiki?curid=16051" title="8 Augustus">
8 Augustus



</doc>
<doc id="16052" url="https://nl.wikipedia.org/wiki?curid=16052" title="9 Augustus">
9 Augustus



</doc>
<doc id="16053" url="https://nl.wikipedia.org/wiki?curid=16053" title="10 Augustus">
10 Augustus



</doc>
<doc id="16054" url="https://nl.wikipedia.org/wiki?curid=16054" title="11 Augustus">
11 Augustus



</doc>
<doc id="16055" url="https://nl.wikipedia.org/wiki?curid=16055" title="12 Augustus">
12 Augustus



</doc>
<doc id="16056" url="https://nl.wikipedia.org/wiki?curid=16056" title="13 Augustus">
13 Augustus



</doc>
<doc id="16057" url="https://nl.wikipedia.org/wiki?curid=16057" title="14 Augustus">
14 Augustus



</doc>
<doc id="16058" url="https://nl.wikipedia.org/wiki?curid=16058" title="15 Augustus">
15 Augustus



</doc>
<doc id="16059" url="https://nl.wikipedia.org/wiki?curid=16059" title="16 Augustus">
16 Augustus



</doc>
<doc id="16060" url="https://nl.wikipedia.org/wiki?curid=16060" title="17 Augustus">
17 Augustus



</doc>
<doc id="16061" url="https://nl.wikipedia.org/wiki?curid=16061" title="18 Augustus">
18 Augustus



</doc>
<doc id="16062" url="https://nl.wikipedia.org/wiki?curid=16062" title="19 Augustus">
19 Augustus



</doc>
<doc id="16063" url="https://nl.wikipedia.org/wiki?curid=16063" title="20 Augustus">
20 Augustus



</doc>
<doc id="16064" url="https://nl.wikipedia.org/wiki?curid=16064" title="21 Augustus">
21 Augustus



</doc>
<doc id="16065" url="https://nl.wikipedia.org/wiki?curid=16065" title="22 Augustus">
22 Augustus



</doc>
<doc id="16066" url="https://nl.wikipedia.org/wiki?curid=16066" title="23 Augustus">
23 Augustus



</doc>
<doc id="16067" url="https://nl.wikipedia.org/wiki?curid=16067" title="24 Augustus">
24 Augustus



</doc>
<doc id="16068" url="https://nl.wikipedia.org/wiki?curid=16068" title="25 Augustus">
25 Augustus



</doc>
<doc id="16070" url="https://nl.wikipedia.org/wiki?curid=16070" title="26 Augustus">
26 Augustus



</doc>
<doc id="16071" url="https://nl.wikipedia.org/wiki?curid=16071" title="27 Augustus">
27 Augustus



</doc>
<doc id="16072" url="https://nl.wikipedia.org/wiki?curid=16072" title="28 Augustus">
28 Augustus



</doc>
<doc id="16073" url="https://nl.wikipedia.org/wiki?curid=16073" title="29 Augustus">
29 Augustus



</doc>
<doc id="16074" url="https://nl.wikipedia.org/wiki?curid=16074" title="30 Augustus">
30 Augustus



</doc>
<doc id="16075" url="https://nl.wikipedia.org/wiki?curid=16075" title="31 Augustus">
31 Augustus



</doc>
<doc id="16076" url="https://nl.wikipedia.org/wiki?curid=16076" title="1 September">
1 September



</doc>
<doc id="16077" url="https://nl.wikipedia.org/wiki?curid=16077" title="2 September">
2 September



</doc>
<doc id="16078" url="https://nl.wikipedia.org/wiki?curid=16078" title="3 September">
3 September



</doc>
<doc id="16079" url="https://nl.wikipedia.org/wiki?curid=16079" title="4 September">
4 September



</doc>
<doc id="16080" url="https://nl.wikipedia.org/wiki?curid=16080" title="5 September">
5 September



</doc>
<doc id="16081" url="https://nl.wikipedia.org/wiki?curid=16081" title="6 September">
6 September



</doc>
<doc id="16082" url="https://nl.wikipedia.org/wiki?curid=16082" title="7 September">
7 September



</doc>
<doc id="16083" url="https://nl.wikipedia.org/wiki?curid=16083" title="8 September">
8 September



</doc>
<doc id="16084" url="https://nl.wikipedia.org/wiki?curid=16084" title="9 September">
9 September



</doc>
<doc id="16085" url="https://nl.wikipedia.org/wiki?curid=16085" title="10 September">
10 September



</doc>
<doc id="16086" url="https://nl.wikipedia.org/wiki?curid=16086" title="11 September">
11 September



</doc>
<doc id="16087" url="https://nl.wikipedia.org/wiki?curid=16087" title="13 September">
13 September



</doc>
<doc id="16088" url="https://nl.wikipedia.org/wiki?curid=16088" title="14 September">
14 September



</doc>
<doc id="16089" url="https://nl.wikipedia.org/wiki?curid=16089" title="15 September">
15 September



</doc>
<doc id="16090" url="https://nl.wikipedia.org/wiki?curid=16090" title="16 September">
16 September



</doc>
<doc id="16091" url="https://nl.wikipedia.org/wiki?curid=16091" title="17 September">
17 September



</doc>
<doc id="16092" url="https://nl.wikipedia.org/wiki?curid=16092" title="18 September">
18 September



</doc>
<doc id="16093" url="https://nl.wikipedia.org/wiki?curid=16093" title="19 September">
19 September



</doc>
<doc id="16094" url="https://nl.wikipedia.org/wiki?curid=16094" title="20 September">
20 September



</doc>
<doc id="16095" url="https://nl.wikipedia.org/wiki?curid=16095" title="21 September">
21 September



</doc>
<doc id="16096" url="https://nl.wikipedia.org/wiki?curid=16096" title="22 September">
22 September



</doc>
<doc id="16097" url="https://nl.wikipedia.org/wiki?curid=16097" title="23 September">
23 September



</doc>
<doc id="16098" url="https://nl.wikipedia.org/wiki?curid=16098" title="24 September">
24 September



</doc>
<doc id="16099" url="https://nl.wikipedia.org/wiki?curid=16099" title="25 September">
25 September



</doc>
<doc id="16100" url="https://nl.wikipedia.org/wiki?curid=16100" title="26 September">
26 September



</doc>
<doc id="16101" url="https://nl.wikipedia.org/wiki?curid=16101" title="27 September">
27 September



</doc>
<doc id="16102" url="https://nl.wikipedia.org/wiki?curid=16102" title="28 September">
28 September



</doc>
<doc id="16103" url="https://nl.wikipedia.org/wiki?curid=16103" title="29 September">
29 September



</doc>
<doc id="16104" url="https://nl.wikipedia.org/wiki?curid=16104" title="30 September">
30 September



</doc>
<doc id="16105" url="https://nl.wikipedia.org/wiki?curid=16105" title="1 December">
1 December



</doc>
<doc id="16106" url="https://nl.wikipedia.org/wiki?curid=16106" title="2 December">
2 December



</doc>
<doc id="16107" url="https://nl.wikipedia.org/wiki?curid=16107" title="3 December">
3 December



</doc>
<doc id="16108" url="https://nl.wikipedia.org/wiki?curid=16108" title="4 December">
4 December



</doc>
<doc id="16109" url="https://nl.wikipedia.org/wiki?curid=16109" title="5 December">
5 December



</doc>
<doc id="16110" url="https://nl.wikipedia.org/wiki?curid=16110" title="6 December">
6 December



</doc>
<doc id="16111" url="https://nl.wikipedia.org/wiki?curid=16111" title="7 December">
7 December



</doc>
<doc id="16112" url="https://nl.wikipedia.org/wiki?curid=16112" title="8 December">
8 December



</doc>
<doc id="16113" url="https://nl.wikipedia.org/wiki?curid=16113" title="9 December">
9 December



</doc>
<doc id="16114" url="https://nl.wikipedia.org/wiki?curid=16114" title="10 December">
10 December



</doc>
<doc id="16115" url="https://nl.wikipedia.org/wiki?curid=16115" title="11 December">
11 December



</doc>
<doc id="16116" url="https://nl.wikipedia.org/wiki?curid=16116" title="12 December">
12 December



</doc>
<doc id="16117" url="https://nl.wikipedia.org/wiki?curid=16117" title="13 December">
13 December



</doc>
<doc id="16118" url="https://nl.wikipedia.org/wiki?curid=16118" title="14 December">
14 December



</doc>
<doc id="16119" url="https://nl.wikipedia.org/wiki?curid=16119" title="15 December">
15 December



</doc>
<doc id="16120" url="https://nl.wikipedia.org/wiki?curid=16120" title="16 December">
16 December



</doc>
<doc id="16121" url="https://nl.wikipedia.org/wiki?curid=16121" title="17 December">
17 December



</doc>
<doc id="16122" url="https://nl.wikipedia.org/wiki?curid=16122" title="18 December">
18 December



</doc>
<doc id="16123" url="https://nl.wikipedia.org/wiki?curid=16123" title="19 December">
19 December



</doc>
<doc id="16124" url="https://nl.wikipedia.org/wiki?curid=16124" title="20 December">
20 December



</doc>
<doc id="16125" url="https://nl.wikipedia.org/wiki?curid=16125" title="21 December">
21 December



</doc>
<doc id="16126" url="https://nl.wikipedia.org/wiki?curid=16126" title="22 December">
22 December



</doc>
<doc id="16127" url="https://nl.wikipedia.org/wiki?curid=16127" title="23 December">
23 December



</doc>
<doc id="16128" url="https://nl.wikipedia.org/wiki?curid=16128" title="24 December">
24 December



</doc>
<doc id="16129" url="https://nl.wikipedia.org/wiki?curid=16129" title="25 December">
25 December



</doc>
<doc id="16130" url="https://nl.wikipedia.org/wiki?curid=16130" title="26 December">
26 December



</doc>
<doc id="16131" url="https://nl.wikipedia.org/wiki?curid=16131" title="27 December">
27 December



</doc>
<doc id="16132" url="https://nl.wikipedia.org/wiki?curid=16132" title="28 December">
28 December



</doc>
<doc id="16133" url="https://nl.wikipedia.org/wiki?curid=16133" title="29 December">
29 December



</doc>
<doc id="16134" url="https://nl.wikipedia.org/wiki?curid=16134" title="30 December">
30 December



</doc>
<doc id="16135" url="https://nl.wikipedia.org/wiki?curid=16135" title="31 December">
31 December



</doc>
<doc id="16139" url="https://nl.wikipedia.org/wiki?curid=16139" title="Hogesnelheidslijn">
Hogesnelheidslijn

Een hogesnelheidslijn, afgekort als hsl, is een spoorweg geschikt voor hogesnelheidstreinen en, over het algemeen, geschikt is voor snelheden vanaf 250 km/h. Deze spoorlijnen hebben grotere boogstralen dan andere. De hellingpercentages kunnen hoger zijn, tot zo'n 4%, doordat zware goederentreinen geen gebruik maken van deze spoorbanen. Er zijn ook minder drukke hogesnelheidslijnen die gebouwd zijn voor zowel trage goederentreinen als hogesnelheidstreinen. Deze spoorlijnen hebben dan lage hellingpercentages en weinig verkanting. Een goed voorbeeld hiervan is de hsl Perpignan – Barcelona, waarop ook goederentreinen rijden. Passagierstreinen rijden voornamelijk overdag en goederentreinen 's nachts om te voorkomen dat beide treinsoorten elkaar in de weg zitten.
In principe gaat het om nieuw aangelegde lijnen; maar vaak rijden hogesnelheidstreinen ook op aangepaste bestaande lijnen die opgewaardeerd zijn naar baanvaksnelheden van 200 tot 230 km/h.
Meestal maken alleen hogesnelheidstreinen gebruik van hogesnelheidslijnen. Soms, zoals op de hogesnelheidslijn Schiphol - Antwerpen tussen Amsterdam, Rotterdam en Breda en tussen Noorderkempen en Antwerpen, en op HSL 2 tussen Leuven en Luik, rijden er reguliere intercitytreinen en lichte goederentreinen over deze lijnen.
Vereisten om met hoge snelheid te kunnen rijden.
Tracé.
Een eerste vereiste is een gestrekt tracé met ruime bogen waarbij een boogstraal van minimaal 4.000 meter algemeen als wenselijk wordt gezien. Als de spoorlijn alleen voor hogesnelheidstreinen gebruikt wordt, kan de verkanting ingesteld worden op de hoge snelheid. Ook de verticale boogstraal mag niet te kort zijn, om de reizigers geen 'achtbaangevoel' te geven.
Overwegen zijn niet toegestaan en alle spooraansluitingen zijn in principe kruisingsvrij. Met de tracékeuze wordt uiteraard rekening gehouden met allerlei milieu- en andere eisen, zoals geluidsoverlast en verstoring van natuurgebieden. Dit zijn geen noodzakelijke eisen om met hoge snelheid te rijden. Wel kunnen deze aanvullende eisen hoge bouwkosten veroorzaken.
Geometrie.
De sporen moeten er in perfecte staat bij liggen, met weinig of geen tolerantie voor afwijkingen (inzakkingen, verschuivingen). Bij hoge snelheid worden zelfs kleine afwijkingen die zich over grote lengtes voordoen, voelbaar. De afwijkingen zijn vaak met het blote oog niet zichtbaar. Hiervoor rijden er speciale meettreinen die alle afwijkingen van de sporen onderzoeken. De afwijkingen worden dan gecorrigeerd met onderhoudstreinen. Om het onderhoud te beperken worden zware spoorrails gebruikt die weinig vervormen en wordt een maximale asdruk aan de hogesnelheidstreinen opgelegd. In Frankrijk is dat maximaal 18 ton. De spoorrails zijn aan elkaar gelast zodat er geen verstorende spooronderbrekingen zijn. Er wordt zowel spoor met ballast (Frankrijk) als in beton vastgezet spoor gebruikt (Duitsland). De meningen in de spoorwereld zijn nog verdeeld over wat de beste oplossing is. Wel hebben de ICE's, tijdens hogesnelheidsproeven op ballastspoor, last gehad van meegezogen ballaststenen. De fundering van de spoorbaan moet van goede kwaliteit zijn om verzakking en verschuivingen in de loop der jaren te voorkomen. Daarom wordt de fundering vaak versterkt met heipalen en bij slechte grond wordt de spoorlijn op een viaduct gebouwd in plaats van een talud.
Bovenleiding.
De bovenleiding moet onder een grote trekspanning staan om allerlei ongewenste golfeffecten en bewegingen te vermijden. De bewegingen na de passage van een stroomafnemer moeten zo snel mogelijk gedempt worden. Het aantal stroomafnemers per trein moet zo beperkt mogelijk zijn. Als er meer stroomafnemers zijn, moeten die zover mogelijk van elkaar geplaatst zijn. Daarom is er bij de TGV-treinstellen een hoogspanningsleiding op het dak ingebouwd, waardoor één stroomafnemer de motorrijtuigen aan beide uiteinden kan voorzien van stroom.
Stroomvoorziening.
De hogesnelheidstreinen hebben veel energie nodig. Om de elektrische stroom in de bovenleiding te beperken wordt een hoge spanning gebruikt. In de praktijk wordt alleen wisselstroom gebruikt. Een uitzondering is de omleiding van de hogesnelheidslijn van Tours die is geëlektrificeerd met 1500 V gelijkstroom en ook wordt gebruikt door goederentreinen. Desondanks bedraagt de maximumsnelheid daar 220 km/h. Bijkomend voordeel van wisselstroom is dat vonken door de wisselende stroom vanzelf doven.
Seinen en treinbeheersingssystemen.
Door de hoge snelheid kan de treinbestuurder niet snel genoeg reageren op seinen langs het spoor en zijn er problemen bij beperkt zicht. Bij hogere snelheden is een langere remweg nodig en wil men gelijk reageren indien de afremmingscurve overschreden wordt. Daarom wordt de maximumsnelheid en andere informatie in de stuurcabine getoond. Het treinbeheersingssysteem zorgt voor een grotere baancapaciteit. Men streeft naar een frequentie van één trein per 3 minuten. Op de lijn Parijs – Lyon is dat om de 4 minuten, wat een theoretische baancapaciteit geeft van 15 treinen per uur. Er zijn ondertussen diverse treinbeheersingssystemen voor hogesnelheidslijnen ontwikkeld. Om verdere wildgroei te voorkomen heeft de Europese Unie het Europese treinbeheersingssysteem ETCS voor alle nieuwe hogesnelheidslijnen vastgesteld.
Afsluiting spoorlijn.
De spoorlijn moet afgesloten zijn voor mens en dier, zodat die niet op het spoor kunnen komen. Er is aan beide zijden een volledige afrastering, of andere afsluiting zoals een geluidsmuur. Voor het kruisend wild worden speciale doorgangen gebouwd.
Profiel van vrije ruimte.
Het profiel van vrije ruimte moet groot genoeg zijn om alle risico's uit te sluiten. Tunnels dienen een zodanige doorsnee te hebben dat de luchtdruk niet te hoog wordt. De eerste generatie hogesnelheidstreinen is niet luchtdicht gemaakt. TGV Atlantique-reizigers ondervinden last van hun oren wanneer ze Parijs in- of uitrijden, door de vele tunnels daar. Er moet voldoende afstand tussen de sporen zijn zodat elkaar kruisende treinen elkaar niet beïnvloeden. Reizigersperrons langs de hoofdsporen zijn uitgesloten. Bij stations aan de hogesnelheidslijnen zijn de perrons gelegen aan zijsporen, waar geen treinen met hoge snelheid langsrijden.
Wissels.
Met de huidige techniek kunnen wissels gebouwd worden met een maximumsnelheid van 220 kilometer per uur in afbuigende stand. Dit is dan een zeer lange en complexe installatie met meerdere motoren om de lange tongwissels te bewegen. De wissel is voorzien van een bewegend puntstuk om de continuïteit van de spoorrails te garanderen. Deze kostbare wissels worden alleen geïnstalleerd indien noodzakelijk. Weinig gebruikte wissels worden voor lagere snelheden uitgevoerd. Overloopwissels om van het ene spoor naar het andere te schakelen zijn in Frankrijk geschikt voor 160 kilometer per uur.
Economische aspecten.
De economische aspecten van een hogesnelheidslijn zijn complex. De vraag of een hogesnelheidslijn zijn geld opbrengt is niet eenvoudig te beantwoorden. In het algemeen kan gezegd worden dat een hogesnelheidslijn in aanleg en exploitatie (soms aanzienlijk) duurder is dan een normale spoorlijn om de volgende redenen:
De (relatieve) winst van hogesnelheidslijnen kan gezocht worden in de volgende aspecten:
Om de capaciteit van een hogesnelheidslijn zo goed mogelijk te benutten, wordt getracht de vraag naar vervoer zo veel mogelijk te spreiden. Een van de methoden is het hanteren van verschillende prijzen voor verschillende vertrektijden: reizen op piekmomenten worden dan (duidelijk) duurder. Verder wordt in de tarieven onderscheid gemaakt naar de mate van inwisselbaarheid van het gekochte ticket, en naar de tijd tussen boeking en reis. Tevens worden lastminute-aanbiedingen gehanteerd om onverkochte stoelen alsnog te verkopen. Bij hogesnelheidstreinen geldt vaak een verplichte zitplaatsreservering.
Tot een reistijd van ongeveer drie uur is de hogesnelheidstrein concurrerend met het vliegtuig. Bij langere reistijden worden de treinen gevuld met reizigers die reistijd minder belangrijk vinden en meer prijsgevoelig zijn. Er zijn hogesnelheidstreinen met langere reistijden, zoals Brussel – Nice, maar die zijn voornamelijk gevuld met reizigers die kortere deeltrajecten afleggen. Doordat voor lange afstand veel infraheffingen betaald moeten worden, kunnen er geen goedkope tarieven aan lange-afstandsreizigers geboden worden. Daarentegen stijgen de kosten voor het vliegtuig maar zeer marginaal met de afstand. De grote kosten voor een vliegtuig zijn het landen en opstijgen (10 kilometer stijgen kost veel energie).
Ontwikkeling van hogesnelheidslijnen in de 20e eeuw.
De eerste hogesnelheidslijn werd in 1964 geopend in Japan, tussen Tokyo en Osaka. Het ging om een nieuwe lijn met nieuwe hogesnelheidstreinen met een maximumsnelheid van 210 km/h. Een jaar later demonstreerde Duitsland op een aangepaste conventionele lijn tussen München en Augsburg dat snelheden tot 200 km/h mogelijk waren. Het zou tot 1977 duren eer dit in commerciële dienst zou gebeuren. In 1967 volgde Frankrijk en ging de TEE Le Capitole van Parijs naar Toulouse over een aangepaste conventionele spoorlijn met maximumsnelheden tot 200 km/h in commerciële dienst. Twee jaar later volgden de Verenigde Staten van Amerika met een dienst tussen New York en Washington met eveneens topsnelheden tot 200 km/h. Dit was een uitvoering van president Johnson's Great Society. Een verder netwerk aan hogesnelheidslijnen is in de VS niet van de grond gekomen. In 2000 werd de snelheid wel verhoogd tot 240 km/h. In de tweede helft van de jaren 70 volgden ook Groot-Brittannië en Duitsland met diensten van 200 km/h op aangepaste lijnen.
In 1977 werd in Italië het eerste deel van een lijn geopend waarop later met 250 km/h gereden zou worden: de 'Direttissima' tussen Rome en Florence. Er werd gereden met materieel met een maximumsnelheid van 200 km/h. Vier jaar later werd in Frankrijk een eerste deel van de LN1 (LGV Sud-Est, Parijs – Lyon) geopend met een commerciële snelheid van 260 km/h. Van 1981 tot 2008 beschikte Frankrijk over de snelste hogesnelheidstreinen. In 1989 werd de tweede hogesnelheidslijn van Frankrijk geopend, nu met een maximale snelheid van 300 km/h. Het ging om het eerste deel van de LN2 (LGV Atlantique), tussen Parijs en Le Mans.
Tien jaar na Frankrijk volgde Duitsland, na jaren vertraging door juridische problemen, in 1991 met een eerste nieuwbouwlijn (NBS) tussen Hannover en Würzburg (snelheid 280 km/h). Een jaar later opende Spanje de lijn Madrid – Sevilla (snelheid 300 km/h). Dit vormde de start van wat later een uitgebreid AVE-netwerk zou worden. In 1994 opende de Kanaaltunnel en in 1997 kreeg België zijn eerste hogesnelheidslijn.
Met het einde van de twintigste eeuw kwam een einde aan de pionierstijden en openden onder andere het Verenigd Koninkrijk (2003), Zuid-Korea (2004), Taiwan (2007), China (2008, 350 km/h), Turkije (2009), Nederland (2009) en Zwitserland (2016) hogesnelheidslijnen.
Europees hogesnelheidsnetwerk per land.
Het Europees hogesnelheidsnetwerk ontwikkelde zich vooral vanuit het Franse TGV-net. Vanaf de jaren 90 verbindt het Eurostar-project de steden Londen, Parijs en Brussel met elkaar met Rijsel als knooppunt. Daarnaast bouwen Duitsland (ICE), Spanje (AVE), Italië, Turkije en België aan een relatief omvangrijk hsl-net. De kaart hiernaast geeft een duidelijk beeld van het Europese netwerk. Een gedeelte van de hier getoonde lijnen zijn nog in aanbouw. Sinds juni 2013 heeft Spanje meer hogesnelheidslijnen dan de voormalige Europese koploper Frankrijk.
België.
In België zijn sinds 2009 vier hogesnelheidslijnen operationeel.
Het stuk tussen Brussel en het noorden van Antwerpen loopt deels over de nieuwe lijn 25N, deels over gewoon spoor dat werd aangepast en deels door de Antwerpse Noord-Zuidverbinding. De hogesnelheidstreinen rijden op dit stuk met maximaal 160 km/h. Op de nieuwe lijn 25N is een hogere snelheid mogelijk. 
Een historische bijzonderheid is dat eigenlijk al voor de Tweede Wereldoorlog er een "hogesnelheidslijn" werd aangelegd.
Denemarken.
De Deense spoorwegbeheerder Banedanmark bouwde een hogesnelheidslijn tussen Kopenhagen en Ringsted met een maximumsnelheid van 250 km/h (anno 2024 beperkt tot 200 km/h). De lijn werd geopend op 31 mei 2019. Het aansluitend baanvak naar het westen heeft een maximumsnelheid van 180 km/h. Deze hogesnelheidslijn sluit tevens aan op de toekomstige vaste spoorverbinding via de spoortunnel naar Duitsland. Deze spoorverbinding zal tot en met de spoortunnel een maximumsnelheid hebben van 200 km/h Ook in de tunnel en in Duitsland tot Lübeck zal met 200 km/u gereden worden. In het westen van Funen wordt een 35 kilometer lange hogesnelheidslijn aangelegd tussen Odense en Kauslunde.
Duitsland.
Duitsland volgde Frankrijk in 1991 met de opening van een hogesnelheidsdienst (280 km/h) op de lijn tussen Hannover en Würzburg.
In Duitsland worden de nieuw aangelegde hogesnelheidslijnen Neubaustrecken (NBS) genoemd. Deze hebben maximumsnelheden tot 250 of 300 km/h. Daarnaast worden ook bestaande spoorlijnen opgewaardeerd, zogeheten Ausbaustrecken (ABS). Deze ABS hebben vaak een lagere maximumsnelheid (160 of 200 km/h) en worden daarom doorgaans niet als hsl gerekend. Bij de bouw van de eerste hogesnelheidslijnen werd rekening gehouden met het gebruik door allerlei treinen (waaronder goederentreinen) waardoor deze lijnen lage hellingpercentages kennen.
Deze spoorlijn is geschikt voor een maximumsnelheid van 280 km/h. 's Nachts wordt de lijn gebruikt door goederentreinen. Er wordt een NBS-aftakking gepland van Fulda naar Gelnhausen die zal aansluiten op een viersporig ABS-traject Gelnhausen - Hanau.
Deze spoorlijn is geschikt voor een maximumsnelheid van 280 km/h. De lijn wordt ook gebruikt door getrokken IC's en zelfs regionale treinen. 's Nachts wordt de lijn gebruikt door goederentreinen.
Deze spoorlijn is geschikt voor een maximumsnelheid van 250 km/h. De lijn wordt ook gebruikt door getrokken IC's en 's nachts wordt de lijn gebruikt door goederentreinen.
Deze spoorlijn is geschikt voor een maximumsnelheid van 300 km/h. Andere treinen dan de ICE 3/3M zijn niet toegestaan. Deze lijn heeft beduidend hogere hellingpercentages dan de andere Duitse hogesnelheidslijnen.
Deze spoorlijn is herbouwd om snelheden tot 250 km/h mogelijk te maken. Van de 70 kilometer kan op 40 kilometer (Keulen – Düren) met snelheden boven 160 km/h worden gereden.
Deze spoorlijn is de tweede spoorlijn in Duitsland die geschikt is voor een maximumsnelheid van 300 km/h. Ook op deze spoorlijn wordt de InterCityExpress 3/3M ingezet. Deze lijn is een aanwinst voor het noord-zuidverkeer in Europa alsmede voor het spoorverkeer Keulen – München. De lijn wordt uitsluitend bediend door de Deutsche Bahn. Op het zuidelijke deel van de spoorlijn is de oude spoorlijn vernieuwd, met maximumsnelheden van 160 en 200 km/h.
Deze hsl vormt een onderdeel van de hogesnelheidsroute van Berlijn naar München en van de route tussen Dresden en Frankfurt am Main. De lijn is grotendeels geschikt voor 300 km/h.
Deze hsl vormt een onderdeel van de hogesnelheidsroute van Stuttgart naar München. De lijn is grotendeels geschikt voor 250 km/h.
Deze hsl zal vanaf Wendlingen aansluiting geven op bovenstaande lijn. De maximumsnelheid is op het grootste gedeelte 250 km/h.
Na opening van de bovenstaande lijnen is gebouwd aan het ontbrekende deel tussen Nürnberg en Erfurt. Deze nieuwe lijn heeft een maximumsnelheid van 300 km/h en is in december 2017 in gebruik genomen.
Engeland.
In Engeland zijn vele spoorwegen verbouwd tot 125 mijl per uur (200 kilometer per uur). Deze "mainlines" verbinden de grote steden van het land met elkaar. Meestal gaat het hier om spoorlijnen die in de 19e eeuw al werden gebouwd. Onder meer de East Coast Mainline, West Coast Mainline en de Great Western Mainline zijn hier voorbeelden van. Deze spoorwegen zijn beveiligd met lichtseinen en de standaard beveiligingssystemen en . Voor grote delen van deze trajecten zijn er meer dan twee sporen, waardoor het snel- en traagverkeer van elkaar gescheiden kan worden. Op de lijn Londen-Cardiff reden tot 2020 nog dieseltreinen met 200 km/h, sindsdien is deze lijn geëlektrificeerd.
In Engeland is van de Kanaaltunnel tot London St Pancras in twee fasen een hogesnelheidslijn aangelegd en in november 2007 volledig in dienst gekomen. Naast de internationale Eurostar-treinen, wordt er op deze lijn met Japans 'Javelin'-materieel binnenlandse treinen gereden. Het grootste verschil tussen deze nieuwe lijn, en de oude lijnen is dat op deze lijn het Franse beveiligingssysteem TVM wordt gebruikt.
Een tweede hogesnelheidslijn, de High Speed 2, is in aanbouw. De goedkeuring voor de fase 1 van het project is verkregen op 23 februari 2017. De eerste fase is van Londen Euston tot Birmingham, waarvan de bouw in 2018 is begonnen. In de tweede fase zou er een tak naar Manchester, waar de lijn kan worden aangesloten op de West Coast Mainline, en een tak naar Sheffield en Leeds worden aangelegd. Op 4 oktober 2023 annuleerde Rishi Sunak, premier van het Verenigd Koninkrijk, de verlenging voorbij Birmingham.
Frankrijk.
Na de succesvolle introductie van de Japanse Shinkansen (210 km/h) in 1964, werden Franse plannen voor hogesnelheidstreinen opgevoerd. In 1966 werd het doel gesteld om op een lijn 200 km/h te halen. De lijn van Parijs naar Toulouse werd hiervoor uitgekozen en er werden bouwkundige ingrepen verricht om de hogere snelheid mogelijk te maken. In mei 1967 reed de TEE Le Capitole met een maximumsnelheid van 200 km/h over de lijn.
De eerste echte, volledig nieuw gebouwde, hogesnelheidslijn die in Frankrijk werd geopend, was de LGV Sud-Est op 22 september 1981. De snelheid bij opening was 260 km/h op de nieuwe stukken, maar werd al snel opgetrokken tot 270 km/h.
Sinds die tijd is er een aantal andere lijnen gebouwd, met als laatste, in 2017, de verlenging van de LGV Sud Europe Atlantique, doorgetrokken tot Bordeaux en de verlenging van LN 5 van voor Nîmes tot voorbij Montpellier.
Sinds juli 2016 wordt er gebouwd aan beperkte testzones van de Mont d'Ambin-basistunnel, een tunnel die de Fréjustunnel moet vervangen en de belangrijkste schakel vormt van een toekomstige hogesnelheidslijn tussen Lyon en Turijn. Vrijdag 26 juli 2019 bereikte het akkoord van de Italiaanse regering het ‘Innovation and Networks Executive Agency’ van de Europese Commissie. De aanvragen voor offertes voor constructie van de volledige tunnel werden zowel in Frankrijk als in Italië gelanceerd.
Italië.
In Italië werd op 24 februari 1977 tussen Roma Termini en Città della Pieve het eerste deel van een hogesnelheidslijn (ontworpen voor 250 km/h) in Europa geopend. Dit 138 km lange traject was onderdeel van de hogesnelheidslijn tussen Rome en Florence die in de jaren tachtig is voltooid (la Direttissima). Alhoewel de lijn zelf opengesteld werd in 1977, was de maximumsnelheid de eerste jaren beperkt tot 200 km/h. Dit was de maximumsnelheid van de gebruikte FS E.444-locomotieven. De lijn werd in 1988-1989 volledig in dienst genomen met een maximumsnelheid van 250 km/h.
Later kwamen er ook verbindingen tussen Rome en Napels en tussen Rome, Milaan, Turijn en Venetië. Op 16 december 2009 zijn nieuwe gedeeltes van de hogesnelheidslijn in gebruik genomen tussen Turijn, Milaan, Bologna en Florence alsook het traject (29 km) tussen Napels en Salerno. Hierdoor wordt onder andere een reistijd van 3 uur mogelijk tussen Rome en Milaan en van minder dan 1 uur tussen Milaan en Turijn.
Het netwerk bestaat uit twee corridors:
In 2032 wordt de aansluiting middels de hogesnelheidslijn Lyon - Turijn met de Mont d'Ambin-basistunnel op het Franse hogesnelheidsnetwerk verwacht.
Het gros van de lijnen is ontworpen voor 300 km/h en ook de Dirittissima zal verbouwd worden naar deze nieuwe standaard.
Bestaande lijnen:
Nederland.
Nederland telt slechts één hogesnelheidslijn (naar België). Het oorspronkelijke plan bestond uit drie hogesnelheidslijnen: een verbinding van de Belgische grens met Rotterdam en Amsterdam via Breda, een hogesnelheidslijn van Amsterdam via Utrecht en Arnhem naar Duitsland en een vroegtijdig afgeblazen hogesnelheidslijn, de Zuiderzeelijn.
Oostenrijk.
De Westbahn is grotendeels verbouwd tot een viersporig traject. Op veel deeltrajecten is er een nieuwe spoorlijn aangelegd, naast de oude spoorlijn of op een nieuw tracé. De maximumsnelheid is 250 km/h. In aanbouw zijn drie nieuwe spoortunnels door de bergmassieven die grote tijdwinsten gaan opleveren:
Polen.
Een bestaande expreslijn, de "Centralna Magistrala Kolejowa" wordt geschikt gemaakt voor 250 km/h. Tussen Gydnia, Gdansk en het zuiden van Polen via Warschau werden Pendolinos (ED250) ingezet die op sommige trajecten 200 km/u konden rijden. Deze treinen zijn geschikt voor 250 km/u.
Portugal.
Op 12 januari 2024 is de eerste aanbesteding voor de bouw van hogesnelheidslijn Porto - Lissabon gestart voor de eerste 70 km sectie (Lote A) van de HSL tussen Porto en Oiã. De eerste concessie is toegekend op 10 oktober 2024. Deze hogesnelheidslijn wordt gebouwd met Iberisch breedspoor (1668 mm). Naast de goedgekeurde Porto - Lissabon hogesnelheidslijn zijn er diverse projecten:
Op de hoofdlijn van Lissabon naar Porto zijn delen van de klassieke spoorlijn waar treinen met snelheden van 220 km/u en 200 km/u kunnen rijden.
Spanje.
In Spanje is in 1992 een hogesnelheidslijn naar Frans model geopend tussen Madrid en Sevilla, waar in dat jaar een wereldtentoonstelling werd gehouden. Later werden er nog verschillende nieuwe lijnen gebouwd. Sinds juni 2013 heeft Spanje meer hogesnelheidslijnen dan de voormalige Europese koploper Frankrijk.
Onder andere de volgende lijnen zijn in dienst:
Er werd in 2024 gewerkt aan meerdere andere hogesnelheidslijnen, met name in het noorden van het land.
Tussen Spanje en Frankrijk.
Op 8 januari 2013 werd de hogesnelheidslijn tussen Barcelona Sants en Figueres officieel geopend; de normale dienstregeling ving de volgende dag aan. Vanaf 15 december 2013 is een internationale doorgaande hogesnelheidstreindienst opgestart met initieel vijf treinen. Op het Franse traject Montpellier – Perpignan ligt geen hogesnelheidslijn. Vanaf maart 2020 werd wegens de coronapandemie, het aantal internationale treinen drastisch beperkt. Rond februari 2022, nog voor de meeste reisbeperkingen vanwege de coronapandemie werden opgeheven, werd de samenwerking met de Franse spoorwegmaatschappij opgeheven en bleef alleen de treindienst van SNCF tussen Barcelona en Parijs rijden. In 2023 startte de Renfe zijn internationale treinen onder een eigen vergunning in Frankrijk (vanaf 13 juli 2023 Lyon - Barcelona en vanaf 28 juli Marseille - Madrid)
Tsjechië.
Er is een noord-zuid hogesnelheidslijn gepland van Dresden (Duitsland) tot Břeclav (aansluiting naar Wenen / Bratislava) langs Praag en Brno. Later zouden nog aanvullende hogesnelheidslijnen gebouwd worden naar Polen vanuit Praag en Brno.
Turkije.
In 2003 begon Turkije met het bouwen van een hsl-netwerk. Voor het grootste gedeelte liggen de geplande lijnen op het Aziatische continent, behalve de lijn Istanboel – Edirne die naar de grens met Bulgarije en Griekenland zal lopen. Op 14 maart 2009 is het eerste hsl-traject in Turkije geopend tussen Ankara en Eskişehir, op de lijn Ankara – Istanbul. In 2011 opende de lijn tussen Ankara en Konya. Het netwerk moet aansluiten op de nieuwe trans-Kaukasische spoorlijn Kars – Tbilisi – Bakoe, en uiteindelijk het Europese en Chinese hogesnelheidsnetwerk gaan verbinden via Centraal-Azië. Ook waren er plannen om het Turkse hogesnelheidsnetwerk op termijn aan te sluiten op de noordelijke Syrische stad Aleppo.
Het Europese en Aziatische deel van de Turkse spoorwegen zijn met elkaar verbonden via een spoortunnel, de Marmarayspoorlijn, die de Europese en Aziatische hogesnelheidslijnen verbindt. Doorgaande hogesnelheidstreinen zijn niet voorzien. Beide hogesnelheidslijnen zullen hun eigen eindstation hebben en zijn aangesloten op het regionale OV-net van regionale treinen en metro.
Andere lijnen in de planningsfase:
Zweden.
Veel hoofdspoorlijnen in Zweden zijn aangepast voor een maximale snelheid van 200 km/h. Er zijn nieuwe spoorlijnen aangelegd voor een snelheid van 250 km/h. In 1995 werd de Grödinge-lijn tussen Flemingsberg en Järna geopend. Deze hogesnelheidslijn zal verlengd worden van Järna tot Linköping: de Oostverbinding (Ostlänken).
Andere trajecten geschikt voor 250 km/h zijn:
Hoewel deze spoorlijnen infrastructureel geschikt zijn voor 250 km/u, betekent dat nog niet dat reizigerstreinen met deze snelheid rijden. Het treinmaterieel moet hiervoor geschikt zijn en de beveiling moet overgeschakeld worden naar ERTMS, daar het Zweeds nationaal beveiligingssysteem ATC (Automatische Tågkontroll) alleen geschikt is tot 200 km/u. Alleen de Haparandalijn en de Botnialijn waren overgegaan naar ERTMS.
Zwitserland.
In het kader van het Bahn 2000 project is tussen Mattstetten bij Bern en Rothrist bij Olten een nieuwe spoorlijn gebouwd en in 2004 opgeleverd met een maximumsnelheid van 200 km/h.
Niet-Europese hogesnelheidsnetwerken.
Zuid-Korea.
De Korea Train Express (KTX) is het Zuid-Koreaanse hogesnelheidsnetwerk. In 2004 werd het gedeelte van Seoul naar Daejon (292 kilometer) in gebruik genomen. De maximumsnelheid bedraagt 305 km/h. Het netwerk bestaat uit een lijn van Seoel naar Daejon met aftakkingen van Daejon naar Busan en van Daejon naar Mokpo. Het materieel is afgeleid van het Franse TGV-materieel. Ook bij de aanleg van de spoorlijn werd Franse kennis gebruikt.
Taiwan.
De Taiwan High Speed Rail is de hogesnelheidslijn van Taiwan. De lijn heeft een lengte van circa 345 kilometer en loopt van de hoofdstad Taipei naar de zuidelijke stad Kaohsiung. Vanwege het geaccidenteerde terrein is circa 300 kilometer van het tracé in tunnels of op viaducten aangelegd. De bouw van de lijn duurde van 2000 tot 2005. De lijn werd in januari 2007 in gebruik genomen. De maximumsnelheid bedraagt 300 km/h, waarmee de reisduur tussen beide eindpunten is teruggebracht van circa 4,5 uur tot circa 1,5 uur. In 2012 vervoerde de maatschappij zo'n 45 miljoen passagiers. Het materieel is gebaseerd op het Japanse hogesnelheidsmaterieel.
Volksrepubliek China.
Van 1997 tot 2007 werden een zestal "Speed-Up" programma's uitgevoerd. Hierbij werden bestaande spoorlijnen aangepast voor hogere snelheden: aanvankelijk 160 km/h, later tot 250 km/h.
In het begin van de 21e eeuw werden de plannen voor een netwerk van nieuwe hogesnelheidslijnen concreter. Voordien was er nog twijfel geweest of men voor maglev-technologie zou opteren.
De Volksrepubliek China had een investeringsprogramma lopen dat tegen 2012 42 hogesnelheidslijnen met een totale lengte van 13.000 kilometer wilde opleveren. In 2007 opende de eerste nieuwe hogesnelheidslijn: Qinhuangdao – Shenyang met een maximumsnelheid van 250 km/h. Een jaar later volgde ook Hefei – Nanjing met dezelfde maximumsnelheid. Op 1 augustus 2008 opende de lijn Peking – Tianjin met een maximumsnelheid van 350 km/h de snelste (niet-maglev) trein van de wereld.
Sinds 26 december 2009 is de hogesnelheidslijn Wuhan-Guangzhou het op een na langste traject, én de snelste hogesnelheidslijn van China.
In juni 2011 opende op de lijn tussen Peking en Shanghai het eerste traject dat ontworpen werd voor een maximumsnelheid van 380 km/h in commerciële dienst.
Op woensdag 26 december 2012 is het langste hogesnelheidstraject van de wereld in gebruik genomen. Het traject loopt van Beijing naar Guangzhou en is 2.298 kilometer lang. Dankzij de gemiddelde snelheid van 300 km/h is de oude reistijd op traject, ruim 20 uur, teruggebracht naar slechts 8 uur.
In 2016 heeft China al 20.000 km aan hogesnelheidslijnen. Het land zal tegen 2025 nog 15.000 km hogesnelheidslijn aanleggen. Na een spoorwegongeval is de maximumsnelheid verlaagd van 350 km/h naar 300 km/h.
Indonesië.
Op 21 januari 2016 gaf president Joko Widodo het startsein voor de aanleg van de eerste WHOOSH-hogesnelheidstrein tussen Jakarta en Bandung. Op 18 oktober 2023 reed de eerste trein op dit traject in West-Java. De reistijd bedraagt drie kwartier.
India.
De Indiase maatschappij 'National High Speed Rail Corporation Limited' (NHSRCL) is een hogesnelheidslijn op normaalspoor van 508 km aan het bouwen tussen Mumbai en Ahmedabad met een maximumsnelheid van 320 km/u. De Japanse veiligheidstechniek voor hogesnelheidstreinen zal gebruikt worden. Dit project maakt deel uit van het 'diamond quadrilateral project' van de aanleg van hogesnelheidslijnen in India om de vier grote metropoolsteden New Delhi, Mumbai, Calcutta en Chennai met elkaar te verbinden.
Op 12 februari 2024 startte de Indiase spoorwegmaatschappij drie studies over hogesnelheidslijnen op de volgende trajecten:
Marokko.
Op 10 december 2010 is het eerste contract getekend voor een hogesnelheidslijn tussen Tanger en Casablanca via Kénitra en Rabat (500 km) die in 2018 werd geopend. De topsnelheid is 320 km/h en de treinstellen worden geleverd door Alstom. Er is een hogesnelheidsnetwerk van 1.500 kilometer gepland met twee lijnen:
Als de plannen voor een spoortunnel onder de straat van Gibraltar uitgevoerd worden komt er een spooraansluiting met het Europese spoornet.
Verenigde Staten.
In 2011 stopte het project voor de Florida High-Speed Corridor Tampa - Orlando (en verlenging naar Miami) nadat de gouverneur van Florida de federale subsidie weigerde. Als gedeeltelijk alternatief is sinds 2018 vanaf Miami de intercity Brightline gaan rijden op bestaand spoor.
In 2015 startte de aanleg van California High-Speed Rail in de Central Valley, waar vanaf 2030 de eerste hogesnelheidsdienst moet starten, 275 km lang. Bij afwerking zal de eerste fase San Francisco en Los Angeles verbinden over 840 km, grotendeels nieuw hogesnelheidsspoor. Fase 2 voorziet aftakkingen naar Sacramento en San Diego.
Bij een tweede hogesnelheidslijn, de Brightline West tussen Las Vegas (Nevada) en de omgeving van Los Angeles, startte de bouw in april 2024, en is de planning om klaar te zijn tegen de Olympische Zomerspelen 2028.
Saoedi-Arabië.
De Haramain-hogesnelheidslijn ("Haramain High Speed Railway") verbindt Mekka, Medina, Jeddah en werd in 2018 geopend.
Magneetzweeftreinen.
Magneetzweeftreinen zijn een lange tijd in de proeffase gebleven. In Duitsland waren er plannen voor een hogesnelheidslijn voor magneetzweeftrein tussen Hamburg en Berlijn. Het grootste probleem is dat magneetzweeftreinen niet kunnen doorrijden op reguliere spoorwegen en er hierdoor een volledig nieuwe infrastructuur nodig is met een eigen toegang tot het centrum van de steden.
Het eerste magneetzweeftreintraject met hoge snelheden ligt tussen een voorstad van de Chinese Shanghai en de luchthaven. Dit is een traject van circa 30 km waar maar kort de topsnelheid van 430 km/h wordt gehaald. De eerste langere zweeftreinhogesnelheidslijn wordt waarschijnlijk de Japanse JR-Maglev tussen Tokio en Nagoya met een geplande opening in 2027. Op 21 april 2015 werd daar het wereldsnelheidrecord bereikt van 603 km/h.

</doc>
<doc id="16142" url="https://nl.wikipedia.org/wiki?curid=16142" title="Anti-piratenwet">
Anti-piratenwet



</doc>
<doc id="16147" url="https://nl.wikipedia.org/wiki?curid=16147" title="Vietnam">
Vietnam

Vietnam (uitspraak: [vjɛtˈnɑm]; Vietnamees: "Việt Nam"), officieel de Socialistische Republiek Vietnam, is een land in Zuidoost-Azië. Met Circa 97.900.000 (2024) inwoners behoort Vietnam tot de zestien volkrijkste landen ter wereld. De hoofdstad is het noordelijke Hanoi ("Hà Nội") en de grootste stad is het zuidelijke Ho Chi Minhstad ("Thành Phố Hồ Chí Minh"), het vroegere Saigon.
Vietnam bevindt zich op het schiereiland Indochina en wordt begrensd door China in het noorden, door de Golf van Tonkin en het daarin gelegen Chinese eiland Hainan in het noordoosten, door de Zuid-Chinese Zee in het zuidoosten, door Cambodja in het zuidwesten en door Laos in het noordwesten. Indochina is een geografische term voor dat deel van Azië dat bestaat uit het huidige Vietnam, Laos en Cambodja. Soms wordt ook (oostelijk) Thailand ertoe gerekend. Vietnam is met name door China beïnvloed terwijl Thailand, Cambodja en Laos cultureel meer richting India leunen.
Sinds de hereniging van Noord- en Zuid-Vietnam in 1976, volgend op de Vietnamoorlog, is het land een socialistische volksrepubliek. De Communistische Partij van Vietnam heeft als enige politieke partij alle macht in handen, hoewel het land vanaf 1986 door politieke en economische hervormingen steeds meer bij de internationale diplomatie en de wereldeconomie is betrokken. In de eerste jaren van de 21e eeuw is de economische groei van Vietnam een van de hoogste in de regio. De succesvolle economische hervormingen resulteerden in zijn toetreding tot de Wereldhandelsorganisatie in 2007.
Geschiedenis.
Vazalstaat van China.
De geschiedenis van Vietnam begint voor onze jaartelling, toen Vietnam een vazalstaat van China was. In het noordelijk deel van het huidige Vietnam was een Vietnamese staat gevestigd die een vorm van een tribuutrelatie met China had. Het zuiden van hedendaags Vietnam stond onder invloed van diverse rijken, achtereenvolgens; Funan, het Khmer-rijk en Champa. In de elfde eeuw vestigde zich een onafhankelijke keizer in het gebied. Na meer dan duizend jaar Chinese overheersing, werd Vietnam in de tiende eeuw onafhankelijk. In de daarop volgende eeuwen breidde het land zich in zuidelijke richting uit ten koste van de eerder genoemde rijken. Volkeren als de Khmer en Champa werden langzaam verdrongen door de zuidelijke immigratie van de Vietnamezen en Thai die hun woongebieden binnentrokken.
Koloniale periode.
Vietnam kreeg vanaf de vijftiende eeuw te maken met Europese koloniale machten. Portugese handelaren bereikten het land in 1535 en stichtten een handelspost bij Faifo, het tegenwoordige Hội An. In 1772 begon de Tay Son-rebellie tegen de heerschappij van de Le-dynastie. Door slim handelen van onder andere de Franse priester Pierre Pigneau de Behaine kwam Gia Long aan de macht. Mede door deze priester werd de Franse interesse in Vietnam aangewakkerd.
Vanaf de negentiende eeuw kwam het gebied onder invloed van Frankrijk en werd het ingedeeld in de historische gebieden Tonkin, Annam en Cochin-China. Op 17 oktober 1887 voegde Frankrijk zijn koloniën in het huidige Vietnam, Laos en Cambodja samen in de Unie van Indochina.
De Eerste Indochinese Oorlog, ook wel bekend als de Vietnamese onafhankelijkheidsoorlog, was een oorlog die van 6 december 1946 tot 1 augustus 1954 werd uitgevochten tussen de Franse Union Française en de Vietminh. Zo’n 400.000 mensen kwamen om, onder wie zo’n 75.000 Fransen. De Fransen verlieten de kolonie na het verliezen van de oorlog, met als omslagpunt de onverwachte en zware nederlaag van het Franse leger tegen de Vietminh in de Slag bij Điện Biên Phủ in 1954.
Splitsing land, Tweede Indochinese Oorlog.
Door de Akkoorden van Genève in 1954, werd – in 'afwachting' van democratische verkiezingen – een 'tijdelijke' splitsing van het land overeengekomen van een communistisch noordelijk deel en een aanvankelijk door het Westen breed gesteund anticommunistisch zuidelijk deel, eerst geregeerd door de kolonialistische en corrupte familieclan rond Ngô Đình Diệm en zijn echtgenote, gevolgd door herhaaldelijke legercoups van Zuid-Vietnamese officieren, die zwaar op het beleid van de Amerikaanse legerleiding en de Amerikaanse regeringen leunden. In het zuiden werd het gewapend conflict voortgezet gedurende de Tweede Indochinese Oorlog, beter bekend als de Vietnamoorlog (vanaf 1955 tot 1975), die leidde tot miljoenen doden aan beide zijden, onder wie zeker 50 duizend Amerikaanse militairen. Wapens, voeding, uniformen en uitrusting van de Noord-Vietnamese troepen kwamen uit de Sovjet-Unie en China en buitgemaakt Amerikaans materiaal. Deze oorlog leidde uiteindelijk tot volledige terugtrekking van het Amerikaanse leger uit Vietnam als gevolg van toenemende binnenlandse druk en de onmogelijkheid om de oorlog te winnen, ondanks de inzet van steeds meer manschappen en middelen, waaronder giftige chemische ontbladeringsmiddelen als Agent Orange op tropisch regenwoud en op de Ho Chi Minh-route en campagnes met zware bombardementen van fosfor- en clusterbommen en napalm op dichtbevolkte gebieden in Noord- en Zuid-Vietnam. Een totale overwinning op het Noord-Vietnamese leger en de Vietcong, die een guerillaoorlog voerden tegen het Amerikaanse leger, bleek technisch, ideologisch en vooral moreel onmogelijk. De door de VS gesteunde overheid van Zuid-Vietnam kwam vanwege de volledige terugtrekking van de Amerikaanse troepen ten val met de val van Saigon op 1 mei 1975. Het land werd in 1976 herenigd in een socialistische republiek met een eenpartijstelsel.
Oorlog met Cambodja.
Op 25 december 1978 viel Vietnam Cambodja binnen. In dat land was de Rode Khmer aan de macht, die verscheidene malen Vietnam had aangevallen om het oude Khmergebied Kampuchea Krom te heroveren. Bij deze invallen op Vietnamees grondgebied hadden de Khmers soms hele dorpen uitgemoord. In december 1978 besloot daarom de Communistische Partij van Vietnam dat het genoeg was en viel Cambodja militair binnen teneinde de Rode Khmer af te zetten, die bovendien in eigen land een enorme moordcampagne voerde. Vietnam bezette in 1979 geheel Cambodja en stelde een regering aan om dat land te besturen. Dit zou Vietnam op lange termijn veel schade berokkenen, omdat het land hierdoor betrokken raakte in een langdurige guerrillaoorlog. Vietnam moest nu een miljarden verslindend leger op de been houden.
De Vietnamese vriendschap met de USSR en de bezetting van Cambodja waren zowel de Verenigde Staten als China een doorn in het oog. De eersten waren bang voor een Sovjet-dominantie over Zuidoost-Azië, de tweede voelde zich bedreigd, tekortgedaan en omsingeld. In februari 1979 viel China met een 200.000 man tellend leger Noord-Vietnam binnen. Dit zou echter van zeer korte duur zijn en duizenden levens aan beide zijden kosten. De aanvallen dreven de Vietnamezen terug, maar er volgde geen doorbraak. Na een maand besloten de Chinezen zich terug te trekken uit Noord-Vietnam. Zowel China als Vietnam beweren nog steeds deze oorlog te hebben gewonnen.
Vanaf eind 1986.
In december 1986 besloot de communistische partij van Vietnam onder leiding van Nguyen Van Linh tot economische hervormingen.
Michail Gorbatsjov besloot in 1989 om de steun aan Vietnam drastisch te verminderen. Mede hierdoor besloot Vietnam in september van dat jaar om zich volledig uit Cambodja terug te trekken. In 1991 besloot de Sovjet-Unie om alle steun aan Vietnam te stoppen en vanaf dat moment goederen alleen te verhandelen tegen op de wereldmarkt geldende prijzen. In februari van datzelfde jaar besloten de Verenigde Staten en Vietnam om een "tijdelijk" kantoor in Hanoi te openen om gezamenlijk te zoeken naar vermiste Amerikanen in het land.
In 1992 stond de Amerikaanse regering het Amerikaanse bedrijven voor het eerst sinds de Vietnamoorlog toe om kantoren te openen voor het doen van onderzoek naar mogelijkheden voor handel met Vietnam. Dit besluit werd mede genomen omdat door verscheidene Europese landen al handel werd gedreven met Vietnam. In 1993 verklaarde de Amerikaanse president Bill Clinton dat de Verenigde Staten niet langer buitenlandse hulp aan Vietnam zouden tegenhouden. Vrijwel onmiddellijk gaven de Aziatische ontwikkelingsbank en de Wereldbank een lening van 304 miljoen US dollar. Op 3 februari 1994 hief Bill Clinton ook het handelsembargo op en op 11 juli 1995 herstelden de Verenigde Staten de diplomatieke betrekkingen met Vietnam. In 2015 groeide de economie van Vietnam met bijna 6,7%; dat was nog beter dan verwacht. De drie grootste investeerders in Vietnam zijn Zuid-Korea, Japan en Singapore. In 2016 ontving het land 15 miljard dollar aan buitenlandse investeringen.
Geografie.
Geografisch overzicht.
De noordelijke en westelijke gebieden van Vietnam worden overheerst door het Annamitisch Gebergte, een voortzetting van de bergen van de Chinese provincies Yunnan en Guangxi. In het noorden nabij Sapa ligt de hoogste berg van Vietnam, de Fan-si-pan, van 3143 m. Op de plateaus die bekendstaan als de Centrale Hooglanden (80-490 m) worden allerlei gewassen gekweekt, zoals rubber, koffie en thee, hoewel het gebied dunbevolkt is.
Het oosten van de Annamese bergketen in het noorden is een alluviale vlakte die door de Rode Rivier en een aantal kleinere rivieren wordt doorstroomd. Deze rivieren monden uit in de Golf van Tonkin. Ten zuiden van de delta van de Rode Rivier liggen de Centrale Laaglanden, een smalle kuststrook waar de korte, vaak snelstromende rivieren doorheen stromen. De riviertjes stromen van het westen naar het oosten en vormen vruchtbare delta's. Het zuiden van het Centrale Laagland is de alluviale vlakte van de delta van de rivier de Mekong, die door het zuidelijke gedeelte van het land stroomt.
Vietnam maakt aanspraak op de grotendeels onbewoonde Spratly-eilanden en de onbewoonde Paraceleilanden, midden in de strategisch belangrijke Zuid-Chinese Zee. China bezette de Paraceleilanden in 1974 en kwam mede daardoor in conflict met Vietnam. De Spratly's worden eveneens geclaimd door China, maar ook door Brunei, Maleisië en de Filipijnen. Beide archipels, bestaande uit eilanden en riffen, hebben naast hun strategische ligging ook belang voor de visserij en olie- en gaswinning.
In de Golf van Thailand, onder de kust van Cambodja, ligt Phú Quốc, een eiland met veel bossen en stranden. Langs de duizenden kilometers lange Vietnamese kust worden dergelijke eilanden en eilandjes groeipolen voor het belangrijk wordende toerisme. Zo zijn onder andere de eilanden Hai Tac en Nam Du erg in opkomst bij reizigers vanwege de ligging dicht bij Phu Quoc in de provincie Kiên Giang.
Klimaat.
Vietnam heeft drie klimaten. Het zuiden van Vietnam heeft een tropisch klimaat. Het is daar gemiddeld 32 °C. Vanaf juni tot en met september is het regenseizoen. Meestal vallen er in de namiddag zware regenbuien. De rest van de dag is het droog. In het midden van het land begint het regenseizoen in september en eindigt eind november. Het noorden is koeler afhankelijk van het seizoen. Noord-Vietnam kent 4 seizoenen waarin met name de winters koud kunnen zijn. In de berggebieden vriest het zelfs met af en toe sneeuw. In de zomermaanden is het warm en vallen er zware regenbuien. De beste tijd voor een bezoek is in de herfst en het voorjaar.
Vietnam wordt per jaar gemiddeld een keer of acht getroffen door een tyfoon. Een tyfoon duurt vaak twee tot vier dagen en komt hier meestal voor van juni tot oktober.
Bevolking.
Bevolkingssamenstelling.
De bevolking is geconcentreerd in de twee belangrijke rivierdelta's. De etnische Vietnamezen vertegenwoordigen meer dan 85% van de bevolking.
Er zijn ongeveer 50 minderheidsgroepen in de hooglanden, waaronder de Muong, Tai, Hmong, Dao, Sedong, Jarai, Bahnar, Rhade, Cham en een groot aantal kleinere groepen. Er is een significante groep Cambodjanen, Khmer Krom genaamd, dicht bij de Cambodjaanse grens en bij de monding van de Mekong. Er zijn grote aantallen Chinezen in de stedelijke centra, in het bijzonder in het gebied genaamd Chợ Lớn (Grote Markt) van Ho Chi Minhstad, hoewel velen gevlucht zijn nadat Zuid-Vietnam door het Noorden was verslagen en na een grensconflict met China in 1979.
Taal.
In Vietnam wordt Vietnamees gesproken. Tussen het noorden en het zuiden zitten duidelijke verschillen, in uitspraak en woordenschat.
Totdat de Franse jezuïet Alexandre de Rhodes in de zeventiende eeuw het Latijnse alfabet introduceerde, werd een op het Chinees gelijkend schrift gebruikt. Ook tegenwoordig treft men, met name bij religieuze gelegenheden, nog steeds Chinese tekens aan. Het huidige schrift is evenwel gebaseerd op Latijnse letters en wordt Quốc Ngữ genoemd. Het Vietnamees heeft meer klinkers dan Alexandre de Rhodes met het Franse alfabet kon beschrijven. Zijn oplossing was het gebruik van diakritisch tekens, zoals de accent circonflexe (het ^) dat we ook al kennen van het Frans. Maar hiernaast wordt er ook gebruikgemaakt van een boogje boven de a, of een haakje aan de rechter bovenkant van een o en u, een punt onder de klinkers, of een combinatie van voornoemde tekens.
Het Vietnamees is een toontaal, net als het Chinees. In het Vietnamees zijn er zes tonen. Hierdoor kan elke lettergreep op zes manieren worden uitgesproken. Ook deze tonen worden door extra tekens aangegeven.
Religie.
De Vietnamese bevolking is een mengeling van aanhangers van het boeddhisme, confucianisme, traditionele lokale geloven en katholicisme.
Hoewel de communistische overheid godsdienstige praktijken heeft afgeraden, wordt het getolereerd binnen de context van onder overheidstoezicht staande boeddhistische en katholieke groepen, en sinds de jaren 1990 is de traditionele verering bij boeddhistische tempels toegestaan. De protestantse evangelische kerken (die hoofdzakelijk onder etnische minderheden worden gevonden) en andere niet-geregistreerde groepen worden actief onderdrukt.
De religie in Vietnam is van oudsher beïnvloed door de Chinezen. De meeste Vietnamezen hangen een religie aan die een mengsel is van boeddhisme, taoïsme en voorouderverering.
Tijdens de kolonisatie van Vietnam is het katholicisme onder de Vietnamezen verspreid. De Zuid-Vietnamese regering na de Tweede Wereldoorlog bestond hoofdzakelijk uit deze katholieken. De katholieken waren meestal hoog opgeleid en vormden de elite van het land. Doordat het bestuur in handen was van deze elite en terwijl de meerderheid van de bevolking niet katholiek was, zorgde dit voor veel religieuze spanningen tussen katholieken en boeddhisten. Het boeddhisme werd door Ngo Dinh Diem hardhandig onderdrukt. Zo veroorzaakte hij een bloedbad in Hue, toen hij militair ingreep tegen de boeddhistische processie op Vesak. De boeddhisten gingen tegen de wens van Diem in door toch met boeddhistische vlaggen te lopen. Later staken een aantal boeddhistische monniken zichzelf in brand als protest tegen Diems onderdrukking.
Politiek.
Staatsinrichting.
De Socialistische Republiek Vietnam wordt door een hoogst gecentraliseerd systeem geregeerd dat door de Communistische Partij van Vietnam ("Đảng Cộng Sản Việt Nam") wordt overheerst. De overheid is in theorie onafhankelijk van de partij, maar in de praktijk ontvangt ze het grootste deel van haar richtlijnen van de partij. Hoewel er enige inspanning is geweest om lidmaatschap in overlappende partij- en staatsfuncties te ontmoedigen, gaat deze praktijk tot op de dag van vandaag verder.
Er zijn geen toegestane oppositiepartijen in Vietnam, waardoor Vietnam een eenpartijstelsel kent. Wel bestaan er een aantal oppositionele groepen overzee, verspreid onder ballingengemeenschappen in landen als Frankrijk en de Verenigde Staten. Deze groepen hebben demonstraties en opstanden tegen de overheid georganiseerd. Het prominentst zijn de Vietnamese Constitutionele Monarchistische Liga, de Volksactiepartij van Vietnam, Montagnard Foundation en de Regering van Vrij Vietnam. De Regering van Vrij Vietnam heeft de verantwoordelijkheid voor een aantal guerrilla-invallen in Vietnam opgeëist. Deze invallen werden door de overheid als terrorisme gezien.
Bestuurlijke indeling.
Vietnam is onderverdeeld in 58 provincies. De hoofdstad Hanoi geldt daarnaast bestuurlijk als een zelfstandige stad op provinciaal niveau (stadsprovincie). Ditzelfde is het geval bij de steden Cần Thơ, Đà Nẵng, Hải Phòng en Ho Chi Minhstad.
Buitenlandse betrekkingen.
In internationaal verband is Vietnam lid van de APEC, de ASEAN, La Francophonie, de Verenigde Naties en de Wereldhandelsorganisatie. Vietnam sloot in 2012 een samenwerkingsakkoord met de Europese Unie, dat in 2020 leidde tot een vrijhandelsverdrag.
Cultuur.
In zijn vroege geschiedenis gebruikte Vietnam het Chinees schrift. In de 16e eeuw ontwikkelden de Vietnamezen hun eigen reeks karakters genaamd "Chữ Nôm". Het gevierde epos "Kim Van Kieu" door Nguyễn Du werd geschreven in dit schrift. Tijdens de Franse koloniale periode werd Quốc Ngữ, het geromaniseerde Vietnamese alfabet, populair en het alfabetisme nam snel toe. Dit had een belangrijk effect op de politieke macht in het land.
Vanwege de langdurige vereniging van Vietnam met China is de Vietnamese cultuur nog steeds sterk confuciaans, met zijn nadruk op familieplicht en harmonie. Onderwijs wordt hoog gewaardeerd. Historisch was een goede opleiding het enige middel voor ambitieuze Vietnamezen om sociaal vooruit te komen. In de moderne tijd proberen Vietnamezen om de traditionele cultuur met de westerse ideeën van individuele vrijheid, wantrouwen van gezag en de consumentencultuur in overeenstemming te brengen.
De meerderheid van Vietnamezen is boeddhist, met een sterke nadruk op voorouderverering. Maar ook andere overledenen in de familie worden nog herdacht. Binnen een stereotiepe Vietnamese katholieke familie zou men vinden: een intense toewijding aan Maagd Maria (de Heilige Moeder staat hoger dan de Zoon in de confuciaanse gedachte), foto's of schilderingen (soms ook de naam geschreven op een houten plank) van overleden voorvaderen op het familiealtaar en geloofspraktijken in de Feng shui (Phong Thủy) en communicatie met geesten en de doden.
De keuken en de muziek van Vietnam hebben drie verschillende thema's, overeenkomstig met de drie gebieden van Vietnam: "Bắc" of het noorden, "Trung" of Centraal, en "Nam" of zuiden. De noordelijke klassieke muziek is de oudste van Vietnam en is traditioneel. Deze muziekstroming stamt uit de tijd van de Mongoolse invasies, toen de Vietnamezen een Chinese opera hoogtij vierden. De centrale klassieke muziek vertoont invloeden van de Champacultuur dankzij zijn melancholische melodieën. De zuidelijke muziek heeft een levendig karakter. De Vietnamese keuken is gebaseerd op rijst, sojasaus en vissaus ("nước mắm"). Zijn kenmerkend aroma is zoet (suiker), kruidig (serranopeper), en op smaak gebracht door een verscheidenheid aan munt.
Kleding.
Een belangrijk deel van de Vietnamese cultuur is de "áo dài", die wordt gedragen tijdens speciale gelegenheden zoals huwelijken en religieuze festivals. De witte "áo dài" is het vereiste uniform voor meisjes op veel scholen voor voortgezet onderwijs in Vietnam. "Áo dài" werd vroeger zowel door mannen als vrouwen gedragen maar wordt tegenwoordig vooral door vrouwen gedragen alhoewel in sommige gevallen zoals traditionele huwelijken ook mannen het dragen.
Economie.
Het grootste deel van de bevolking leeft van de landbouw en rijst is veruit het belangrijkste gewas. De Mekong en Rode rivierdelta's behoren tot de grootste rijstplantagegebieden van de wereld. In deze gebieden wordt dankbaar geprofiteerd van de zware regenval en rijke alluviale grond. Op de rijstplantages is een 4350 km lang gedetailleerd netwerk van dijken, dammen, kanalen, en sloten aangelegd dat irrigatie en overstromingsbeheer versterkt.
Pinda's, graan, bataten en bonen zijn secundaire voedselgewassen, en katoen, jute, koffie, thee en suikerriet zijn belangrijke geproduceerde marktgewassen. Rubber is ook een uitvoerproduct. Hout is er genoeg, in het bijzonder in het noorden, maar ontbossing als gevolg van nieuwe vestigingen op het hoogland, cultuurverplaatsing en de commerciële bosbouw worden een steeds ernstiger probleem. Op kleine schaal vindt in Vietnam wijnbouw plaats. De visserij en de aquacultuur zijn ook belangrijke industrieën. De mariene producten zijn een belangrijke uitvoer van het land, vooral garnalen.
De meeste delfstoffen van het land worden gevonden in het noorden. Vietnam wint grote hoeveelheden steenkool, evenals fosfaten, mangaan, bauxiet, chromaat en andere ertsen. Er zijn grote onderzeese aardoliebronnen (olie en gas) ontdekt in de zuidelijke wateren. De middelen om deze grondstoffen te winnen worden nog ontwikkeld. 
Vroeger werd de industriële ontwikkeling van Vietnam ernstig belemmerd door langdurige oorlogen, maar in het kader van het nieuwe economische hervormingsprogramma (Doi Moi), is er een aanzienlijke industriële ontwikkeling geweest. De belangrijke industrieën zijn de landbouwverwerking, de machinebouw, autoassemblage en de vervaardiging van textiel en kleding, cement, chemische meststoffen, glas en banden. Veel van de grote en kapitaalintensieve projecten zijn gezamenlijke ondernemingen tussen buitenlandse en Vietnamese lokale regeringen.
De toeristenindustrie is ook significant voor de economie van het land. Bezochten in 1994 net meer dan één miljoen buitenlandse toeristen het land, in 2010 was dit vijf miljoen, in 2019 zelfs 18 miljoen om door de coronapandemie te dalen naar 3,7 miljoen in 2022.
De belangrijkste handelspartners van Vietnam zijn Singapore, Zuid-Korea en Japan.
Na de hereniging van Vietnam, werd op 3 mei 1978 de Vietnamese dong (VND) geïntroduceerd als officiële valuta van het hele land.
Volgens het Ontwikkelingsprogramma van de Verenigde Naties leeft in Vietnam 6,7% van de bevolking onder de nationale armoedegrens.
Vietnam staat in de corruptieperceptie-index, die jaarlijks door Transparency International wordt gepubliceerd, op de 77e plaats van de 180 opgenomen landen.
Energievoorziening.
In 2014 produceerde het land 71 miljoen ton olie-equivalent (Mtoe), 71% fossiele en 29% duurzame energie (waterkracht en biomassa). (1Mtoe = 11,63 TWh, miljard kilowattuur). Dat was genoeg voor de energievoorziening, het TPES ("total primary energy supply"): 67 Mtoe. Het land exporteerde 3 Mtoe fossiele brandstof meer dan het importeerde. Van de energie ging ongeveer 11 Mtoe verloren bij conversie, vooral bij elektriciteitsopwekking. 3 Mtoe werd gebruikt voor niet-energetische producten zoals smeermiddelen, asfalt en petrochemicaliën. Voor eindgebruikers resteerde 53 Mtoe waarvan 11 Mtoe = 130 TWh elektriciteit, dat voor 42% duurzaam opgewekt werd. De uitstoot van kooldioxide was 143 megaton, dat is 1,6 ton per persoon, veel minder dan het wereldgemiddelde 4,5 ton per persoon.
Verkeer en vervoer.
Vietnam heeft zeventien vliegvelden, waaronder drie internationale luchthavens: Nội Bài in Hanoi, luchthaven Đà Nẵng in Đà Nẵng en Tân Sơn Nhất in Ho Chi Minhstad. Enkele andere vliegvelden zijn Liên Khương, Internationale Luchthaven Phu Bai, Internationale Luchthaven Cam Ranh, Internationale Luchthaven Cát Bi en Luchthaven Cần Thơ. Enkele toekomstige luchthavens zijn Internationale Luchthaven Phú Quốc en Internationale Luchthaven Long Thành. Vietnam Airlines is de nationale luchtvaartmaatschappij van Vietnam. Andere Vietnamese luchtvaartmaatschappijen zijn Air Mekong, Jetstar Pacific Airlines, VietJet Air en VASCO.
Vietnams eerste spoorlijn is de Reunification Express, die Ho Chi Minhstad en Hanoi verbindt. Vanuit Hanoi gaan er lijnen naar het noordoosten, noorden en westen. De oostelijke gaat van Hanoi naar Hạ Longbaai, de noordelijke lijn van Hanoi naar Thái Nguyên en de noordoostelijke lijn van Hanoi naar Lào Cai.&lt;br&gt;
Openbare busdiensten, die worden geëxploiteerd door particuliere bedrijven, zijn voor een groot deel van de bevolking de belangrijkste manier van reizen over langere afstanden.
Vietnam kent rechtsverkeer. Het wegennet had in 2010 een lengte van 188.744 km waarvan 93.535 km geasfalteerd. Autosnelwegen naar Westerse maatstaven zijn er (nog) niet. Het Vietnamese autosnelwegnet is in volle uitbouw. Het Fietsen, brommers en scooters zijn nog steeds het populaire vervoersmiddel, al neemt het aantal particuliere auto's wel gestaag toe. De overige wegen buiten de steden zijn deels nog onverhard en in minder goede staat. 
Vietnam heeft ook nog enkele grote havens, zoals de haven van Đà Nẵng, Cam Ranh, Hải Phòng, de Saigonhaven in Ho Chi Minhstad, Hong Gai, Quy Nhơn, en Nha Trang. In het binnenland is een netwerk van rivieren waarover transport is van circa 17700 km.

</doc>
<doc id="16151" url="https://nl.wikipedia.org/wiki?curid=16151" title="22e eeuw">
22e eeuw

De 22e eeuw (van de christelijke jaartelling) is de 22e periode van 100 jaar, dus bestaande uit de jaren 2101 tot en met 2200. De 22e eeuw behoort tot het 3e millennium.

</doc>
<doc id="16152" url="https://nl.wikipedia.org/wiki?curid=16152" title="Hoofdstad">
Hoofdstad

Een hoofdstad is een stad die de voornaamste politieke status geniet in een land, deelstaat, provincie of andere bestuurlijke entiteit. De positie van hoofdstad is vaak juridisch vastgelegd, soms in een grondwettelijke tekst. Meestal heeft het bestuur van het gebied zijn zetel in de hoofdstad. Een verwante, maar minder specifieke term is "hoofdplaats". Deze term kan bij uitbreiding ook worden gebruikt voor de centrumplaats in een gemeente of regio.
Een stad kan de hoofdstad van verschillende bestuurlijke eenheden zijn; zo is Brussel de hoofdstad van België, van de Vlaamse Gemeenschap en van de Franse Gemeenschap.
Informeel gebruik.
De term hoofdstad wordt in informele zin ook gebruikt om een specifieke eigenschap of bevoorrechte positie van een stad in institutioneel, geografisch of thematisch opzicht aan te geven. Zo wordt Brussel vaak de hoofdstad van Europa genoemd, Parijs de hoofdstad van de liefde en wordt Amsterdam soms beschouwd als de hoofdstad van de cannabis. Meer voor regionale of lokale marketingdoeleinden gemunt lijken voorbeelden als: Gouda, hoofdstad van de kaas of, als gelegenheidspredicaat: Enschede, hoofdstad van Twente.
Keuze voor een hoofdstad.
Meestal wordt de belangrijkste stad van een gebied, die vaak ook de stad met de meeste inwoners en de grootste economie is, gekozen als hoofdstad. Na verloop van tijd kan het voorkomen dat andere steden de hoofdstad op sommige punten voorbijstreven.
Soms is een hoofdstad ook een "primate city": een stad die disproportioneel groter is dan de andere steden in een land. Zo woont in sommige landen, zoals Cuba en Mexico, bijna een derde van de bevolking in de hoofdstedelijke agglomeratie.
Er kunnen echter redenen zijn om "niet" de grootste stad als hoofdstad aan te wijzen. Daarbij kan het gaan om speciaal geplande steden.
De moderne hoofdstad heeft niet altijd bestaan: in het middeleeuwse West-Europa kwam ambulant koningschap voor waarbij de vorst periodiek in verschillende plaatsen verbleef.
Strategisch belang van een hoofdstad.
Een hoofdstad is tijdens een oorlog vaak van groot strategisch belang; als de hoofdstad van het vijandige land veroverd is kan de regering soms gevangengenomen worden en kunnen de belangrijke politieke centra worden ingenomen. Een hoofdstad heeft bovendien vaak een symbolische functie waardoor de val van de hoofdstad van een land sterk demoraliserend werkt. Overigens is dit geen wet van Meden en Perzen; er zijn in de geschiedenis tal van voorbeelden bekend van staten die stand wisten te houden en zelfs de invallers wisten te verslaan ondanks de val van de hoofdstad, zoals Servië in 1914, Frankrijk tijdens de Honderdjarige Oorlog, Rusland in 1812 en China tijdens de Tweede Wereldoorlog. Hierbij dient dan wel weer te worden aangetekend dat in vrijwel alle gevallen het regeringsapparaat tijdig geëvacueerd was en er al van tevoren serieus rekening gehouden werd met de val van de hoofdstad.
In de geschiedenis zijn veel belangrijke veldslagen rond hoofdsteden geleverd; zo werd er in de Amerikaanse Burgeroorlog heel veel strijd geleverd om Washington D.C., de hoofdstad van de Unie, ondanks het feit dat de regering relatief makkelijk per trein verplaatst kon worden en dat de stad nog geen heel belangrijk economisch centrum was.
Naam.
Soms heeft een hoofdstad dezelfde naam als het land of de provincie. Dit komt voor in kleinere landen zoals Koeweit (Koeweit (stad)), Djibouti (Djibouti (stad)), Luxemburg (Luxemburg (stad)), Andorra (Andorra la Vella) en San Marino (San Marino (stad)). Een onmiskenbare overeenkomst is te zien in Mexico (hoofdstad Ciudad de México) en Brazilië (Brasilia). Sommige namen van landen zijn afgeleid van hun hoofdstad, dit is het geval bij Tunesië (Tunis) en Algerije (Algiers). Marokko komt van Marrakesh, de voormalige hoofdstad van het land.
Bij provincies is het niet ongewoon dat de hoofdstad dezelfde naam heeft, zoals bij Groningen, Luik, Antwerpen, Namen en Utrecht en bij de meeste Spaanse provincies. In Groot-Brittannië zijn veel namen van graafschappen afgeleid van hun hoofdstad, met het achtervoegsel "-shire", zoals Oxfordshire (Oxford) en Cambridgeshire (Cambridge). Lancashire komt van Lancaster, de voormalige hoofdstad van het graafschap.
Soms is er in een gebied een stad met dezelfde naam die niet de hoofdstad is: New York (hoofdstad Albany), Kildare (hoofdstad Naas).
Uitzonderingen.
Hoofdstad niet de regeringszetel.
Een uitzondering op de definitie van een hoofdstad vormt de hoofdstad van Nederland, waarbij Amsterdam formeel de hoofdstad is, maar niet aan de kenmerken van een hoofdstad voldoet. De regering, het parlement, het hooggerechtshof, de meeste buitenlandse ambassades, en het staatshoofd zijn gevestigd in Den Haag, dat daarom ook wel de "Residentiestad" genoemd wordt. Amsterdam wordt weliswaar in de Nederlandse Grondwet vermeld als hoofdstad, maar de enige consequentie daarvan is dat een nieuwe koning aldaar beëdigd en ingehuldigd moet worden. Wel is Amsterdam economisch belangrijker dan Den Haag, en is het qua inwoners de grootste stad van Nederland.
Iets dergelijks is ook het geval bij o.a. Bolivia. Sucre is de formele hoofdstad, maar de regering zetelt in La Paz, dat ook verreweg de belangrijkste stad is.
Hoofdstad buiten het eigenlijke territorium.
In sommige gevallen bevindt de hoofdstad van een gebied zich buiten het gebied zelf, vaak om praktische of politieke redenen:
Meerdere hoofdsteden.
Soms worden de functies van een hoofdstad (zie de inleiding) verspreid over meerdere steden. In dit geval spreekt men vaak van meerdere hoofdsteden, hoewel er meestal maar één formele hoofdstad is. Voorbeelden:
Geen hoofdstad.
Er zijn een paar onafhankelijke landen in de wereld zonder een officiële hoofdstad:
Jeruzalem.
Israël en Palestina claimen beide de stad Jeruzalem als hoofdstad. Het VN-verdelingsplan van 1947 deelde deze stad in als een corpus separatum, maar dit is nooit doorgevoerd. De de facto hoofdstad van Palestina is Ramallah.

</doc>
