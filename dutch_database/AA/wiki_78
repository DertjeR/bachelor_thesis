<doc id="27246" url="https://nl.wikipedia.org/wiki?curid=27246" title="Voyager 1">
Voyager 1

Voyager 1 is een onbemande ruimtesonde die op 5 september 1977, kort na de lancering van Voyager 2, vanaf Cape Canaveral Lanceerplatform 41 door middel van een Titan IIIE-draagraket gelanceerd werd. Met een afstand tot de zon van 125 AE (18,7 miljard kilometer) heeft Voyager 1 in augustus 2013 de heliosfeer verlaten en, als eerste door mensen vervaardigd object, de interstellaire ruimte bereikt. Op 5 september 2017, precies 40 jaar na de lancering, bevond de Voyager 1 zich op een afstand van 20,88 miljard kilometer van de Aarde. De snelheid ten opzichte van de zon was op dat moment 17,00 km/s.
Missie.
Halverwege de jaren 60 van de twintigste eeuw dacht men bij NASA na over een "Grand Tour" om de buitenste planeten van het zonnestelsel te bestuderen. De Grand Tour zou gebruikmaken van een gunstige uitlijning van Jupiter, Saturnus, Uranus, Neptunus en Pluto eind jaren 70 die maar eens in de 175 jaar voorkomt. Bezuinigingen resulteerden in 1972 echter in een vroegtijdig einde van de "Grand Tour". Veel elementen van de plannen werden niettemin toegepast bij het Voyagerprogramma.
Oorspronkelijk was Voyager 1 als "Mariner 11" van het Marinerprogramma gepland. Onder druk van bezuinigingen werd de missie echter versimpeld tot een flyby van Jupiter en Saturnus en "Mariner Jupiter-Saturn" genoemd. Later werd de naam gewijzigd in Voyager, omdat de sonde wel erg begon af te wijken van voorgaande Mariner missies.
Ontwerp.
Voyager 1 is ontworpen door het Jet Propulsion Laboratory. De sonde bevat zestien hydrazine thrusters, drie gyroscopen en referentie-instrumenten om de antenne op de Aarde gericht te houden. Tezamen met back-upinstrumenten en acht extra thrusters, vormen deze het Attitude and Articulation Control Subsystem (AACS). Daarnaast zijn er elf wetenschappelijke instrumenten aan boord voor het bestuderen van onder andere planeten.
Communicatiesysteem.
Het communicatiesysteem van Voyager 1 is ontworpen om tot buiten het zonnestelsel te worden gebruikt. Het systeem bestaat uit een schotelantenne met een diameter van 3,7 meter. Via de antenne kunnen radiosignalen worden ontvangen van en verstuurd naar de drie Deep Space Network-stations op Aarde.
Wanneer Voyager 1 niet direct met de Aarde kan communiceren worden de data opgeslagen op een digitale bandrecorder met een capaciteit van 67 megabytes. In 2024 deed een signaal van Voyager 1 er 22,5 uur over om de Aarde te bereiken. 
Energievoorziening.
Voor de energievoorziening heeft Voyager 1 drie thermo-elektrische radio-isotopengeneratoren aan boord. Elke generator bevat 24 bollen plutonium(IV)oxide, verrijkt met de isotoop plutonium-238. Ten tijde van de lancering leverden de generatoren samen 470 watt. Doordat de brandstof een halveringstijd van 87,7 jaar heeft neemt het vermogen continu af. Tegen 2025 zal geen enkel instrument meer stroom krijgen.
Boodschap.
Voyager 1 heeft een gouden grammofoonplaat bij zich, de Voyager Golden Record, bedoeld als boodschap aan buitenaardse beschavingen. Hierop staan tekeningen en geluiden afkomstig van de aarde. Verder bevat de plaat symbolen die dienen als handleiding om hem te kunnen afspelen. De inhoud van deze plaat is samengesteld door een commissie onder leiding van Carl Sagan.
Missieverloop en mijlpalen.
Lancering.
Voyager 1 werd op 5 september 1977 vanaf lanceerplatform 41 van Cape Canaveral met een Titan IIIE-raket gelanceerd. Voor extra snelheid was er een Star 37 bovenstetrap aan deze raket toegevoegd. Voyager 2 was twee weken eerder, op 20 augustus, gelanceerd. Hoewel Voyager 1 later was gelanceerd bereikte hij zowel Jupiter als Saturnus als eerste, omdat hij een kortere route volgde.
Jupiter.
Voyager 1 fotografeerde Jupiter van januari tot april 1979. De twee Voyager-ruimtesondes deden enkele interessante ontdekkingen over Jupiter en zijn manen, onder meer de ontdekking van het bestaan van zwavelvulkanen op de maan Io, die nog niet door voorgaande ruimtevaartuigen was verkend.
Saturnus.
Voyager 1 ging verder en vloog in november 1980 langs Saturnus. Hij bestudeerde de planeet en zijn maan Titan en detecteerde complexe structuren in de ringen van Saturnus.
Verlaten van de heliosfeer.
In 1990 stuurde Voyager 1 de eerste foto's, genomen buiten het zonnestelsel, door naar de Aarde. Op de foto's staan zes planeten, waaronder de Aarde, van een afstand van zes miljard kilometer.
Dit zijn ook de laatste foto's van de ruimtesonde voordat de camera definitief werd uitgeschakeld.
Op 17 februari 1998 bereikte Voyager 1 een afstand van 69 AE van de Zon. Daarmee nam hij de plaats van Pioneer 10 over als verst van de Aarde verwijderde door de mens gemaakte object.
Op 12 augustus 2006 overschreed Voyager 1 de grens van 100 AE.
Interstellair medium.
In 2010 bereikte de Voyager 1 een nieuw gebied op de overgang van het zonnestelsel naar de interstellaire ruimte (eind 2011 door NASA bevestigd). Nog in 2010 werd vanaf 113 AE het stagnatiegebied door Voyager 1 bevestigd. De snelheid van de zonnewind loopt daar terug naar nul, het magnetisch veld verdubbelt, en het aantal elektronen dat met hoge energie van buiten het zonnestelsel komt, neemt met een factor 100 toe.
In juni 2012 werd bekend dat de Voyager 1 een toename van kosmische straling heeft gemeten, hetgeen aangaf dat Voyager 1 in de buurt van de heliopauze was aangekomen. In augustus 2012 verliet de Voyager 1 het zonnestelsel, als eerste ruimtesonde in de geschiedenis, en bereikte de interstellaire ruimte. Dit nieuws werd pas op 12 september 2013 definitief door NASA bevestigd, omdat de grens van het zonnestelsel niet eenduidig is.
Motoren na 37 jaar gestart.
Omdat men er in 2014 achter kwam dat de stikstof-stuwers waarmee Voyager 1 zich richt minder krachtig werden, werd besloten de raketmotoren van het type MR-103 te testen om te zien of Voyager 1 zich hier mee kan richten. Deze trajectory correction maneuver-thrusters (TCM-motoren) waren in 1980 voor het laatst gebruikt toen Voyager 1 langs Saturnus en zijn manen vloog. Op 28 november 2017 werden voor het eerst sinds 37 jaar de motoren van Voyager 1 opgestart om een reeks pulsen van steeds 10 milliseconden te geven. Een dag later bleek dat de motoren nog perfect werken. De data van Voyager 1 deed er 19 uur en 35 minuten over om de aarde te bereiken. Het is de bedoeling om voor de besturing van Voyager 1 in januari 2018 over te schakelen naar de TCM-motoren. Wanneer de brandstof hiervan opraakt zal de besturing weer met de stikstof-stuwers worden gedaan.
Communicatieproblemen 2023-2024.
Eind 2023 ontving JPL alleen nog maar onbruikbare incomplete data van Voyager 1. Men kwam erachter dat drie procent van een geheugenchip van het communicatiesysteem defect was geraakt. Men bedacht een plan om middels een softwarepatch de communicatie om te leiden via geheugen van andere onderdelen van de sonde. Op 23 april 2024 werd bekendgemaakt dat er weer bruikbare data was ontvangen.
Afstand tot de zon.
Doordat de Aarde om de Zon draait loopt de afstand tot de Voyagers een deel van het jaar terug. De afstand tot de Zon neemt wel continu toe. Op de website van de NASA is te zien hoe ver de Voyagers 1 en 2 van de zon verwijderd zijn en hoelang het licht van de zon er over doet om de Voyagers te bereiken. In juli 2023 was de Voyager 1 159,9 AE (2,39 × 1010 km) van onze zon verwijderd, ofwel 0,002 lichtjaar. Ter vergelijking: de dichtstbijzijnde ster - afgezien van de Zon - is 266.877 AE ofwel 4,22 lichtjaar verwijderd van de Aarde. De snelheid ten opzichte van de Zon bedroeg in augustus 2020 17,00 km/s of 61.198 kilometer per uur, ofwel 3,6 AE per jaar. Het dataverkeer tussen Aarde en de Voyagers heeft te maken met vertraging ter grootte van de duur van een retourtje Aarde-Voyager-Aarde ("roundtrip delay time"). In 2024 bedroeg de vertraging al 45 uur.

</doc>
<doc id="27247" url="https://nl.wikipedia.org/wiki?curid=27247" title="Steve Hurley">
Steve Hurley

Steve 'Silk' Hurley (Chicago, 9 november 1962) is een van de pioniers van de housemuziek.
"Jack Your Body" was eind jaren 80 een hit in Chicago en ver daarbuiten en was een van de nummers die house bekend maakte bij het grote publiek.
In 1997 kwam Steve 'Silk' Hurley nog een keer echt terug met het vrolijke "The word is love" dat hij samen met The Voices of Life en Sharon Pass opnam.
Daarnaast is hij bekend van het remixen en produceren van onder meer:

</doc>
<doc id="27248" url="https://nl.wikipedia.org/wiki?curid=27248" title="Voyager-1">
Voyager-1



</doc>
<doc id="27250" url="https://nl.wikipedia.org/wiki?curid=27250" title="Flughafen Weeze">
Flughafen Weeze

Airport Weeze (IATA: NRN, ICAO: EDLV), in het verleden Flughafen Niederrhein, is een vliegveld in Duitsland in Weeze (nabij Goch), net over de grens bij het Noord-Limburgse Bergen en via de snelweg (A73-A77-A57) 33 km ten zuidoosten van Nijmegen en 26 km ten noorden van Venlo. Het is populair geworden onder Nederlanders buiten de directe regio omdat er in Duitsland minder hoge belastingen worden geheven, en er voornamelijk budgetmaatschappijen vanaf vliegen. De tijdelijk ingestelde vliegtaks leverde in 2008 300% meer Nederlanders op voor het vliegveld. Gedurende geruime tijd bestond een rechtszaak over de exploitatievergunning van het vliegveld, zie hieronder. Een gedeelte van het vliegveld is elk jaar het toneel voor dancefestivals zoals ImpaQt (voorheen Q-Base) en Parookaville.
Geschiedenis.
Vanaf 1954 was het een Brits militair vliegveld, bekend onder de naam RAF Laarbruch. Vanaf 1993 werd het Britse RAF-personeel langzamerhand van het vliegveld weggehaald. In 1999 vertrok de Britse luchtmacht definitief. In 2001 werd het vliegveld inclusief omliggende grond gekocht door een groep Nederlandse investeerders. In 2002 werd het vliegveld klaar gemaakt voor de publieke luchtvaart door de bouw van een terminal en het herinrichten van de verkeerstoren. In mei 2003 werd het vliegveld onder de naam "Flughafen Niederrhein" opnieuw in gebruik genomen.
Op 30 november 2004 werd de naam "Airport Weeze" aangenomen om het vliegveld beter op de kaart te zetten. Op 17 juni 2005 bepaalde het Oberlandesgericht Keulen dat het vliegveld niet Airport Düsseldorf-Weeze genoemd mag worden. Het vliegveld ligt weliswaar in het Regierungsbezirk Düsseldorf, maar 80 km buiten de stad. Het gebruik van Düsseldorf in de naam is daarom misleidend volgens het Oberlandesgericht. Ryanair mag wel de aanduiding "Düsseldorf (Weeze)" gebruiken.
In 2009 verwerkte de luchthaven 2.403.119 passagiers. De luchthaven was tussen 14 en 27 mei 2007 gesloten om een gedeelte van de baan te renoveren en om ILS te installeren. De vluchten vanaf het vliegveld werden verplaatst naar andere omliggende vliegvelden.
Mede dankzij de Nederlandse vliegtaks in juli 2008, verwerkte het vliegveld in dat jaar 1,5 miljoen passagiers; opmerkelijk hierbij is dat er meer Nederlanders (52%) dan Duitsers van de luchthaven gebruikmaakten. In 2022 waren er iets meer dan 1 miljoen passagiers, waarvan 40% uit Nederland.
Eind 2011 plaatste een Chinese investeerder 60.000 zonnepanelen aan de noordoostzijde van de landingsbaan, goed voor een totaal vermogen van 14 megawatt.
Vergunning.
Het vliegveld had problemen met de vergunning. In januari 2006 vernietigde de Oberverwaltungsgericht in Münster de vergunning. De klagers, vooral omwonenden, kregen gelijk. Zij vonden dat er bij het geven van de vergunning te weinig rekening was gehouden met de omgeving. Het vliegveld bleef open omdat verdere juridische procedures nog niet waren afgehandeld. De rechtbank in Leipzig besloot in februari 2007 dat Weeze beroep mag aantekenen. Op 16 oktober 2008 besloot de rechtbank in Leipzig dat het vliegveld voorlopig mag openblijven, zolang de juridische procedures lopen. Ook besloot de rechtbank in Leipzig dat de rechtbank in Münster opnieuw moet bestuderen of de vergunning terecht is verstrekt.
De rechtbank van Münster heeft op 22 april 2009 besloten dat de openingstijden van het vliegveld beperkt moesten worden: 's ochtends een half uur later open en 's avonds een uur eerder dicht. Vanwege deze beperking dreigde Ryanair het vliegveld te verlaten. Ryanair zal van de luchthaven vertrekken, wanneer deze beperking niet voor 2 mei 2009 is teruggedraaid.
Op 1 mei 2009 heeft de Duitse districtsoverheid van Düsseldorf een nieuwe vergunning aan airport Weeze afgegeven. Hiermee is het mogelijk dat toestellen van Ryanair (met een basis op airport Weeze sinds juni 2007) kunnen vertrekken vanaf 06:00 tot 23:00 en kunnen landen tot 23:30, met een uitloop van een half uur vertraging. Dit houdt in dat de landingsbaan van airport Weeze tot 24:00 uur open is. Met deze nieuwe vergunning is voorkomen dat Ryanair airport Weeze ging verlaten en waardoor meer dan 1000 banen behouden zijn. Daarnaast heeft Airport Weeze met de Duitse tegenstanders (omwonenden) een financieel akkoord bereikt over de geluidshinder.
Bestemmingen.
Naar de volgende bestemmingen vinden ook andere commerciële vluchten vanaf Weeze plaats.
Vluchten naar Palma de Mallorca en Zagreb worden ook uitgevoerd door Ryanair-dochterbedrijf Lauda Europe.

</doc>
<doc id="27251" url="https://nl.wikipedia.org/wiki?curid=27251" title="Goudkust">
Goudkust



</doc>
<doc id="27254" url="https://nl.wikipedia.org/wiki?curid=27254" title="Loi Krathong">
Loi Krathong

Loi Krathong (Thai: ลอยกระทง; IPA: lɔːi kra-tʰoŋ; ook wel geschreven als Loy Krathong) is een festival dat gevierd wordt in Thailand en omliggende landen.
De tijd.
De laatste week van oktober en de eerste 3 weken van november vormen de twaalfde maanmaand. In het Thais D"uan Sipsong" genaamd. Deze tijd van het jaar is het 'na naam', hoogwaterseizoen. In deze tijd zijn er vaak overstromingen in vele delen van Thailand, inclusief Bangkok. Maar omdat het regenseizoen dan normaal gesproken over is, is het helder weer met een temperatuur van ongeveer 25 graden.
Dit is de tijd van het jaar dat op de dag van de volle maan van de 12e maan-maand het Loi Krathong festival gevierd wordt in Thailand en buurlanden. 'Loi' betekent letterlijk "laten drijven", en een 'Krathong' is een vaartuigje van verscheidene materialen in de vorm van een lotusbloem. Dit vaartuigje bevat normaal gesproken een kaars, 3 wierookstaafjes, bloemen en enkele muntjes (bij voorkeur 9, omdat de Thai geloven dat dit getal geluk brengt). Vaak worden enkele honderden meters stroomafwaarts, de muntjes uit de krathongs gehaald. Na het Thaise nieuwjaar (Songkran) op 13 april is dit het meest populaire festival.
Het festival.
Het festival begint in de avond als er een volle maan is (en vaak ook de avonden ervoor en erna). Mensen gaan dan naar de oevers van vijvers, kanalen, meren, rivieren en zelfs de zee om hun krathong naar het water te brengen. De kaars en de wierookstaafjes worden aangestoken en dan wordt de krathong te water gelaten.
Men gelooft dat hoe langer de kaars blijft branden des te beter je geluk is in het komende jaar. Ook laten de Thaise paren vaak hun krathongs samen te water. Hoe langer ze dicht bij elkaar blijven, des te langer en mooier de relatie tussen de samenlevenden heet te zijn. Sommige paren smokkelen door hun krathongs met een klein touwtje te verbinden.
Ook wordt in de meeste provincies buiten Bangkok siervuurwerk afgestoken en worden er papieren ballonnen met een kaars eronder opgelaten. Deze Thaise lampionnen, Khom Loi of Khom Fai genaamd, kunnen een sterrenhemel creëren met duizenden lichtpuntjes. Doordat deze ballonnen vaak een zelfgemaakt product zijn, storten ze weleens neer en kunnen soms aanzienlijke schade veroorzaken als ze bv. elektriciteitsdraden of transformators raken, daarom zijn de ballonnen in Bangkok verboden. Ook op het water zijn er duizenden kleine en grote vaartuigjes te zien tijdens het Loi Krathong festival.
Tijdens dit festival wordt op alle radio- en televisiezenders bijna constant het Loi Krathonglied gespeeld. In de meeste plaatsen wordt er ook een 'Nang Noppamas' (zie geschiedenis) wedstrijd gehouden, waarbij lokale schoonheden strijden om de plaatselijke Nang Noppamas te worden. Ook worden in de meeste plaatsen parades gehouden, waarbij groepen mensen (van scholen, universiteiten, politiekorpsen enz.) reusachtige krathongs hebben gebouwd, die te water worden gelaten. Later worden deze dan door een jury beoordeeld.
Je hoeft niet noodzakelijk zelf je krathong te maken, alhoewel dit wel het meeste plezier oplevert. Krathongs kunnen overal in straatstalletjes gekocht worden, van heel klein tot reusachtig.
Vooral de noordelijke provincies rond Sukhothai en Chiang Mai maken veel werk en geven meerdaagse feesten in deze periode, die mensen van overal in Thailand trekken.
Sinds eind jaren 1990 is er vooral door de Bangkokse gouverneurs van alles aan gedaan om het te water laten van krathongs te beperken. Dit omdat de kosten van het opruimen astronomisch zijn en steeds maar meer mensen in Bangkok plastic zijn gaan gebruiken in plaats van natuurlijke materialen. Deze acties hebben weinig effect gehad en de Thais blijven hun krathongs te water laten. Sommigen meerdere op een avond. Daarom heeft de gouverneur van Bangkok in 2003 afgekondigd dat het te water laten van krathongs van niet-natuurlijke materialen verboden is en bestraft wordt.
Volksgeloof.
Volgens het Thaise volksgeloof zijn er 5 godinnen die de 5 elementen vertegenwoordigen:
Loi Krathong is een jaarlijkse dankzegging aan de godin Mae Kong Ka omdat zij zo'n overvloedige regenval heeft gegeven en daarmee voedsel, drinkwater en transportwegen voor de bevolking. Het is op hetzelfde moment ook een vragen om vergeving van de zonde van het verspillen van water. Veel Thai geloven daarnaast ook dat als hun krathong wegvaart, daarmee de zonden van het afgelopen jaar worden weggewassen.
De legende van de krathong.
Volgens de legende was het de dochter, 'Nang Noppamas', van een brahmaan (priester) in het begin van het koninkrijk Sukhothai van meer dan 700 jaar geleden, die op haar eigen manier de godin Mae Kong Ka wilde bedanken. Nang Noppamas wordt vaak beschreven als de mooiste, intelligentste en meest talentvolle vrouw die ooit in het Sukhothai koninkrijk heeft geleefd. Zij zou de eerste krathong gemaakt hebben in de huidige lotusvorm en na het aan de koning getoond te hebben te water hebben gelaten in de rivier met een kaars en wierook. En zo zou het moderne Loi Krathong zijn begonnen.
Loi Krathonglied.
Tijdens het Loi Krathong Festival kun je het Loi Krathonglied in Thailand overal horen op de radio en televisie:

</doc>
<doc id="27255" url="https://nl.wikipedia.org/wiki?curid=27255" title="Henriëtte Bosmans">
Henriëtte Bosmans

Henriëtte Hilda Bosmans (Amsterdam, 6 december 1895 – aldaar, 2 juli 1952) was een Nederlandse componiste en pianiste.
Biografie.
Henriëtte Bosmans was de dochter van Henri Bosmans, solocellist bij het Concertgebouworkest en pianiste Sara Benedicts. Haar vader overleed toen ze één jaar oud was. Haar moeder gaf haar pianoles en vanaf haar zeventiende trad ze geregeld op in het Amsterdamse Concertgebouw. Bij de Maatschappij tot Bevordering der Toonkunst haalde ze cum laude een diploma piano.
Vanaf 1914 begon ze stukken voor piano te componeren en nam ze compositieles. In 1919 werd voor het eerst een werk van haar, een vioolsonate, publiek uitgevoerd. Ze schreef vooral kamermuziek en liederen en – na orkestratielessen in 1921-22 bij Cornelis Dopper – ook orkestmuziek, veelal met een solistische rol voor de cello. Omdat ze ernaar streefde een meer eigentijdse stijl te creëren, ging ze van 1927 tot 1930 bij Willem Pijper in de leer.
Van 1922 tot 1929 had Bosmans een relatie met de negen jaar jongere celliste Frieda Belinfante, met wie ze samenwoonde en aan wie ze haar tweede celloconcert opdroeg. Met Belinfante en de fluitist Johan Feltkamp vormde ze het "Amsterdamsch Trio". In 1934 verloofde ze zich met violist Francis Koene, met wie ze al vaak samen gespeeld had. Toen deze het jaar daarop overleed, viel Bosmans in een emotioneel gat en componeerde ze jarenlang niets meer. In 1941 werd haar door de Duitse bezetter het optreden verboden, omdat ze halfjoods was en omdat ze weigerde lid te worden van de Kulturkammer.
Bij de bevrijding van Nederland in 1945 schreef ze het lied "Daar komen de Canadezen", dat door Jo Vincent werd gezongen en al snel populair werd, hoewel sommige klassieke muziekliefhebbers het eigenlijk te banaal vonden voor een serieuze componiste. Na de Tweede Wereldoorlog begon ze weer volop te componeren (vrijwel uitsluitend liederen) en te musiceren. In 1948 leerde ze de Franse mezzosopraan Noémie Perugia (1903-1992) kennen, die haar partner werd. Voor haar schreef ze vele liederen, waarmee ze samen optraden. Ook was ze muziekmedewerker van het opinieweekblad "Vrij Nederland" en onderhield ze een correspondentie met Benjamin Britten. Bosmans werd in 1951 Ridder in de Orde van Oranje-Nassau. Ze was toen al een jaar ziek, waarbij door een medische fout de diagnose maagkanker over het hoofd was gezien. Zij kon de laatste twee jaar van haar leven niet meer optreden of componeren en stierf in de zomer van 1952. Zij werd begraven op de Amsterdamse begraafplaats Zorgvlied.
Bosmans had een opmerkelijk moderne stijl, waarbij ze zich liet inspireren door de muzikale voortrekkers uit haar tijd – met name door Debussy –, maar toch haar eigen weg vond. Van haar leermeester Pijper nam ze de polytonaliteit over. Verder is haar muziek vooral impressionistisch, met een voorliefde voor onverwachte wendingen in maat- en toonsoort.
In 1994 werd de Henriëtte Bosmansprijs, een aanmoedigingsprijs voor Nederlandse componisten, ingesteld.

</doc>
<doc id="27256" url="https://nl.wikipedia.org/wiki?curid=27256" title="Loi Krathonglied">
Loi Krathonglied

Tijdens het Loi Krathongfestival kun je het Loi Krathonglied in Thailand overal horen op de radio en televisie:

</doc>
<doc id="27258" url="https://nl.wikipedia.org/wiki?curid=27258" title="Bunol">
Bunol



</doc>
<doc id="27259" url="https://nl.wikipedia.org/wiki?curid=27259" title="Herman Broekhuizen">
Herman Broekhuizen

Herman Johannes Broekhuizen (Den Haag, 14 juli 1922 – Den Haag, 21 maart 2012) was een Nederlandse kinderkoordirigent, radioprogrammamaker alsook schrijver en componist van vele kinderliedjes.
Opleiding en werk.
Broekhuizen volgde de kweekschool en haalde de hoofdakte. Daarnaast studeerde hij muziek aan het conservatorium in Den Haag. Bij de AVRO werd hij hoofd van de afdeling Jeugdprogramma's.
In 1946 werd hij dirigent van Kinderkoor Jacob Hamel. Tot in de jaren tachtig verschenen er platen van dit kinderkoor onder zijn leiding. Bijna 30 jaar lang maakte hij samen met Lily Petersen voor de AVRO het radioprogramma "Kleutertje luister" (1946-1975). In dit programma werden verhaaltjes verteld en liedjes gezongen met kinderen.
Hij richtte (op basis van een eerdere aanzet, de JARO van Herman Stok en zijn vriend Kees van Maasdam) in 1953 Minjon (Miniatuur Jeugd Omroep Nederland) op voor de AVRO. Hier konden jongeren onder professionele begeleiding zelf radioprogramma's maken. Die gelegenheid bestond tot 1970. In de jaren 1980 werd nog een poging gedaan Minjon opnieuw tot leven te wekken. Bij Minjon heeft een hele generatie radio- en tv-makers de eerste stappen gezet naar een carrière bij de omroep.
Kinderliedjes van Herman Broekhuizen.
Broekhuizen heeft vele kinderliedjes geschreven, waarvan er verschillende zo bekend zijn dat ze vaak onterecht als traditionele kinderliedjes worden beschouwd, zoals 'Elsje Fiederelsje', 'Opa Bakkebaard', 'Onder hele hoge bomen', 'Een treintje ging uit rijden', 'Helikopter, helikopter', 'Chauffeurtje mag ik mee met jou', 'Vlieg op dikke vlieg', 'Herfst herfst wat heb je te koop', 'Zie je de kastanjes aan de bomen' en sinterklaasliedjes zoals 'Piet heeft gesnoept van de pepernoten', 'Zwarte Zwarte Piet, wat laat je mij weer schrikken' en 'Zwarte Piet, wiede wiede wiet, ik hoor je wel, maar ik zie je niet'.
Hier volgt een lijst met liedjes van de hand van Herman Broekhuizen (mogelijk niet compleet).
Tekstdichter en componist.
Bron: o.a. Buma/Stemra.
Tekstdichter.
Bron: Buma/Stemra.
Toegeschreven aan Herman Broekhuizen.
LP "Peuterdeuntjes" (1976) (echter niet terug te vinden in Buma/Stemra)
LP "Hallo kindertjes van het hele land: Kleutertje luister-liedjes" (zonder jaar)
Componist of muziekbewerker.
Naast eigen werk heeft Broekhuizen ook bestaande kinderliedjes op muziek gezet of de muziek bewerkt. Deze teksten (vaak traditionele kinderliedjes) worden soms ten onrechte aan hem toegeschreven. Hij componeerde muziek voor onder meer 'De Bibelebonse Berg', 'Piet de smeerpoets' (tekst van Annie M.G. Schmidt), 'Lentegeheim' en 'de Magische klok'.
Broekhuizen bewerkte muziek voor bekende liedjes als 'Tussen Keulen en Parijs', 'Schip moet zeilen', 'De poppenkraam', 'Op een klein stationnetje', 'Schipper mag ik overvaren', 'Vinger in de hoed', 'Daar loopt een schipperskind', 'Op straat', 'Daar liep een oude vrouw', 'Mitte confitte', 'De speeltuin', 'Als m'n vader en m'n moeder naar de markt' en meer bestaande liedjes.

</doc>
<doc id="27262" url="https://nl.wikipedia.org/wiki?curid=27262" title="Beeldspraak">
Beeldspraak

Beeldspraak is figuurlijk taalgebruik ofwel een "stijlfiguur". De gedachte aan iets bepaalds (de referent) roept andere zaken ("beelden") in de gedachten op die met de referent een overeenkomst hebben. Deze cognitief ervaren overeenkomst noemt men associatie. Beeldspraak is een vorm van associatie.
Standaarduitdrukkingen in het Nederlands die op beeldspraak gebaseerd zijn: 
Vormen.
Vormen van beeldspraak zijn:
Verwante begrippen.
Aangezien beeldspraak berust op het gebruik van woorden en zinsdelen, in oneigenlijke betekenis en op een associatieve manier, is beeldspraak strikt genomen een vorm van catachrese, hetgeen zelf een vorm van troop is.
Bij het veelvuldig of systematisch gebruik van een bepaalde vorm van beeldspraak ligt het gebruik van het cliché om de hoek; beeldspraak die te vaak gebruikt wordt, verliest zijn beeldende kracht. In feite is het dan geen beeldspraak meer, maar een versteende taalvorm geworden.
Connotatie is de contextueel gebonden gevoelswaarde van een woord. Zo kan men bij "regen" denken aan "nat worden", wat voor de één een onaangename betekenis heeft, voor de ander wellicht een prettige. 
Zondagsdichters gaan er vaak van uit dat de gevoelswaarde van woorden voor iedereen (en met name de lezer) dezelfde is.

</doc>
<doc id="27263" url="https://nl.wikipedia.org/wiki?curid=27263" title="Peter Benoît">
Peter Benoît



</doc>
<doc id="27265" url="https://nl.wikipedia.org/wiki?curid=27265" title="Zonnevlam">
Zonnevlam

Een zonnevlam of protuberans is een explosie op het oppervlak van de zon, die ontstaat door het plotseling vrijkomen van de energie die wordt vastgehouden in de magnetische velden. Er ontstaat straling over het hele gebied van het elektromagnetische spectrum.
Zonnevlammen worden ingedeeld in drie hoofdklassen:
Meer objectief worden de zonnevlammen ingedeeld aan de hand van de uitgestraalde energie (watt per vierkante meter in golflengten tussen 0,1 en 0,8 nanometer). Zonnevlammen van klasse X geven een energie af van meer dan 10−4 W/m2, klasse M tussen de 10−4 en 10−5 en klasse C tussen 10−5 en 10−6 W/m2. Iedere klasse loopt van 1 tot 9, dus bijvoorbeeld C1 tot C9.
Bekende zonnevlammen van klasse X waren die van maart 1989, die grote schade aan elektriciteitscentrales in Canada veroorzaakten en de uitbarsting op 4 november 2003, die zo groot was dat ze niet gemeten kon worden. Geschat wordt dat deze uitbarsting geclassificeerd moet worden als X28. De richting van deze laatste uitbarsting was niet naar de aarde toe, zodat het effect op onze planeet niet zo groot was. Er zijn aanwijzingen dat dat in het jaar 774 anders was. De vergrote productie aan koolstof-14 in dat jaar wordt aan een zonnevlam toegeschreven.
Materie uitgestoten bij zonnevlammen komt uiteindelijk terecht in de zonnewind. Een zonnevlam kan gevaarlijk zijn voor de aarde. De ozonlaag beschermt ons echter tegen de gevaarlijke straling ervan.
Andere sterren.
Andere sterren met verschijnselen als zonnevlammen worden vlamsterren genoemd. De na de zon dichtstbijzijnde ster, Proxima Centauri, is ook een vlamster.

</doc>
<doc id="27268" url="https://nl.wikipedia.org/wiki?curid=27268" title="De Inktpot">
De Inktpot

De Inktpot is het grootste bakstenen gebouw in Nederland, ontworpen door George van Heukelom in opdracht van de belangenmaatschap Nederlandse Spoorwegen (NS). Het rijksmonument staat aan het Moreelsepark in Utrecht bij Station Utrecht Centraal en het wordt gebruikt als hoofdkantoor van ProRail.
Geschiedenis.
De Inktpot is gebouwd tussen 1918 en 1921, vanaf 1919 onder de bouwleiding van George van Heukelom. Oorspronkelijk heette het gebouw "Hoofdadministratiegebouw III" (hgb III), maar sinds het gebouw sinds 1995 niet meer door NS, maar door ProRail in gebruik is, is de op de vorm gebaseerde bijnaam "De Inktpot" de officiële naam. Het bouwwerk kreeg een plaats naast twee oudere hoofdgebouwen van de spoorwegonderneming. Als bouwgrond diende de buitenplaats Nieuweroord met omringend openbaar park.
De Inktpot is gebouwd met 22 miljoen gemetselde stenen. Vanwege de schaarste na de Eerste Wereldoorlog werd de bouw door de NS in eigen hand genomen. Twee steenfabrieken, een houtbedrijf en drie schepen werden aangekocht. Aangezien er 4000 kubieke meter eikenhout nodig was, werd tevens een Limburgs bos gekocht. In verband met de schaarste van bouwmaterialen, werden voor de fundering van het gebouw voor 21 kilometer aan oude spoorstaven gebruikt. Jan Schouten verzorgde het gebrandschilderd glas voor het gebouw. Tevens bevindt zich in De Inktpot een in 1921 aangebrachte watertoren met een reservoir van 27 kubieke meter die eveneens is ontworpen door Van Heukelom. Het voor het gebouw gelegen parkje met onder meer muren van gesinterde steen is eveneens zijn ontwerp; zijn voor het gebouw ontworpen meubilair is in de jaren '70 afgedankt en vernietigd. Alleen tafels en stoelen uit de Commissarissenzaal overleefden omdat zij door de NS in 1983 aan de Rijksdienst voor het Cultureel Erfgoed werden overgedragen. Een deel was van 2015 tot 2020 in bruikleen bij de CDA-fractie in de Eerste Kamer, en werd op verzoek van ProRail in bruikleen teruggevraagd. Zo werd de Catharijnezaal, zoals de Commissarissenzaal nu heet, in 2020 in oude luister hersteld. 
In de Tweede Wereldoorlog bleef NS een zelfstandig bedrijf, maar kwam wel onder Duitse supervisie. Het gebouw werd toen deels ingenomen door de "Bahnbevollmächtigter bei den Niederländischen Eisenbahnen". Dat de Duitse SS De Inktpot als hoofdkantoor zou hebben gebruikt, is een veelgehoord misverstand.
Het gebouw is gerenoveerd tussen 1999 en 2002 in opdracht van de toenmalige eigenaar, NS Vastgoed. In 2016 heeft ProRail het gebouw aangekocht, samen met Hoofdgebouw II ("De Tulpenburgh").
Omgeving.
De andere voormalige hoofdgebouwen van de NS, I en II, zijn eveneens historische gebouwen. Zij liggen naast De Inktpot. Hoofdgebouw II is met een voetgangerstunnel rechtstreeks verbonden met De Inktpot. Hoofdgebouw I is in gebruik door andere met het spoor verbonden organisaties, zoals DB Schenker Rail. Hoofdgebouw II is sinds 2006 evenals Hoofdgebouw III bij ProRail in gebruik. Hoofdgebouw IV is een grote kantorenflat die vlak tegen het station Utrecht Centraal aan ligt, en wordt als enige nog gebruikt door NS.
Kunstwerken.
Voor De Inktpot bevindt zich aan de kant van het Moreelsepark het Monument voor het gevallen spoorwegpersoneel van Willem Valk.
Op het dak van De Inktpot staat, uitstekend over de rand, een "UFO" met een diameter van 12 meter, een restant van de Utrechtse kunstmanifestatie Panorama 2000. De UFO is ontworpen door Marc Ruygrok.
Trivia.
In De Inktpot verblijft een grote kolonie beschermde vleermuizen.

</doc>
<doc id="27270" url="https://nl.wikipedia.org/wiki?curid=27270" title="SOAP (protocol)">
SOAP (protocol)

SOAP (aanvankelijk een afkorting voor "Simple Object Access Protocol") is een computerprotocol dat wordt gebruikt voor communicatie tussen verschillende componenten. SOAP wordt ondersteund door een groot aantal bedrijven en organisaties waaronder IBM, Novell, Microsoft, Oracle, Apache Software Foundation en het vroegere BEA Systems en Sun (nu Oracle). SOAP is een protocol dat XML-berichten stuurt, meestal over HTTP(S), maar ook over SMTP, JMS of FTP. 
Onderdelen.
Het SOAP-protocol bestaat uit drie onderdelen:
Onafhankelijk.
Om bijvoorbeeld e-commerce te kunnen bedrijven is het noodzakelijk dat verschillende bedrijven hun systemen en applicaties met elkaar kunnen communiceren, onafhankelijk van besturingssysteem, programmeertaal en objectmodel. Idealiter zou een onderneming geen rekening hoeven moeten houden met de gebruikte technologieën van de andere. SOAP is een protocol dat in systeemonafhankelijkheid voorziet - onafhankelijkheid van taal, technologie, apparaat en technische implementatie.
Werking en alternatief.
SOAP bundelde in eerste instantie het transport (HTTP) en de boodschap (XML). Naast HTTP kunnen in de huidige SOAP-specificatie (versie 1.1) ook andere protocollen als SMTP, FTP en MQ het transport van de boodschap vervullen. SOAP-implementaties zijn beschikbaar voor vele verschillende talen en omgevingen, zodat ontwikkelaars zich niet hoeven te bekommeren over de vormgeving van SOAP-berichten, over de wijze van versturen en het toepassen van foutcorrectie. Bovendien maken vele producten het mogelijk om Java-, COM- of CORBA-componenten om te vormen tot SOAP-webdiensten.
Een concurrent van SOAP wat betreft andere RPC-technologieën is XINS.

</doc>
<doc id="27271" url="https://nl.wikipedia.org/wiki?curid=27271" title="Djibouti (land)">
Djibouti (land)

Djibouti (uitspraak: [djiˈbuti]; Somalisch: "Jabuuti", Arabisch:جيبوتي "Jībūtī"), officieel de Republiek Djibouti (Somalisch: "Jamhuuriyadda Jabuuti", Arabisch:جمهورية جيبوتي "Jumhūriyyat Jībūtī"), is een land gelegen in de Hoorn van Afrika. Het grenst aan Eritrea in het noorden, Ethiopië in het westen en zuiden, en Somalië in het zuidoosten en is strategisch gelegen aan een van de drukste scheepsroutes ter wereld. Djibouti controleert de toegang tot de Indische Oceaan. Het grenst aan de Rode Zee en de Golf van Aden. Jemen, dat op het Arabisch Schiereiland ligt, is slechts 30 kilometer van de kust van Djibouti verwijderd.
Geschiedenis.
Djibouti heeft een lange geschiedenis. De oude Egyptenaren dreven al handel met de mensen van Poent wat hoogstwaarschijnlijk het Eritrea, Djibouti en Noord-Somalië van nu is. De inheemse Somalische bevolking woonde een lange tijd in hedendaagse Djibouti. Later vestigden de Afar zich in het gebied, een groep die nauw verwant is met de Somaliërs. Daarna kwamen de Arabieren die er tot op heden nog veel invloed hebben nagelaten.
In de 19e eeuw stichtte Frankrijk een kolonie in het gebied dat Frans-Somaliland genoemd werd door de Gadabuursi Sultan Haji Dideh. In 1967 werd deze naam gewijzigd in Afar- en Issaland ("Territoire français des Afars et Issas"), ter onderdrukking van de Gadabuursi die tegen de Franse bezetting waren en op deze manier buiten spel werden gezet. In 1977 werd dit gebied zelfstandig onder de naam Djibouti. Sinds 2000 versterkte Djibouti zijn banden met China.
Een vredesakkoord in 2001 beëindigde de laatste fase van een tien jaar durende opstand door Afar-rebellen.
Sinds de onafhankelijkheid wordt de staat bestuurd door een familie. De huidige president (sinds 1999) is Ismaïl Omar Guelleh, een steunpilaar van de Verenigde Staten. Met de voormalige protector Frankrijk ligt er de nodige conflictstof, met name op het gebied van de mensenrechten. Een protestbeweging (uitvloeisel van de Arabische Lente) werd in februari 2011 de kop ingedrukt.
Bevolking.
Etnische groepen.
Het land bestaat hoofdzakelijk uit twee etnische groepen; de Somaliërs met 60% en de Afar met 35%. De overige vijf procent bestaat hoofdzakelijk uit Arabieren, Ethiopiërs, Fransen en Italianen.
Het Somalische deel bestaat voor een meerderheid uit de Dir, hieronder vallen de substammen Issa- en de Gadabuursi-clan (voornamelijk de Samaroon subclan); daarnaast is er een minderheid van Isaaq-clans.
Religie.
De bevolking is overwegend soennitisch-islamitisch. Negenennegentig procent van de oorspronkelijke bevolking (Somaliers en Afars) is islamiet. Na de komst van de Fransen en verschillende etnische groepen uit Ethiopië kreeg ook het christendom in Djibouti enige aanhang. De Katholieke Kerk in Djibouti telt ongeveer 7.000 leden en vormt een bisdom dat het hele land beslaat.
Armoede.
Volgens het Ontwikkelingsprogramma van de Verenigde Naties leeft in Djibouti circa 20 % van de bevolking van minder dan 1,25 US$ per dag. De CIA World Factbook schatte dat in 2007 42% van de bevolking onder de armoedegrens leefde.
Internationaal.
Djibouti ligt in oostelijk Afrika en wordt door de Golf van Aden en de Rode Zee gescheiden van het Arabisch Schiereiland. In enge zin wordt Djibouti dan ook niet tot het Midden-Oosten gerekend, in ruime zin kan het hier wel toe gerekend worden. Verder wordt het land gerekend tot de Arabische wereld en de MENA-regio.
Djibouti heeft hechte relaties met voormalige kolonisator Frankrijk, dat voor structurele ondersteuning op het gebied van veiligheid en economie zorgt door middel van verschillende militaire en economische overeenkomsten. In 1996 vestigde de gerevitaliseerde organisatie van zeven Oost-Afrikaanse staten, de Intergovernmental Authority on Development, haar secretariaat in Djibouti. Deze organisatie heeft een mandaat gekregen om de regionale samenwerking en economische integratie van de betrokken landen in deze regio te bevorderen. In 2000 kwamen na drie jaar van onvoldoende regen 50.000 slachtoffers van droogte naar Djibouti. China investeert economisch in het land en heeft er een toenemende invloed.
Ook voor de Verenigde Staten is Djibouti van relatief belang. Dat land heeft namelijk een militaire basis op de luchthaven van de stad Djibouti, het Camp Lemonnier, dat het sinds 2001 voor lange termijn van Frankrijk huurt.
Het land is lid van de volgende internationale organisaties:

</doc>
<doc id="27272" url="https://nl.wikipedia.org/wiki?curid=27272" title="Lepidosauria">
Lepidosauria

De Lepidosauria zijn een groep reptielen bestaande uit de Squamata (schubreptielen ofwel de slangen en hagedissen) en de Sphenodontia (brughagedissen).
De Lepidosauria zijn in 1866 benoemd door Ernst Haeckel.
Tegenwoordig worden de Lepidosauria meestal gedefinieerd als een clade: de groep bestaande uit de laatste gemeenschappelijke voorouder van de Rhynchocephalia en de Squamata; en al zijn afstammelingen.
De slangen, hagedissen en brughagedissen zijn nauwer onderling verwant dan aan de andere groepen huidige reptielen, de schildpadden, de krokodilachtigen en de nog levende dinosauriërs, de vogels. De oudste lepidosauriërs zijn bekend van het laat-Perm en vroeg-Trias van Zuid-Afrika; het zijn de geslachten "Paliguana", "Palaeagama" en "Saurosternon". Deze zijn echter van fragmenten bekend, soms alleen van de schedel. Het verloop van de ontwikkeling van de lepidosauriërs in het Trias is nog grotendeels onduidelijk. Pas in het laat-Trias verschijnen de voorlopers van moderne groepen, zoals de Kuehneosauridae en de brughagedissen. De oudste hagedisachtigen zijn pas bekend van het laat-Jura.

</doc>
<doc id="27273" url="https://nl.wikipedia.org/wiki?curid=27273" title="Common Object Request Broker Architecture">
Common Object Request Broker Architecture

Common Object Request Broker Architecture, kortweg CORBA, is een standaard voor de communicatie tussen objecten, geschreven in verschillende programmeertalen en draaiend op verschillende machines. ORB's (Object Request Brokers) worden geleverd door verschillende bedrijven en zijn gebaseerd op IIOP (Internet Inter Orb Protocol), waardoor in principe clients en servers, onafhankelijk van de gebruikte ORB, met elkaar kunnen praten.
Interface.
Omdat een server op zijn beurt weer als client kan dienen voor het stellen van subvragen, spreekt men meestal van een stub als interface voor het stellen van vragen en een skeleton als interface voor het verlenen van diensten.
IDL.
De vragen van een client worden net als de diensten van een server met behulp van IDL (Interface Definition Language) vastgelegd. Er ontstaan op deze wijze .idl bestanden aan zowel de client- als serverzijde.
De server implementeert de diensten en kan de serverobjecten registreren bij de CORBA name server. Een client zoekt remote serverobjecten op en roept methoden ervan aan.
Object Management Group.
De standaard wordt beheerd door de The Object Management Group (OMG).

</doc>
<doc id="27277" url="https://nl.wikipedia.org/wiki?curid=27277" title="Sphenodontia">
Sphenodontia

De Sphenodontia zijn een orde van hagedisachtige reptielen, waarvan heden nog twee soorten op Nieuw-Zeeland voorkomen.
De orde is ontstaan in het Trias en kende in die tijd en in het Jura een grote diversiteit. In het Krijt verdween de orde goeddeels, mogelijk door mededinging van de eigenlijke hagedissen, de Squamata. De vondsten van Priosphenodon uit het Krijt van Patagonia laten echter zien in dat in zuidelijk Gondwana de groep nog floreerde, mogelijk tot het eind van het Krijt. Van nadien zijn alleen de recente brughagedissen van Nieuw-Zeeland bekend. Dit eiland is vroeg van Gondwana afgesplitst.

</doc>
<doc id="27278" url="https://nl.wikipedia.org/wiki?curid=27278" title="Admiraal">
Admiraal

Admiraal is de hoogste militaire rang in de meeste zeemachten.
Admiraal is een viersterrenrang, gelijkwaardig aan de generaal bij het leger. In Nederland was de admiraalsrang echter nog een rang hoger (zie beneden voor meer uitleg).
Historisch.
Het woord "admiraal" is afgeleid van het Arabische "amir al-bahr", dat letterlijk "commandant van de zee" betekent. In de periode van de kruistochten kwam het woord naar Europa, waar het als "amiral" of "ammiraglio" in de taal terechtkwam. Vermoedelijk door gelijkenis met het Latijnse "admirari" werd in Noord-Europa een 'd' aan de uitspraak toegevoegd.
In vroeger tijden voerde de admiraal het bevel over de vloot vanaf een schip in het centrum en liet zich daarbij assisteren door één of twee onderbevelhebbers. De oudste of meest ervaren kreeg daarbij het bevel over het voorste eskader en de jongste over de achterhoede. De onderbevelhebbers waren de viceadmiraal ("Vice-admiral, Vice-amiral, Vice-almirante") en de achteradmiraal ("Kontreadmiral, Konteradmiral, Contre-amiral, Contrammiraglio, Contra-Almirante, Contralmirante") of admiraal van de achterhoede ("Rear-Admiral, Arrière-Amiral"). Beide rangaanduidingen bestaan nog als drie-, resp. tweesterrenfuncties in de meeste zeemachten.
Andere admiraalsrangen.
Naast de "viceadmiraal" en de "achteradmiraal" kennen sommige marines nog een eensterrenfunctie als flottieljeadmiraal ("Flottillenadmiral, Flottilleadmiral"). Anderen hebben boven de "admiraal" nog een rang, zoals "Admiral of the Fleet" in de Royal Navy, "Fleet Admiral" in de US Navy, "Ammiraglio d'Armata" in Italië, "Almirante de Armanda" in Portugal, "Capitán General" in Spanje en "Büyük Amiral" in Turkije.
Deze hogere rangen zijn gelijk aan de maarschalk bij het leger en voeren maarschalksstaven of vijf sterren als rangonderscheidingsteken. De meeste landen stellen echter geen militairen aan in die functies in vredestijd. Zo werd in de US Navy voor het laatst in 1945 een "Fleet Admiral" benoemd.
De Duitse Kriegsmarine kende zowel een "Generaladmiral" als een "Großadmiral". Beide functies zijn na de oorlog afgeschaft.
De schout-bij-nacht, een vlagofficier in de Koninklijke Marine is het equivalent van de "Rear Admiral" en "Contre-amiral" in andere marines. De tegenhanger van de flottieljeadmiraal wordt bij de Koninklijke Marine commandeur genoemd.
Nederlandse admiraal.
In het vlaggenprotocol van de Nederlandse marine wordt de admiraalsrang nog steeds beschreven. De admiraal voert daarin maarschalkstaven als onderscheidingsteken boven de gouden galon en is daarmee gelijkwaardig aan de "veldmaarschalk" en de "Fleet Admiral".
De rang wordt echter niet meer genoemd in het Koninklijk Besluit van 20 juni 1956 nr. 35 (Staatsblad 361) en komt ook niet meer voor in de Standardization Agreements van de NATO (STANAG 2116). Feitelijk is de luitenant-admiraal de hoogste rang in Nederlandse marine en krijgsmacht en het Nederlandse equivalent van de "Admiral" in andere landen, die aan de Commandant der Strijdkrachten wordt toegekend (zoals de voormalige CdS, luitenant-admiraal Rob Bauer).
In de marine hecht men er aan dat de admiraalsrang is voorbehouden aan een "Prins van het Koninklijk Huis", of zelfs aan de koning, hoewel dat nooit wettelijk is bepaald. De gedachte is waarschijnlijk ontstaan in de 19e eeuw, nadat koning Willem I de rang instelde in 1830 en zijn zoon, prins Frederik, daarin bevorderde en aanstelde als opperbevelhebber van land- en zeemacht. Prins Frederik was op dat moment Minister van Oorlog en van Marine. Bij het aftreden van zijn vader in 1840 heeft prins Frederik al zijn functies neergelegd. Een tweede benoeming volgde in 1879. Op zijn sterfbed, zes dagen voor zijn dood, werd prins Hendrik ("de Zeevaarder") door zijn broer koning Willem III benoemd tot admiraal. Dat was een eerbetoon aan zijn lange carrière in de marine.
Een oudere link naar het koninklijk (toen nog prinselijk) huis dateert uit de periode van de Republiek der Zeven Verenigde Nederlanden. In 1588 werd Maurits graaf van Nassau en latere Prins van Oranje aangesteld als admiraal-generaal en benoemd tot opperbevelhebber van de vloot en voorzitter van de colleges van de Admiraliteiten. In de praktijk was de functie verbonden aan het ambt van stadhouder.
Admiraalsrangen naar anciënniteit.
Hieronder volgt een vergelijking, in rangorde, tussen diverse admiraalsrangen. De lijst is fictief: de verschillende rangen hebben niet altijd naast elkaar bestaan.

</doc>
<doc id="27279" url="https://nl.wikipedia.org/wiki?curid=27279" title="Madagaskar">
Madagaskar

Madagaskar (uitspraak: [madaˈɣɑskɑr]), ook wel Malagasië genoemd, officieel de Republiek Madagaskar, is een eiland en een land dat ten oosten van het vasteland van het continent Afrika ligt, ervan gescheiden door Straat van Mozambique. Het is het op drie na grootste eiland ter wereld, na Groenland, Nieuw-Guinea en Borneo.
Geschiedenis.
Vermoed wordt dat de eerste mensen zich ongeveer rond het begin van de christelijke jaartelling vestigden, komend vanuit de Indonesische archipel.
Koninkrijk Imerina.
In 1817 werd door het inheemse Merina-volk het Koninkrijk Imerina gevestigd in het Centraal Hoogland. In de loop der tijd wist dit koninkrijk grote delen van het eiland te veroveren.
Frans-Madagaskar.
In 1897 werd het koninkrijk Madagaskar, na reeds vanaf 1882+ deels onderdeel geweest te zijn van het Franse Protectoraat Madagaskar, door Franse troepen veroverd en ingelijfd bij Frankrijk als de kolonie Frans-Madagaskar. In het interbellum en in het begin van de Tweede Wereldoorlog werd het Madagaskarplan op haalbaarheid onderzocht. Het plan beoogde alle joden uit West-Europa te verschepen naar Madagaskar. Van 5 mei 1942 tot 6 november 1942 vond de slag om Madagaskar ("Operatie Ironclad") plaats waarbij de geallieerden het door Vichy-Frankrijk bezette Madagaskar in handen kregen. In 1947 werd de Malagassische Opstand uitgevochten tussen de Fransen en de Malagassiërs, waarbij de laatsten de opstand verloren.
Republiek Madagaskar.
In 1960 kreeg het land zijn onafhankelijkheid van Frankrijk als de Malagassische Republiek. Eerste president werd Philibert Tsiranana. Begin jaren zeventig namen militairen de macht over, met als doel om in Madagaskar een socialistisch systeem in te richten. De grote leider van de "Malagassische Revolutie" was de "Rode Admiraal" Didier Ratsiraka die in 1975 de Democratische Republiek Madagaskar stichtte. De socialistische doelen werden echter niet verwezenlijkt. De economie raakte daarna in het slop.
In 1982 kreeg de overheid door het Internationaal Monetair Fonds een structureel financieel/economisch hervormingsprogramma opgelegd, in ruil voor financiële steun. In 1991 werd de democratie hersteld. Bij de verkiezingen van 1993 kwam Albert Zafy aan de macht. In 1997 keerde Didier Ratsiraka terug als staatshoofd van Madagaskar - ditmaal als democratisch gekozen president. Zijn aanvankelijke populariteit daalde echter aan het begin van het nieuwe millennium omdat de economische situatie slecht bleef. Nadat Marc Ravalomanana de verkiezingen had gewonnen brak tussen zijn aanhangers en die van Ratsiraka een burgeroorlog uit. Ratsiraka beschuldigde Ravalomanana van verkiezingsfraude. In de zomer van 2002 kwam de burgeroorlog tot een einde en kon Ravalomanana definitief aan zijn ambtsperiode beginnen.
Begin 2009 werd Ravalomanana's presidentschap uitgedaagd door Andry Rajoelina, de 34-jarige burgemeester van Antananarivo. Dit gebeurde te midden van grootschalige oppositionele protesten en onlusten in de stad. Rajoelina kwam in opstand vanwege de volgens hem autocratische en corrupte regeerstijl van de president. Hij verklaarde op 31 januari zelfs de macht over het land in handen te hebben. De week daarop werd hij door de regering 'ontslagen' en werd in zijn plaats een vertrouweling van de president naar voren geschoven. Na deze beslissing droeg president Ravalomanana de macht over aan de admiraal Hippolyte Ramaroson om een militaire regering te vormen. Ramaroson schaarde zich echter alsnog achter Rajoelina en droeg de macht meteen aan hem over. Een dag later erkende het "Hooggerechtshof van Madagaskar" de legaliteit van de machtsoverdracht.
Madagaskar heeft een grondwet die voor het laatst aangepast is in 2010.
Onder grote internationale druk en sancties zijn in 2013 verkiezingen gehouden, waarbij zowel de ex-president als de toenmalige president werden uitgesloten van deelname.
Geografie.
De afstand van noord naar zuid is zo'n 1.580 km en van oost naar west zo'n 579 km. Het hoogste punt is de Maromokotro met een hoogte van 2.876 meter.
Het eiland kan in de volgende geografische gebieden worden verdeeld:
Paleogeografie.
Tot ca. 110 miljoen jaar geleden maakte Madagaskar deel uit van Gondwanaland. De westkant zat vast aan Afrika ter hoogte van de huidige Somalische kust. De oostkust grensde aan India. Het brokstuk Madagaskar-Seychellen-India maakte zich daarna los van Afrika en dreef een eind naar het oosten. Daar bleef Madagaskar liggen, maar de Seychellen en India begonnen rond 90 miljoen jaar geleden aan een lange tocht naar het noordoosten, waar India sinds het mioceen aan Azië vast is komen te zitten.
Bestuurlijke indeling.
Madagaskar is sinds 4 oktober 2009 verdeeld in 22 regio's (Malagassisch: "faritra") die weer verder onderverdeeld zijn in 111 districten. De regio's zijn weer verder onderverdeeld in districten en gemeenten. Voorheen was het eiland verdeeld in zes autonome provincies (Malagassisch: "faritany mizakatena").
Madagaskar kent 6 steden waar, naar schatting, meer dan 100.000 inwoners wonen. De hoofdstad Antananarivo is veruit de grootste stad wat aantal inwoners betreft. In onderstaand overzicht worden de 10 grootste steden weergegeven, met daarbij cijfers van de laatste officiële volkstelling in 1993 en daarnaast geschatte tellingen uit 2005:
Flora en fauna.
Madagaskar heeft een unieke flora en fauna die zich grotendeels onafhankelijk hebben ontwikkeld van het vasteland van Afrika, als gevolg van de gedurende tientallen miljoenen jaren geïsoleerde ligging als eiland. De bekendste dierengroep is die van de lemuren, een gevarieerde groep halfapen die alleen op het eiland voorkomt.
Andere bekende dieren die alleen op Madagaskar leven zijn de madagaskardaggekko's, een geslacht van felgekleurde hagedissen, de komeetstaartvlinder, de steltrallen, de tenreks en de fossa of fretkat, het grootste inheemse roof-zoogdier (zie ook de lijst van zoogdieren in Madagaskar). Ook komt een groot aantal unieke soorten kameleons voor op het eiland. Soorten uit het geslacht "Furcifer" worden ook wel madagaskarkameleons genoemd. De nationale bomen van Madagaskar zijn de baobab en de reizigersboom. Een bekende boom uit Madagaskar die wereldwijd in de tropen wordt aangeplant, is de flamboyant. Ook de bekende kamerplant "Dracaena marginata" komt oorspronkelijk uit Madagaskar. In 2008 werd de op Madagaskar endemische palm "Tahina spectabilis" voor het eerst beschreven.
Op Madagaskar leven ook een aantal unieke insectensoorten. Niet uniek, maar wel massaal aanwezig is de rode treksprinkhaan die voor enorme sprinkhanenplagen zorgt (zie lager onder "Economie").
Bevolking.
De belangrijkste bevolkingsgroep zijn de Malagassiërs, komende vanuit Zuidoost-Azië. De belangrijkste etnische groepen of stammen hierbinnen zijn de Merina rond de hoofdstad, de Betsileo ten zuiden hiervan, de Betsimisaraka in het noordoosten en de Sakalava in het westen. In totaal zijn er ruim twintig etnische groepen, subgroepen en clans. Deze verdeling is echter vooral gebaseerd op de in het verleden gestichte koninkrijken en interne conflicten en wordt derhalve niet door alle wetenschappers erkend.
De geschatte levensverwachting voor 2015 is 64 jaar voor mannen en 67 jaar voor vrouwen.
Vanuit etnologisch oogpunt kan de bevolking worden beschouwd als een mengsel van Maleise en Afrikaanse elementen. Later kwamen de Arabische handelaren die de islam, vooral in het noorden, invoerden. Op fysionomisch gebied is het overwicht van het Maleise element minder groot dan op taalkundig gebied.
Een klein deel van de bevolking wordt gevormd door nakomelingen van immigranten, zoals Europeanen, Indiërs, Creolen, Comorezen, en Chinezen.
Madagaskar zit in fase 2 van het demografisch transitiemodel.
Talen.
In Madagaskar worden in feite verschillende dialecten gesproken van eenzelfde taal, het Malagasi. De officiële vorm van het Malagasi is het Merina, een dialect van het Plateaumalagasi. De taal heeft een overduidelijke verwantschap met de Malayo-Polynesische tak van de Austronesische talen; vooral met de taal van de Ma'anjan en de Dajaks aan de midden- en bovenloop van de rivier Barito op Borneo, en behoort daar dan ook toe. Wel zijn er ook duidelijke invloeden van de Bantoe-talen.
Naast de tien Malagasitalen worden in Madagaskar nog de Madagaskar-Gebarentaal, het Comorees en het Frans als belangrijke talen gerekend. Hoewel het Frans een officiële taal is en tijdens de Franse kolonisatie een grote rol speelde, wordt deze Indo-Europese taal door slechts 1 à 2 procent van de bevolking gesproken, voornamelijk door de maatschappelijke bovenlaag. Aan de kust wordt het Frans het meest onderwezen, omdat de mensen daar het liefst de dominantie van de Merinacultuur ontwijken.
Gezondheid.
Het land kent veel ziektes, zoals malaria, Murine typhus, hepatitis A, hondsdolheid en de pest. De kindersterfte is een op de tien en in de zuidelijke regio vier op de tien. De gezondheidssector heeft zeer beperkte middelen en is door de politieke crisis en sancties nog op achteruitgegaan. De rijken en toeristen kunnen in particuliere ziekenhuizen verzorgd worden.
In de zomer van 2017 brak een zeer besmettelijke pestepidemie uit die zich in de luchtwegen verspreidt (longpest). De epidemie is verspreid vanuit een individu met de weinig besmettelijke builenpest waarvan de ziektevorm veranderde in de veel besmettelijkere longpest, die zich gemakkelijk via de lucht van mens tot mens kan verspreiden. Doordat de ongewone ziekteverspreiding pas laat herkend werd kon de ziekte zich wijd verspreiden. Elk jaar zijn er wel seizoensgebonden kleinere epidemieën, waardoor dit minder opviel. Van augustus tot laat oktober 2017 zijn er 127 doden gemeld en waren er ongeveer 1800 vermoedelijke besmettingen volgens de World Health Organization.
Religie.
De voornaamste religies zijn voor 52% animistische religies (waaronder voorouder- en amuletaanbidding), voor 41% het christendom en voor 7% de islam. Veel christenen vereren ook de voorouders, hoewel deze verering door de eerste missionarissen fel werd bestreden. Er zijn veel "fady", regels en gebruiken die per streek sterk verschillen. Het is bijvoorbeeld strikt verboden om graven te fotograferen, onwetende toeristen kunnen daardoor in de problemen komen. Nakomelingen van immigranten hangen vaak hun oorspronkelijke religies aan. Door sommige Chinese Malagasiërs wordt bijvoorbeeld nog de Chinese volksreligie beleden en in de hoofdstad is een tempel van de Chinese generaal Guan Yu te vinden.
Behuizing.
De woningen op het platteland zijn onverwarmd en gebouwd met lokale materialen. Wel is er een vuurhaard om te koken met hout, waarbij de rook langs een open venster ontsnapt. Er wordt altijd gekookt met een houtvuur, zelfs in de restaurants. Bij overnachtingsplaatsen voor toeristen en sommige andere gebouwen is er warm water afkomstig van zonnecollectors waar water wordt opgewarmd gedurende de (zonnige) dag. De meeste overnachtingsplaatsen zijn van klamboes voorzien.
Economie.
Madagaskar is een van de armste landen ter wereld. Ongeveer 93% van de bevolking moet met minder dan twee dollar per dag rondkomen. De economische groei ligt al decennia onder de bevolkingsaanwas waardoor de bevolking alleen maar armer is geworden. In de periode 1960 - 2013 nam de bevolking met 2,9% per jaar toe terwijl de economie met slechts 1,8% groeide. De bevolking vervijfvoudigde van 5 miljoen in 1960 naar 23 miljoen in 2013 en de helft is jonger dan 20 jaar.
Het eiland kampt met moeilijke klimatologische omstandigheden, zoals cyclonen en droogte, en sprinkhanenplagen, maar ook met een overheid die niet goed functioneert. Politieke instabiliteit, corruptie en de sterke focus op de korte termijn maken het land minder aantrekkelijk voor binnen- en buitenlandse investeerders. Het land staat onderaan op de 163e plaats, van 189 landen in totaal, op de lijst van meest concurrende landen. Naast de landbouw is de mijnbouw een belangrijke economische activiteit.
Landbouw, industrie en handel.
Koffiebonen zijn de grootste inkomstenbron van Malagassische landbouwers, gevolgd door cassave, vanille en rijst. De voornaamste exportproducten zijn koffie, vanille, schaaldieren, suiker, katoenstoffen, chromiet en aardolieproducten. Het bruto binnenlands product per inwoner (PPP) bedraagt $ 1000 (schatting 2008).
Vanilleoogst.
In het noordoosten van Madagaskar wordt ongeveer 80% van de wereldoogst in vanille geproduceerd. Door de zeer hoge prijs van vanille (meer waard dan zilver), de armoede, de corrupte en slechte ordehandhaving maakt de oogst zeer aantrekkelijk voor dieven. Na de handmatige bevruchting worden de vanilleplanten streng bewaakt door de boeren en milities. Regelmatig wordt het recht in eigen hand genomen en worden gepakte vanilledieven door lokale milities vermoord.
Sprinkhanenplagen.
Reeds lang wordt Madagaskar bij regelmaat geteisterd door enorme sprinkhanenplagen. Het betreft plagen van de rode treksprinkhaan, die tot 100 km per dag kunnen afleggen. Een plaag omvat miljarden dieren, die zich om de twee maanden voortplanten en kan zich over meerdere jaren doorzetten. Ieder insect kan dagelijks tot twee gram voedsel eten, waardoor de schade per dag 100.000 ton planten kan bedragen. Hierdoor kan 40 tot 100% van de oogst vernietigd worden. Een plaag vanaf de jaren 1950 duurde niet minder dan 17 jaar. In 1997 begon een vijf jaar durende plaag. De recentste plaag ontstond in 2010 en kende een hoogtepunt in 2013. Een kwart van het voedsel - 630.000 ton rijst - werd toen vernietigd. Deze plaag zette zich nog verder tot 2016. Onder meer door geldproblemen worden te weinig insecticiden gebruikt, waardoor de bestrijding van de plaag onvoldoende is.
Drank.
Een van de bijzondere bedrijven in Madagaskar is 'Brasseries Star'. Deze drankenproducent heeft in bijna elk dorp een kantoor en verkoopt allerlei dranken, waaronder mineraalwater onder de merknaam 'Eau Vive'. Het water wordt uit het Lohavohitramassief gewonnen. Gezien het onbetrouwbare waterleidingwater, als dat er al is, wordt dit water door veel toeristen en de wat rijkere bevolking gedronken. De leeggedronken plastic flessen worden door de bevolking hergebruikt om honing en allerlei vloeistoffen op te bergen of voor creatieve doeleinden. Deze flessen hebben een marktwaarde en vaak benaderen Malagassiërs toeristen om lege flessen te vragen. Er zijn in het land veel illegale stokerijen waar onder primitieve omstandigheden rum gedistilleerd wordt. Ondanks het verbod staan dergelijke stokerijen vaak langs de openbare weg en worden ze bezocht door veel toeristen.
Edelstenen.
De edelstenen van Madagaskar zijn een belangrijk exportproduct en worden op diverse plekken gewonnen, waaronder de voormalige toeristische trekpleister Andranondambo. Door de armoede, de vele illegale mijnen, de vele tussenpersonen heeft deze mijnindustrie in de loop der jaren een onveilige reputatie gekregen. De sfeer rond de belangrijke mijnsteden wordt vaak geassocieerd met de Amerikaanse "Gold rush". Conflicten over grondbezit zorgen vaak voor hevige conflicten tussen rivaliserende dorpen. In 2014 werd Andranondambo verwoest en uitgemoord door de bewoners van een naburig dorp.
Zijde, papier en ambachtswerk.
In Ambalavao en omgeving worden de cocons van de Zijdevlinderrups verwerkt in zijdevezels. Madagaskar kent een lange traditie van zijdeproductie en heeft endemische zijdewormen, waaronder "Borocera madagascariensis" en "Borocera cajani". Daarnaast wordt in Ambalavao artisanaal papier en diverse producten van zeboehoorns, handgeweven raffiavezels en metaal gemaakt.
Munt.
De monetaire eenheid van Madagaskar is sinds 1 januari 2005 de Ariary (MGA), daarvoor was het de Malagassische frank (MGF). Door de grote inflatie hebben de bankbiljetten grote nominale waarden en zijn de munten nagenoeg verdwenen. De bankbiljetten worden meestal in bundels van tien gevouwen in het betalingsverkeer om het grote aantal biljetten hanteerbaar te houden. De munteenheid is niet verhandelbaar in het buitenland en het is verboden geld van Madagaskar te exporteren. Er zijn maar een beperkt aantal plaatsen waar geld omgewisseld kan worden. Bankautomaten waarbij met buitenlandse bankkaarten geld opgenomen kan worden, zijn zeer beperkt; sowieso zijn gewone bankautomaten al beperkt aanwezig in de grote steden.
Armoede.
Volgens het Ontwikkelingsprogramma van de Verenigde Naties leefde in Madagaskar 76,96% van de bevolking in armoede en 81,29% onder de armoedegrens van 1,25 dollar per dag (2008/09). De armoede dwingt de mensen tot een grote creativiteit, hergebruiken en recycleren van allerlei voorwerpen/materialen en veel plantrekkerij.
Media.
Madagaskar heeft staatstelevisie, die voor een groot deel in handen is van de regering. Dat geldt ook voor een aantal lokale (privé)stations. Er komen echter regelmatig nieuwe, onafhankelijke stations bij, zowel voor radio als televisie.
De wetten betreffende de vrije meningsuiting en media staan in de grondwet, artikel 10 en 11.
Madagaskar herbergde tot 2013 ook een kortegolf-radiostation van de Nederlandse Wereldomroep, waarmee de internationale omroepuitzendingen vanuit Nederland opnieuw werden uitgezonden, bestemd voor ontvangst in Afrika, het Midden-Oosten en Zuid-Oost Azië.
Transport.
Wegennet.
Madagaskar kent één doorgaande weg over het eiland met enkele aftakkingen. Deze weg, opeenvolgend de N6, N4 en N7, loopt van de noordpunt van het eiland (Antsiranana) via Ambondromamy, de hoofdstad Antananarivo, Fianarantsoa, Ihosy en Ambovome naar Tôlanaro nabij de zuidoostpunt. De belangrijkste aftakkingen zijn van Ambondromamy naar Mahajanga aan de westkust, van de hoofdstad naar Toamasina (Tamatave) aan de oostkust en van Ihosy naar Toliara aan de westkust. Alleen de hoofdweg en enkele belangrijke aftakkingen zijn geasfalteerd en in redelijke staat (met hier en daar wat gaten in het wegdek). De andere wegen zijn in slechte staat en alleen berijdbaar door 4×4-auto's en broussetaxi's. Particuliere auto's rijden er bijna niet en het meeste personenvervoer vindt plaats met volgepropte minibussen. Lokaal vervoer is hoofdzakelijk te voet, fiets, ossenkarren, lokale buslijnen, handgeduwde karren en riksja's.
Spoorlijnen.
Madagaskar telt twee metersporige spoorwegnetten. Een net van drie spoorlijnen verbindt Antananarivo met Toamasina, de belangrijkste haven van het land, en met Antsirabe en Ambatosoratra. Deze noordelijke lijnen worden beheerd door Madarail, een dochteronderneming van het Frans-Zuid-Afrikaans-Belgische bedrijf Comazar. Er is een reizigersdienst om slecht bereikbare streken in het oosten te ontsluiten: Ambatondrazaka - Moramanga - Toamasina.
In het zuiden is er een aparte spoorlijn van Manakara aan de oostkust naar Fianarantsoa; de spoorlijn Fianarantsoa-Côte Est (FCE). Alleen deze spoorlijn heeft dagelijks reizigersvervoer, daar er geen parallelle wegen zijn op deze route. De bouw van deze spoorlijn startte in 1926 en de spoorlijn werd in dienst genomen in 1936. De voorziene verbindingsspoorlijn met het spoornet in het noorden, Antsirabe - Fianarantsoa, is nooit gebouwd.
In het Noordelijke spoornet rijden alleen goederentreinen, vooral tussen de hoofdstad Antsiranana en de haven aan de oostkust. Wel is er af en toe een excursie met een gerestaureerde Micheline, een vroegere railbus die op rubberen wielen reed, voor toeristen. Een andere niet-gerestaureerde Micheline is eveneens te huur voor toeristen vanuit Fianantsoroa.
Watertransport.
Tussen 1896 en 1904 is aan de oostkust het Canal des Pangalanes gecreëerd door de vele lagunes met elkaar te verbinden. Hiermee ontstond een beschermde vaarroute voor het transport van goederen van en naar de haven van Toamasina. Tegen 2011 is het kanaal alleen lokaal in gebruik, ondanks de renovaties in de jaren 80 van de vorige eeuw. Om gevolgen van de gebrekkige wegen langs de kust op te vangen heeft de wereldbank als een ontwikkelingsproject veel veerdiensten langs te kust opgezet.

</doc>
<doc id="27280" url="https://nl.wikipedia.org/wiki?curid=27280" title="Guernsey">
Guernsey

Guernsey (Normandisch/Dgèrnésiais: "Guernési", Frans: "Guernesey") is een van de Kanaaleilanden, die voor de kust van de Noord-Franse regio Normandië liggen. Guernsey is na Jersey het grootste eiland. Het is net zoals Jersey en het in de Ierse Zee gelegen Man geen onderdeel van het Verenigd Koninkrijk, maar een Brits Kroonbezit. Evenmin is het onderdeel van de Europese Unie. Ook de Kanaaleilanden Alderney, Herm en Sark horen tot het baljuwschap Guernsey. De hoofdstad is Saint Peter Port. Het staatshoofd is Koning Charles III, die de titel "hertog van Normandië" voert. De staatsvorm is een constitutionele democratie.
Het eiland staat bekend als belastingparadijs, omdat er geen dividendbelasting, vermogensbelasting, transferbelasting of btw wordt geheven. Ook wordt er geen successierecht geheven.
Het landschap varieert van typisch Engels Midwest tot Franse wijngaarden. De kustlijn varieert van een strand tot krijtrotsen.
De Kanaaleilanden liggen in een gebied met een getijdenverval van zeven tot elf meter; de havens van het eiland bieden met laagwater een vreemd aanzicht met schepen hoog op het droge. Met hoogwater, enige uren later, drijven ze echter in een enorme haven.
Een van de meest bezochte bezienswaardigheden op Guernsey is "Little Chapel". Dit is een klein kerkje, gebouwd met gekleurde schelpen, steentjes en scherven.
Parochies.
Het eiland Guernsey is onderverdeeld in tien parochies. De kleinere eilanden Alderney en Sark zijn geen parochies van Guernsey (behalve in kerkelijke termen want ze vallen, net als Guernsey, onder het bisdom van Winchester en hun respectievelijke parochiekerken zijn Saint Anne en Saint Peter.)

</doc>
<doc id="27281" url="https://nl.wikipedia.org/wiki?curid=27281" title="Neuroloog">
Neuroloog

Een neuroloog of neurologe is een arts, die als medisch specialisme de neurologie heeft en daarin bezig is met de werking en ziekten van spieren, zenuwen, ruggenmerg en de hersenen. Een neuroloog stelt diagnoses en geeft een behandeling. In ieder ziekenhuis in Nederland zijn een of meer neurologen werkzaam. 
Bekende neurologen zijn onder andere:
Vanuit het Nederlandstalig taalgebied en internationale erkenning:

</doc>
<doc id="27282" url="https://nl.wikipedia.org/wiki?curid=27282" title="Priosphenodon">
Priosphenodon

Priosphenodon is een geslacht van uitgestorven reptielen uit de Sphenodontia-groep uit het Cenomanien-Turonien van Noord-Patagonië.
Het fossiel werd in oktober 2003 beschreven door Sebastián Apesteguia en Fernando E. Novas. (Letters to Nature 425, 609ff 2003).
"Priosphenodon" is een verwant van de brughagedis van Nieuw-Zeeland en stamt uit het Krijt. Er werd voorheen aangenomen dat de Sphenodontia, die al in het Trias ontstaan waren en in de Jura wijdverspreid waren, in het Krijt grotendeels uitgestorven waren. Verdringing door de Squamata -de echte hagedissen- werd meestal als verklaring aangenomen. Een uitzondering werd ingeruimd voor enige uithoeken zoals Nieuw-Zeeland, dat zich al vroeg van de rest van Gondwana afsplitste.
"Priosphenodon" kwam daarom als een verrassing, vooral omdat het dier vrij groot was -zo'n meter groot- en in ruime aantallen als fossiel gevonden werd. Het speelde dus een aanzienlijke rol in de fauna van wat toen zuidelijk Gondwana was, naast Dinosauria, zoogdieren, slangen, schildpadden en longvissen. Het ziet er nu naar uit dat de Sphenodontia in zuidelijk Gondwana nog lang niet verdwenen waren. Mogelijk gebeurde dat pas aan het eind van het Krijt of nog later.
"Priosphenodon" was een hagedisachtig dier. Het had een vrij massieve schedel met een gehaakte bek aan de bovenkaak. Verder naar achteren in de bek had het een rechte nauw aaneengesloten reeks tanden die wel wat op een rasp leken en nauwsluitend samenvielen met hun tegenhangers in de andere kaak.

</doc>
<doc id="27284" url="https://nl.wikipedia.org/wiki?curid=27284" title="Bremen (stad)">
Bremen (stad)

Bremen is een kreisfreie Stadt in Noord-Duitsland die samen met Bremerhaven de deelstaat Vrije Hanzestad Bremen vormt. De stad telt inwoners en is daarmee de elfde stad van het land.
Bremen stad ligt aan weerszijden van de Wezer, de rivier waaraan de oude Hanzestad waarschijnlijk zijn ontstaan te danken heeft. De rivier verbreedt zich even voorbij de stad en maakt de stad bereikbaar voor zeeschepen. De havenactiviteiten vinden sinds het begin van de 19e eeuw vooral plaats in Bremerhaven, dat 60 km noordelijker en direct aan zee ligt.
Geschiedenis.
Bremen werd voor het eerst vermeld in 782. Vijf jaar later stichtte Karel de Grote er een bisdom en werd de stad een steunpunt voor de kerstening van Noord-Europa. In 1260 trad de stad voor het eerst toe tot de Hanze, maar conflicten met de andere Hanzesteden leidden er tot drie keer toe dat Bremen uit het verbond werd gezet. Tijdens de Tweede Wereldoorlog werd Bremen tijdens luchtbombardementen voor meer dan de helft verwoest.
Stadsdelen.
Bremen bestaat sinds de laatste herindeling van 24 maart 2009 uit 5 Stadtbezirken, 19 Stadtteilen en 88 Ortsteilen. In onderstaande tabel per Stadtbezirk de direct onderliggende Stadtteilen of (in zo voorkomend geval) Ortsteilen:
Politiek.
Bestuur.
De stad Bremen wordt bestuurd door een gemeenteraad, de "Stadtbürgerschaft". Deze wordt gevormd door de 69 afgevaardigden die namens de stad zitting hebben in de Bremische Bürgerschaft, het parlement van de "deelstaat" Bremen. De voorzitter van de deelstaatregering (Senaat genoemd) is in zijn functie als regeringsleider van de deelstaat ook eerste burgemeester van de stad.
Het bestuur vergadert in het "Haus der Bürgerschaft" aan de Bremer Marktplatz. De burgemeester en zijn regering zetelen in het ernaast gelegen stadhuis van Bremen.
Economie.
Bremen beschikt over een luchthaven (sinds 1920), een universiteit (sinds 1970) en over een voetbalstadion (Weserstadion), waar een van Duitslands succesvolste voetbalclubs speelt: Werder Bremen. De grootste private werkgever in de stad is autofabrikant Daimler. De fabriek van Airbus zit ook in Bremen.
Kunst en cultuur.
Bezienswaardigheden.
De naam van Bremen is verbonden aan het sprookje van de Bremer stadsmuzikanten. De hoofdfiguren worden met een standbeeld op het marktplein geëerd. Een ander symbool van de stad is het uit 1404 stammende Rolandstandbeeld, dat de vrijheid van de stad symboliseert. Beide beelden staan voor het raadhuis, een gotisch bouwwerk met een façade in de stijl van de Wezerrenaissance. Het Rolandstandbeeld en het oude raadhuis staan sinds 2004 samen op de Werelderfgoedlijst van de UNESCO. Naast het raadhuis bevindt zich de dom van Bremen. Vlak achter de markt bevindt zich de Böttcherstraße met daarin het door Ludwig Roselius gebouwde Paula Modersohn-Becker Museum. Ten westen van de markt bevindt zich de oude wijk Schnoor, die zich kenmerkt door kleine vissershuisjes en smalle steegjes.
Evenementen.
De "Bremer Freimarkt" wordt sinds 1035 in Bremen georganiseerd en wordt beschouwd als het oudste volksfeest van Duitsland. Het evenement vindt in oktober plaats en wordt ook wel het "vijfde seizoen" genoemd. Locatie is sinds 1934 de "Bürgerweide", vlak bij het hoofdstation.
Sport.
Werder Bremen is de professionele voetbalclub van Bremen en speelt in het Weserstadion. Werder Bremen is viervoudig landskampioen van Duitsland.
Verkeer en vervoer.
Bremen beschikt over een internationale luchthaven, gelegen op 3 km ten zuiden van de binnenstad. De stad is per trein op 20 stations bereikbaar, vanuit Nederland het meest frequent via Hengelo-Osnabrück.
De Bremer Straßenbahn AG (BSAG) verzorgt het openbaar vervoer binnen de stad met tram- en buslijnen.
Het regionaal treinvervoer wordt verzorgd door de Regio-S-Bahn Bremen/Niedersachsen. Het lijnennet van de S-Bahn strekt zich van Bremen Hauptbahnhof uit tot Bremerhaven in het noorden, tot Twistringen in het zuiden en tot Oldenburg in het westen.
Media.
In Bremen verschijnen twee plaatselijke dagbladen: de Weser-Kurier en de Bremer Nachrichten. De Bremer Nachrichten is de oudste van beide: het eerste nummer verscheen in 1743, waarmee de krant tot de oudste vier nog verschijnende kranten in Duitsland behoort. De Weser-Kurier verschijnt sinds 1945. De Bremer Nachrichten kreeg na de Tweede Wereldoorlog geen verschijningslicentie, waarna de krant na 1949 de achterstand niet meer kon goedmaken. In 1974 nam de Weser-Kurier de kleinere krant over, waarna de inhoudelijke verschillen gaandeweg kleiner werden. Sinds 2010 verschillen beide kranten nog slechts in naam van elkaar.
Radio Bremen werd in 1945 opgericht en is daarmee is de oudste publieke omroep van Duitsland. Het is de kleinste regionale omroep van de ARD. Onder de naam Radio Bremen TV maakt de omroep ook televisie.

</doc>
<doc id="27286" url="https://nl.wikipedia.org/wiki?curid=27286" title="Jakarta EE">
Jakarta EE

Jakarta EE, voorheen bekend als Java Platform, Enterprise Edition (Java EE) en Java 2 Platform, Enterprise Edition (J2EE), is een ontwikkelplatform van het softwarebedrijf Sun Microsystems. Jakarta EE biedt een methode voor het ontwerpen, ontwikkelen, samenstellen en gebruiken van bedrijfsapplicaties. Het platform biedt een multitier, gedistribueerd model, herbruikbare componenten, een beveiligingsmodel, flexibel transactiebeheer en ondersteuning voor webservices door middel van een geïntegreerde data-uitwisseling gebaseerd op XML. 
Bij het gebruik van Javaprogramma's op servers, wordt vaak Jakarta EE gebruikt. Jakarta EE is een uitbreiding van de JDK, Java 2-standaardeditie, met bibliotheken die een groot aantal klassen bevatten voor het programmeren van serverapplicaties, het communiceren met databases en het gebruik van allerlei generieke diensten.
Het Jakarta EE-platform is een platformonafhankelijke, volledig geïntegreerde oplossing die een open markt creëert waarin elke leverancier kan leveren aan elke klant. Zo'n soort markt moedigt leveranciers aan om te innoveren en voorkomt dat klanten afhankelijk worden gemaakt van een eigen technologie. Op deze manier profiteren klanten meer door verbeterde producten en betere ondersteuning.
Conceptuele basis.
Jakarta EE is een uitbreiding van de standaard-JDK die erop gericht is het makkelijker te maken om gedistribueerde applicaties te schrijven in Java. Om dit te bereiken is Jakarta EE opgetrokken rond het principe van het uitbreiden van de al bestaande, "normale" Java-taal met API's die een aantal zaken toevoegen die noodzakelijk zijn om gedistribueerde applicaties te schrijven voor een zakelijke omgeving. Tot de zaken die Jakarta EE toevoegt, behoren onder andere:
Architecturele basis.
Jakarta EE is opgetrokken rond het idee van een "three-tier"-applicatie: een voorkant die de interface voor de gebruiker regelt, een achterkant waarin data opgeslagen liggen (bijvoorbeeld een database) en een tussenlaag (of "middle tier") waar het eigenlijke werk van de applicatie gedaan wordt (de zogeheten "businesslogica"). Deze opzet volgt het principe van de Model-View-Controller-architectuur en het hele Jakarta EE-concept is gebaseerd op de schaalbaarheid van deze architectuur.
Op basis van deze architectuur ondersteunt Jakarta EE de ontwikkeling van twee klassen van applicaties: lichtere applicaties of webapplicaties en de zeer zware, zakelijke applicaties.
Kleinere, lichtere applicaties en webapplicaties.
Kleinere, lichtere applicaties in Jakarta EE worden over het algemeen opgetrokken uit een "view-tier" aan de voorkant bestaande uit webpagina's (een combinatie van HTML en Java Server Pages) en een "model-tier" of "database-tier" aan de achterkant, al dan niet in combinatie met een "controller-tier" opgebouwd uit servlets ertussenin.
In deze situatie bestaat de interface richting de gebruiker uit een combinatie van statische webpagina's en webpagina's die (gedeeltelijk) dynamisch opgesteld worden bij het laden vanaf de webserver -- dit laatste wordt gedaan door de JSP's (webpagina's met stukken code erin verweven) of door servlets (uitbreidingen op een webserver die in staat zijn desnoods hele webpagina's aan een stuk te genereren). De dynamische webpagina's zijn in principe in staat om direct met de achterliggende database te communiceren, in welk geval ze ook de zakelijke logica bevatten en dus feitelijk de "middle tier" "absorberen".
Een uitgebreidere variant van dit principe is die waarin servlets ingezet worden als een "middle-tier"-technologie. In deze opzet bestaat de web/JSP-voorkant alleen maar om data te presenteren aan de gebruiker, het echte werk wordt door servlets gedaan in de "middle tier". Het is nu feitelijk mogelijk dat servlets ook de uiteindelijke webpagina's genereren, maar vaker wordt ervoor gekozen om data-presentatie puur in webpagina's/JSP's te gieten en de servlets alleen de data af te laten vangen.
De laatste opzet biedt een aantal voordelen boven de eerste. Deze voordelen bestaan voornamelijk uit toegenomen flexibiliteit van de applicatie (in de vorm van de mogelijkheid om verscheidene presentatievormen of JSP's te combineren met dezelfde data zoals aangeleverd door een servlet) en betere onderhoudbaarheid en schaalbaarheid (door het verdelen van taken over verscheidene, losse onderdelen en het vermijden van de spaghetti-structuur die pure websites met een enkele "tier" eigen is).
Zwaardere, zakelijke applicaties.
Het bijzondere nadeel van de bovenstaande benadering is dat de ontwikkelaar van een dergelijke applicatie er zelf zorg voor moet dragen dat zijn applicatie zichzelf niet gaat "bijten" bij gelijktijdig gebruik door verscheidene mensen (transactionaliteit e.d. zijn bij servlets en JSP's niet ingebakken).
Anders is dit als er gebruik wordt gemaakt van Enterprise JavaBeans (min of meer het kroonstuk van de Jakarta EE). EJB's zijn bedoeld als een laatste laag tussen de servlets (of JSP's) en de modellaag. EJB's zijn bedoeld om diensten (interessante, zakelijke logica) aan te bieden aan een geïnteresseerde client-applicatie en om een abstractie te vormen van de inhoud van de database. EJB's maken het voor een ontwikkelaar makkelijk om te abstraheren van database en database-structuur, van specifieke server-infrastructuur en indeling. En EJB's bieden de ontwikkelaar de mogelijkheid om transactionaliteit van zijn applicaties voor zich geregeld te krijgen, om de hele omgang met de database automatisch te laten regelen, om op een mooie manier zijn applicaties te integreren met "legacy"-systemen en te communiceren met allerhande systemen.
Om dit te bereiken maakt een EJB stevig gebruik van een zogeheten "decorerende proxy", in Jakarta EE-termen een "container" geheten. In dit systeem schrijft de ontwikkelaar min of meer alleen maar de interessante stukken van de EJB en laat hij zijn code verder door de applicatieserver inpakken in een pakket dat een poort vormt naar zijn code. Toegang tot zijn code gaat uitsluitend via de poort. En de poort kan hieraan uiteraard ook functionaliteit toevoegen, zoals transactionele communicatie met de database, gesynchroniseerde toegang tot de interessante code enzovoort. De precieze werking van de poort is zelf geen strikt programmeerwerk, maar behoort tot het domein van de declaratieve ontwikkeling -- dit gedrag wordt volledig bepaald door configuratiebestanden, niet door code.
EJB's maken het aanzienlijk eenvoudiger om betrouwbare, schaalbare applicaties te bouwen in afzienbare tijd. Het nadeel van het gebruik van dit systeem is echter dat het veel configuratiewerk vergt en wellicht ook extra netwerkcommunicatie (dus langzamer is). Gebruik is daarom alleen een realistische optie voor zware, zakelijke applicaties die veel klanten kunnen verwachten of zeer betrouwbaar moeten zijn.
Ondersteunende API's.
Hoewel Jakarta EE als platform ongetwijfeld het meest bekend is om zijn component-technologieën (EJB en servlets plus JSP's) die het de ontwikkelaar mogelijk maken om een gedistribueerde, zakelijke applicatie op te bouwen uit conceptueel nette, gescheiden en herbruikbare componenten, schuilt de werkelijke kracht van Jakarta EE als ontwikkelplatform niet direct in de aanwezigheid van deze component-technologieën.
Veel belangrijker dan de aanwezigheid van de componenten zelf is ongetwijfeld dat Jakarta EE de component-technologie combineert met API's om een aantal zaken te regelen, en niet alleen dat, maar ook deze API's op een dusdanige wijze integreert dat de ontwikkelaar van in ieder geval EJB's zich nauwelijks bewust hoeft te zijn (wel "kan" zijn, maar niet "hoeft" te zijn) van de toepassing van die API's.
Tot de ondersteunende technologieën van het Jakarta EE-platform behoren: de JTA (Java Transaction API), om interactie met databases en andere systemen transactioneel te laten verlopen; de API JDBC, om toegang tot de database te abstraheren en zo applicaties te kunnen ontwikkelen die direct overgezet kunnen worden van eender welke database naar eender welke andere database; de API JNDI, die het mogelijk maakt om allerhande zaken binnen een server en netwerk snel terug te kunnen vinden middels een soort "telefoonboek"; de API JMS, die het mogelijk maakt om data uit te wisselen met zeer uiteenlopende applicaties en zo "legacy"-systemen te ontsluiten; de API JAAS, die in een uniforme beveiliging voor toegang tot applicaties voorziet; en ingebouwde, zeer uitgebreide ondersteuning voor netwerkcommunicatie.
Al deze API's staan de Jakarta EE ontwikkelaar ter beschikking. De ontwikkelaar van EJB's kan veel ervan vaak zelfs gebruiken zonder erbij na te hoeven denken, omdat ze verstopt zitten in de Bean-container.
Leverancierneutraal.
De Jakarta EE-specificatie geeft een uitgebreide opsomming van de faciliteiten die een Jakarta EE-omgeving moet bieden, inclusief API's en andere technieken. Door nu alleen maar te kijken naar de specificatie, kan een ontwikkelaar applicaties ontwikkelen voor een generieke Jakarta EE-omgeving en zou moeten kunnen verwachten dat die applicatie verder vlekkeloos draait in iedere Jakarta EE-omgeving die de specificatie ondersteunt. Jakarta EE biedt dus in principe niet alleen een aantrekkelijk ontwikkelplatform, maar ook een mechanisme dat een gebruiker van een applicatie en ook de ontwikkelaar ervan loskoppelt van een specifieke omgeving.
Dit biedt voordelen met betrekking tot toekomstige ondersteuning en toepasbaarheid van ouder wordende applicaties.
De specificatie geeft echter niet aan hoe een en ander geïmplementeerd dient te worden - dat laat de specificatie over aan de maker/verkoper van de omgeving. Het gevolg hiervan in de praktijk is dat de verschillende Jakarta EE-implementaties van de diverse leveranciers niet 100% compatibel met elkaar zijn; wat op het ene platform ontwikkeld is, draait niet noodzakelijkerwijs zonder aanpassingen op de applicatieserver van een andere leverancier. Daarmee wordt ingeleverd op de ambitie van Jakarta EE om een platform te zijn waarin de omgeving voor softwareontwikkeling en die voor het gebruik van de software volledig los van elkaar staan en ligt een "vendor lock-in" ("koppelverkoop") toch weer op de loer.
Nadelen van Jakarta EE.
Het belangrijkste nadeel van Jakarta EE is ongetwijfeld de complexiteit van het opzetten en beheren van het ondersteunende systeem. Servermachines, applicatieservers, databaseserver, instellingen van al deze onderdelen, het zijn allemaal zaken die tot in de puntjes verzorgd moeten zijn om een goed functionerend systeem te verkrijgen. Dit geldt zeker als gebruik wordt gemaakt van EJB's.
Bij de overweging Jakarta EE en EJB's te gaan gebruiken, is het daarom van belang goed na te gaan of de complexiteit van het systeem opweegt tegen de voordelen die het biedt. Jakarta EE is op zich geschikt voor de ontwikkeling van allerlei soorten gedistribueerde applicaties, maar zeker het inzetten van een EJB-architectuur is door de complexiteit eigenlijk voorbehouden voor de zwaardere toepassingen, waar heel wat geld achter zit.
Jakarta EE-applicatieservers.
Om een Jakarta EE-applicatie te kunnen gebruiken is een Jakarta EE-applicatieserver nodig. De applicatieserver implementeert de door de Jakarta EE-specificatie beschreven API's. Een Jakarta EE-applicatieserver bestaat functioneel gezien uit een tweetal "containers": een webcontainer en een EJB-container. De webcontainer wordt gebruikt om servlets en JSP's te draaien, de EJB-container draait de EJB's.
Er zijn allerlei applicatieservers beschikbaar:

</doc>
<doc id="27288" url="https://nl.wikipedia.org/wiki?curid=27288" title="Cape Canaveral (kaap)">
Cape Canaveral (kaap)

Cape Canaveral is een kaap in het oosten van de Amerikaanse staat Florida. Hier is de Amerikaanse vlieg- en lanceerbasis Cape Canaveral Space Force Station, voorheen "Cape Canaveral Air Force Station" henoemd, die sinds 1957 wordt gebruikt voor het lanceren van raketten. Het Kennedy Space Center ligt nabij de kaap op Merritt Island. De omgeving van Cape Canaveral, die tussen de lagune Banana River en de Atlantische oceaan ingeklemd ligt, zou een schiereiland genoemd kunnen worden, maar heeft geen eigen naam en wordt gezien als deel van het vasteland van Florida.
De locatie is door zijn zuidelijke ligging aan de oostkust een van de beste plaatsen op het Amerikaans grondgebied voor het lanceren van raketten die in een baan om de aarde moeten komen: men kan hier goed gebruikmaken van de beginsnelheid door de rotatiesnelheid van de aarde (die dichter bij de evenaar groter is). Dit geldt bij lancering in oostelijke richting, en dat is hier ook de richting waarbij bij het mislukken van een lancering de raket niet in een bewoond gebied terechtkomt.
Naam.
De naam Cape Canaveral is ontstaan door verengelsing van Cabo Cañaveral.
Cape Canaveral werd na de dood van president John F. Kennedy (november 1963) omgedoopt tot Cape Kennedy. Kennedy was degene die de aanzet gaf tot het doel om voor het einde van het decennium een mens naar de maan te brengen en weer veilig terug te halen.
Sinds 1957 werd Cape Canaveral gebruikt voor het lanceren van raketten voor het Mercuryprogramma, vanaf 1962 voor het Geminiprogramma en vanaf 1965 voor het Apolloprogramma.
In 1973 werd de naam op aandringen van de bewoners van het plaatsje teruggewijzigd van Cape Kennedy naar Cape Canaveral. De lanceerbasis van de NASA - het Kennedy Space Center - behield echter wel zijn naam.

</doc>
<doc id="27289" url="https://nl.wikipedia.org/wiki?curid=27289" title="Seattle">
Seattle

Seattle ( ) is de grootste stad van de Amerikaanse staat Washington met in juni 2018 naar schatting 744.955 inwoners. De gehele agglomeratie van Groot-Seattle telde rond diezelfde tijd ongeveer 3.579.550 ingezetenen. Het is qua inwoners de 22e stad en de 15e agglomeratie van de Verenigde Staten. Seattle heeft een oppervlakte van 237,2 km², waarvan ongeveer 3,5 procent water is.
Seattle is gelegen op een landengte en grenst in het westen aan de Puget Sound en de Elliott Bay en in het oosten aan het Washingtonmeer. Deze wateren worden verbonden door het Lake Washington Ship Canal, dat net ten noorden van het centrum ligt. De plaats ligt hemelsbreed 155 kilometer ten zuiden van de grens met Canada. De locatie wordt meer dan 4000 jaar bewoond en is vernoemd naar het indianenopperhoofd Seattle. De eerste Europeaan die de plek bezocht waar Seattle ligt, was George Vancouver in 1792. De Denny Party stichtte de stad in 1852.
De haven van Seattle is de op zeven na grootste haven van de Verenigde Staten en de hoofdkantoren van onder andere Amazon.com en Starbucks staan in Seattle. In de nabijheid staan de hoofdkantoren van Microsoft en Nintendo America. De Wereldtentoonstelling van 1962 en de Goodwill Games van 1990 werden er gehouden. Tijdens deze wereldtentoonstelling werd de beroemde Space Needle geopend.
De inwoners van Seattle worden "Seattleites" genoemd en een veel gebruikte afkorting voor de stad is "SEA".
Geschiedenis.
Het grondgebied van Seattle is minstens 4000 jaar bewoond. Voordat de kolonisten in deze streek kwamen, verbleven er indianen. De grootste stam was de Duwamish, waarvan bijna 15 nederzettingen zijn gevonden. In enkele daarvan zijn restanten van langhuizen ontdekt. Ook stonden er gebouwen waarin potlatches werden gehouden. In 1792 bereikten de eerste Europeanen de locatie van Seattle als halte op de expeditie van George Vancouver van 4,5 jaar. Hij meerde zijn schip in de buurt aan en stuurde Peter Puget en Joseph Widbey op verkenning uit. Geografische elementen in en rond Seattle zijn naar hen vernoemd, onder meer de Puget Sound. George Vancouver zocht naar een scheepsroute van de Grote Oceaan naar de Atlantische Oceaan, zodat hij zijn expeditie vervolgde.
Stichting.
Seattle is officieel op 15 februari 1852 gesticht door de Denny Party. Sommige leden daarvan kwamen uit Cherry Grove in Ohio en waren via de Oregon Trail naar de westkust getrokken. De Denny Party besloot verder te trekken en kwam met een schoener op 13 november 1851 aan bij Alki Point. Een paar families van de Denny Party van 24 personen zochten een plaats die beter met schepen te bereiken was. Zij stichtten op 15 februari 1852 het huidige Seattle. De achterblijvers kregen het steeds moeilijker en velen van hen vertrokken later ook naar Seattle. In de zomer van 1852 werd de nederzetting op suggestie van David Maynard "Seattle" gedoopt. Chief Seattle was het opperhoofd van een indianenstam en was bevriend met Maynard. Het jaar daarop richtte Henry Yesler de eerste houtzagerij van Seattle op, tevens de eerste fabriek van de stad.
In 1854 liepen de spanningen tussen de indianen en de blanken op na meerdere moorden. De indianen kregen vaak zonder bewijs de schuld. In 1855 ondertekenden Seattle en een aantal indianenstammen een verdrag dat ervoor zou zorgen dat de indianen naar reservaten zouden gaan. Desondanks liepen de spanningen op en op de ochtend van 26 januari 1856 vielen de indianen Seattle binnen. Als voorzorgsmaatregel was er al een oorlogsschip naar de haven van Seattle gevaren, dat op deze dag kanonschoten loste richting de indianen. De indianen verloren uiteindelijk de "Battle of Seattle", die onderdeel was van de Yakimaoorlog.
Groeiperiode.
Na de stichting groeide de bevolking van Seattle snel en de stad kreeg steeds meer faciliteiten. In 1861 werd de Universiteit van Washington gesticht. Vier jaar later, in 1865, werd Seattle officieel als een "town" erkend, waardoor de stad haar eigen bestuur kreeg. Veel burgers waren niet tevreden met het bestuur en tekenden een petitie tegen het bestuur, waardoor in 1867 de staat Washington besloot om Seattle de titel "town" te ontnemen. De plaats werd twee jaar later echter weer een "town", maar met een ander bestuursapparaat.
In Seattle kwamen steeds meer branden en in 1889 brandde bijna het gehele zakendistrict af. De volgende jaren nam de bevolking sterk toe, wat tot economische groei leidde. Vanuit het hele land vertrok men naar Seattle op zoek naar werk. Deze stroom stopte in 1893 toen de Grote Depressie de stad trof. Veel banken en bedrijven gingen failliet en andere maakten grote verliezen, maar na vier jaar maakte de goudkoorts van Klondike een einde aan de crisis. Vanuit het hele land kwam men weer naar Seattle, op doortocht naar Klondike en later Alaska.
Oorlogen.
Op 30 mei 1915 werd er in de haven van Seattle 622 ton munitie tot ontploffing gebracht. De munitie was bedoeld om tijdens de Eerste Wereldoorlog tegen Duitsland te gebruiken, maar Duitse spionnen ontdekten dit. De aanslag zorgde voor veel schade. Een jaar later richtte William Edward Boeing het vliegtuigbedrijf Boeing op. In oktober 1918 brak de Spaanse griep in Seattle uit, waardoor vele openbare voorzieningen werden gesloten. Ook waren bijeenkomsten verboden. Een maand na het uitbreken van de Spaanse griep eindigde de Eerste Wereldoorlog zodat vele bewoners de straat opgingen om dat te vieren. Doordat vele mensen zonder maskers feestvierden, raakten steeds meer mensen besmet met de Spaanse griep.
In 1919 werd er in Seattle een algemene staking gehouden. Deze kwam voort uit een staking van de havenarbeiders, waaraan 35.000 mensen meededen. Aan de algemene staking, die vijf dagen duurde, deden 65.000 mensen mee. Na een jaar trof de Grote Depressie van 1929 ook Seattle. Tijdens de economische crisisjaren nam de export sterk af en ook andere sectoren werden hard geraakt. Velen werden werkloos en de overheid bood werkverschaffing. Uiteindelijk eindigde de crisis tussen 1939 en 1940, toen door het uitbreken van de Tweede Wereldoorlog onder andere Boeing veel personeel zocht. Ook het einde van de Tweede Wereldoorlog werd groots gevierd, maar had grote economische gevolgen. Zo ontsloeg Boeing veel werknemers, omdat de vraag naar bommenwerpers sterk was gedaald.
Na de oorlogen.
In 1949 werd Seattle getroffen door een zware aardbeving met een kracht van 7,1 op de schaal van Richter. Dit was de zwaarste aardbeving sinds de stichting van Seattle. Er vielen in Seattle acht doden. In 1962 werd de wereldtentoonstelling onder de naam Century 21 Exposition in Seattle georganiseerd. Voor deze wereldtentoonstelling werden de Space Needle en een monorail gebouwd.
In 1970 en 1971 ontsloeg Boeing meer dan de helft van zijn personeel. Deze gebeurtenis wordt de "Boeing Bust" genoemd. Meer dan 50.000 medewerkers werden ontslagen. De reden was dat Boeing veel geld had geïnvesteerd in een supersonisch vliegtuig, dat uiteindelijk onverwachts niet werd gefinancierd door de Amerikaanse federale overheid. Na 1975 stabiliseerde het werkloosheidspercentage. In datzelfde jaar werd het softwarebedrijf Microsoft opgericht in Albuquerque. Drie jaar later verhuisde het hoofdkantoor naar het bij Seattle gelegen Bellevue. Microsoft groeide flink en heeft nu meer dan 60.000 werknemers, waarvan een groot deel uit Seattle. In 1986 zit verhuisde Microsoft naar de Microsoft Redmond Campus waar het nog steeds zit.
Eind 1999 was er in Seattle een ministerstop van de Wereldhandelsorganisatie, maar deze werd overschaduwd door grootschalige protesten. Er waren rond de 50.000 activisten aanwezig. Een paar dagen na de protesten kondigde de Wereldhandelsorganisatie aan dat de ministerstop zou worden gehouden in Doha. In 2001 werd Seattle getroffen door een aardbeving met een kracht van 6,8 op de schaal van Richter. Er vielen geen doden, wel was er voor ongeveer 500 miljoen dollar aan schade.
Geografie.
Seattle ligt in het noordwesten van de Verenigde Staten in de staat Washington tussen de Canadese stad Vancouver en Portland. De stad vormt een landengte tussen de Puget Sound en Lake Washington. De Elliott Bay, een baai die onderdeel is van de Puget Sound, staat verbonden met de Grote Oceaan en vormt een natuurlijke haven. Ook Lake Washington is verbonden met de Grote Oceaan door het Lake Washington Ship Canal, dat werd gegraven tussen 1911 en 1934. Seattle ligt in een heuvelachtig gebied. Het hoogste punt van Seattle is 158 meter hoog en ligt bij twee watertorens aan de Southwest Myrtle Street in het stadsdistrict Southwest. Het op een na hoogste punt van de stad is Bitter Lake met een hoogte van 150 meter en het op twee na hoogste punt van Seattle is Queen Anne met een hoogte van 139 meter. De steilst lopende weg in de stad is de East Roy Street met een maximaal stijgingspercentage van 28 procent tussen de kruisingen met de 25th Avenue North en de 26th Avenue North.
De totale oppervlakte van Seattle is 237,3 km², waarvan 8,0 km² uit water bestaat. Hiervan is 3,35 km² onderdeel van Lake Union en Green Lake. Door Seattle stroomt één belangrijke rivier, de Duwamish, die in de Cascade Range ontspringt. Aan deze rivier bevindt zich tevens de haven van Seattle.
Bestuurlijke indeling.
Seattle is administratief onderverdeeld in drie regio's, die uit totaal dertien stadsdistricten bestaan. Elk stadsdistrict bestaat uit meerdere wijken. De stadsdistricten werden in 1987 door de gemeenteraad opgericht om de inwoners meer bij de stadspolitiek te betrekken. Elk stadsdistrict kreeg daarvoor een eigen bestuur.
In de onderstaande tabel staan alle stadsdistricten met hun inwonertal in 2010.
North Region
Central Region
South Region
Parken.
In Seattle zijn meer dan 400 parken, die een totale oppervlakte hebben van meer dan 25 km². Het grootste park van Seattle is het Discovery Park met een oppervlakte van bijna 2,1 km². Lakeview Place is het kleinste park van de stad en heeft een oppervlakte van 16 m². Het oudste park van Seattle is het Denny Park, dat is opgericht in 1884. Drie jaar na de opening van dit park in 1887 werd het "Board of Park Commissioners" opgericht. Enkele parken bekend om hun uitzicht op het centrum, zijn Kerry Park, Jose P. Rizal Park en Gas Works Park.
Klimaat.
Seattle heeft volgens de klimaatclassificatie van Köppen een mediterraan klimaat dat wordt beïnvloed door de zee. Dat betekent dat er warme zomers en milde winter zijn en dat de meeste neerslag in de winter valt. De koudste maand is januari met een gemiddelde temperatuur van 5,2 °C en de warmste maand is augustus met een gemiddelde temperatuur van 18,5 °C. December is met een gemiddelde neerslag van 138 mm de natste maand.
De winters in Seattle zijn zacht met gemiddelde temperaturen van 5 à 8 °C. De wind komt in dit seizoen meestal uit het zuidwesten. Er valt in de winter aanzienlijk meer neerslag dan in de zomer met in december en januari 19 regendagen per maand. De meeste winters vriest het, maar er valt bijna nooit veel sneeuw. In sommige winters bevriest Lake Union, maar grote meren als Lake Washington zijn sinds mensenheugenis nog nooit bevroren. De laagste temperatuur ooit gemeten is −18 °C op 31 januari 1950.
De zomers in Seattle zijn met gemiddelde temperaturen van 16-19 °C veel warmer dan de winters. De wind komt in dit seizoen meestal uit het noordwesten. In de zomer is er minder bewolking en neerslag dan in de winter. De hoogste temperatuur ooit gemeten in Seattle is 39 °C op 29 juli 2009.
In Seattle valt per jaar gemiddeld 866 mm neerslag. De natste maand is december en de droogste maand is juli. Het jaar met de meeste regenval ooit gemeten in Seattle was 1950 met een regenval van 1401 mm. De natste dag ooit gemeten was 20 oktober 2003 met een neerslag van 128 mm.
Milieu.
Het gemeentebestuur van Seattle probeert zijn ecologische voetafdruk te verkleinen en zijn uitstoot te verminderen. Zo heeft het elektriciteitsbedrijf van Seattle, City Light, in 2005 een contract gesloten met een bedrijf dat emissierechten verkoopt, voor meer dan 300.000 ton aan CO2-equivalenten, waardoor het bedrijf een neutrale uitstoot heeft. De uitstoot van broeikasgassen in Seattle was in 2008 7 procent lager dan in 1990 en de ecologische voetafdruk is vergeleken met dat jaar 20 procent kleiner. Van de uitstoot van broeikasgassen komt ongeveer 40 procent van auto's en vrachtauto's. Om die te verminderen, investeert Seattle in groenere manieren van vervoer. Zo investeerde Seattle in vier jaar 36 miljoen dollar in fietspaden. Ook opende Seattle in 2009 zijn lightrail, die diverse stadsdelen met elkaar verbindt. Verder zijn trottoirs verbeterd en aangelegd, is het tramnetwerk uitgebreid en wordt elektrisch rijden gestimuleerd.
Om het milieu te verbeteren, stimuleert Seattle ook het planten van bomen. Zo kunnen de inwoners gratis bomen ophalen om thuis te planten. Dit project heeft sinds 2009 gezorgd voor 4.000 nieuwe bomen.
Demografie.
Seattle telde op 1 juli 2013 652.405 inwoners en is daarmee de op 21 na grootste stad van de Verenigde Staten. De bevolkingsdichtheid van de stad bedraagt 2615,5 inwoners/km² en de agglomeratie van Seattle telde in 2014 naar schatting 3.579.550 inwoners en is hiermee de 15e agglomeratie van de Verenigde Staten.
2010 census.
In 2010 had Seattle 608.660 inwoners, waarvan 304.030 mannen (49,95%) en 304.630 vrouwen (50,05%). Vergeleken met andere grote Amerikaanse steden woonden er in Seattle relatief weinig mensen jonger dan 18 jaar (15,4%) en een relatief normaal aantal mensen ouder dan 65 jaar (10,8%). De helft van de bevolking was jonger dan 36,4 jaar. In de meeste grote Amerikaanse steden woonden meer zwarten dan blanken, maar in Seattle was 69,5% van de bevolking blank. Naast blanken woonden er ook redelijk veel Aziaten (13,8%) en Hispanics (6,6%) in Seattle. Zo'n 78,2 procent van de bevolking spreekt thuis voornamelijk Engels en ook dit was vergeleken met andere Amerikaanse steden erg veel. 1,9 procent van de bevolking van Seattle had in 2009 de Nederlandse nationaliteit.
2009 community survey.
In Seattle maakte in 2009 376.954 mensen deel uit van de beroepsbevolking. Daarvan was 6,6 procent werkloos. Het gemiddelde inkomen per huishouden in Seattle was 87.707 dollar. Dit was meer dan het gemiddelde inkomen per huishouden in de Verenigde Staten, dat in 2004 60.528 dollar bedroeg. In Seattle leefden 6,8 procent van de families in 2009 onder de armoedegrens. 8,0 procent van de huishoudens had een gemiddeld inkomen van meer dan 200.000 dollar.
In Seattle bevonden zich 304.164 woningen, waarvan 21.684 woningen leegstonden (7,1%). De meeste van deze woningen waren voor 1960 gebouwd en 29,8 procent van de woningen waren zelfs voor 1939 gebouwd. De helft van de huizen in Seattle had een hogere waarde dan 453.000 dollar en 7 procent van de huizen was zelfs duurder dan één miljoen dollar. Van de 304.164 woningen werden er 143.593 woningen verhuurd (47%).
De inwoners van Seattle waren in 2009 vergeleken met de inwoners van andere grote steden hoog opgeleid. Zo had 56 procent een bachelor of hoger. In de andere grote Amerikaanse steden varieerde dit van 12,4 procent in Detroit tot 48,5 procent in Washington. Ook hadden gemiddeld veel mensen in Seattle de highschool afgerond. Dit was in 2009 92,5 procent.
Economie.
Seattle is een belangrijk handelscentrum binnen de Verenigde Staten. Zo bevindt de op zeven na grootste haven van de Verenigde Staten zich in Seattle. Er zijn ook veel grote bedrijven die uit Seattle komen. In Seattle bevinden zich vier bedrijven uit de Fortune 500, namelijk Starbucks, Amazon.com, Nordstrom en Expeditors International. In de agglomeratie van Seattle bevinden zich acht bedrijven uit de Fortune 500 en tien bedrijven uit de top 2000 belangrijkste bedrijven ter wereld van "Forbes". Dit zijn onder andere Microsoft en Expedia Group. Amazon.com (7) en Starbucks (19) stonden op de lijst van meest innoverende bedrijven van "Forbes". Ook andere grote bedrijven als Bank of America, Boeing, Nintendo en Wells Fargo zijn in de agglomeratie van Seattle gevestigd. De grootste werkgever van Seattle is Boeing, die ongeveer 70.000 werknemers heeft, gevolgd door Microsoft met ongeveer 40.000 werknemers.
In 2007 waren er in de stad Seattle 73.997 bedrijven met in totaal 467.048 werknemers. In de agglomeratie van Seattle werken in totaal 1,93 miljoen mensen. De agglomeratie heeft een bmp van 218,77 miljard dollar. Een van de belangrijkste sectoren van de economie is de luchtvaart, mede omdat de assemblagehal van Boeing zich in het bijgelegen Everett bevindt. Naast deze assemblagehal zijn er verder nog 650 bedrijven, die met de luchtvaart te maken hebben. In de luchtvaart werkten in 2009 ongeveer 84.400 mensen en dit levert in de staat Washington een totale omzet van 32 miljard dollar op.
Een andere belangrijke sector is de informatie- en communicatietechnologie. Zo bevinden zich binnen de agglomeratie van Seattle de hoofdkantoren van Microsoft, Amazon.com en RealNetworks. Er zijn in totaal in de agglomeratie van Seattle 109.000 banen binnen de ICT en er wordt een omzet gemaakt van 13,6 miljard dollar.
Ook cleantech is een belangrijke sector. Zo werkten er in 2009 in de agglomeratie van Seattle 20.500 mensen binnen de cleantech. Binnen de cleantech speelt in Seattle vooral waterkracht een grote rol. Zo is het waterkrachtnetwerk van de staat de grootste ter wereld en wordt 73% van de elektriciteit van Washington opgewekt door waterkrachtcentrales.
Een andere sector, waarin veel mensen werken, is de toeristensector. In totaal werken er in deze sector 53.000 mensen.
Politiek.
Het bestuur van Seattle is opgedeeld in vier machtsorganen. Dit zijn de burgemeester, de gemeenteraad, de rechtbank en de procureur-generaal. Het bestuur is onder andere verantwoordelijk voor wegenonderhoud, straatlantaarns, veiligheid en parken. Seattle heeft een bestuursapparaat sinds 2 december 1868. Dit bestuursapparaat werd aangesteld door de destijdse wetgevende macht van de staat Washington. Het bestuur van Seattle heeft in totaal meer dan 10.000 werknemers en een budget van 4,4 miljard dollar in 2014. In het onderstaande taartdiagram staan de bestedingen van 2014.
Verkiezingen.
In Seattle worden elke twee jaar verkiezingen gehouden. Deze verkiezingen vinden altijd in november plaats van een oneven jaar. Er zijn twee soorten verkiezingen, namelijk een verkiezing waarbij vijf gemeenteraadsleden worden gekozen en een verkiezing waarbij vier gemeenteraadsleden, de burgemeester en de procureur-generaal worden gekozen. Er zijn in Seattle in totaal 29 verkiezingen gehouden.
Burgemeester.
De burgemeester van Seattle heeft de uitvoerende macht. De huidige burgemeester van Seattle is Democraat Ed Murray. Hij is sinds 2014 burgemeester en won met 100.017 stemmen van de toen zittende burgemeester Michael McGinn, die 90.454 stemmen behaalde. De eerste burgemeester was Henry Atkins, die op 2 december 1869 werd aangesteld als burgemeester door de destijdse wetgevende macht van de staat Washington.
Gemeenteraad.
De gemeenteraad heeft de wetgevende macht en bestaat uit negen gemeenteraadsleden, waaronder één leider. De huidige leider van de gemeenteraad is Sally Clark. De eerste gemeenteraad werd aangsteld door de destijdse wetgevende macht van de staat Washington op 2 december 1869. De gemeenteraad bestond destijds uit zeven leden.
Rechtbank.
De rechtbank van Seattle is de Seattle District Court en heeft de rechterlijke macht. De rechtbank heeft zeven rechters, die elke vier jaar worden gekozen, en zes magistraten, die worden aangewezen. De rechtbank behandelt alleen kleinere zaken en mag ook geen gevangisstraf van meer dan een jaar of een boete van meer dan 5000 dollar geven.
Procureur-generaal.
De huidige procureur-generaal is Peter Holmes. De eerste procureur-generaal was Cornelius H. Hanford, die werd gekozen tijdens de gemeenteraadsverkiezingen. Zijn termijn begon op 3 augustus 1884.
Wijkraad.
Elk stadsdistrict in Seattle heeft een eigen wijkraad. Een wijkraad bespreekt onder andere oplossingen voor kleine problemen. Deze wijkraden bestaan sinds oktober 1987, toen de gemeenteraad een resolutie had aangenomen, die inhield dat elk stadsdistrict een eigen wijkraad zou krijgen om de bewoners van Seattle meer te betrekken bij de politiek.
Symbolen.
Vlag.
De vlag van Seattle is ontworpen door gemeenteraadslid Paul Kraabel en werd door de gemeenteraad aangenomen als officiële vlag van Seattle op 16 juli 1990. Op de vlag staat een afbeelding van het hoofd van opperhoofd Seattle en daarboven staat "City of Goodwill". Dit is Engels voor "stad met goede wil". Onder opperhoofd Seattle staat "Seattle". Op de vlag staan ook golvende witte lijnen. Deze symboliseren de golven van de Puget Sound.
Zegel.
Het zegel van Seattle werd aangenomen als officiële zegel van Seattle in 1937 en is ontworpen door James A. Wehn. Het zegel toont het hoofd van opperhoofd Seattle. Om zijn hoofd heen staat "City of Seattle" en "1869", het jaar dat Seattle zijn eigen bestuur kreeg. Hieromheen staat weer "Corporate Seal of the", wat "zakelijke zegel van" betekent. Onderin op het zegel staan twee kegelvruchten en daarnaast twee zalmen.
Motto.
Seattle heeft twee stadsmotto's. Het eerste werd in 1937 aangenomen als officieel motto. Dit motto is "The City of Flowers", wat Engels is voor "de stad van de bloemen". Het tweede motto werd op 16 juli 1990 door de gemeenteraad aangenomen. Dit motto is "The City of Goodwill, letterlijk staat dit voor welwillendheid, maar wat neerkomt op" "de stad die goed doet." Dit laatste motto werd aangenomen voordat de Goodwill Games in datzelfde jaar in Seattle werden gehouden.
Lied.
In mei 1909 stelde Arthur O. Dillon voor om zijn lied, "Seattle the Peerless City", aan te nemen als officieel lied van Seattle. Dit lied werd ook uiteindelijk door de gemeenteraad aangenomen als officieel lied van Seattle.
Andere symbolen.
Naast een vlag, een zegel, een motto en een lied heeft Seattle ook een officiële bloem en een officiële vogel. De officiële bloem, de "dahlia", werd op 19 november 1913 aangenomen. De officiële vogel, de Amerikaanse blauwe reiger, werd door de gemeenteraad aangenomen op 17 maart 2003. De officiële vogel werd gekozen na een verkiezing, die werd georganiseerd door de "Seattle Audubon Society". Er kon worden gestemd in natuurcentra, parken en scholen. De Amerikaanse blauwe reiger won uiteindelijk van zijn grootste rivaal, de kraai.
Toerisme.
Toerisme is een belangrijke inkomstenbron in Seattle. In totaal zijn er ongeveer 53.000 banen in Seattle binnen de toeristenindustie. In 2012 vierden 10,2 miljoen mensen vakantie in Seattle. In totaal gaven ze 5,9 miljard dollar uit, waarvan 479 miljoen dollar belasting was. Vergeleken met 2003 is het toerisme gegroeid, toen er 8,5 miljoen toeristen in de stad vakantie vierden en er door hen 3,77 miljard dollar werd uitgegeven.
In totaal zijn er bijna 35.000 hotelkamers King County. Het grootste hotel van Seattle is het Sheraton Seattle Hotel and Towers met in totaal 1.258 hotelkamers. Andere grote hotels zijn onder andere het Westing Seattle Hotel met 891 kamers en het Fairmont Olympic Hotel met 450 kamers.
Cultuur.
Architectuur.
Bijna 70% van de gebouwen in Seattle is gebouwd tussen 1960 en 2000 en ongeveer 18% van de gebouwen is gebouwd voor 1940. Hiernaast heeft Seattle ook veel nieuwe gebouwen, waaronder het uit 2000 stammende Experience Music Project. Dit gebouw kostte in totaal 240 miljoen dollar en is ontworpen door Frank Gehry. Een ander modern en opvallend gebouw is de Central Library, die uit 2004 komt en is ontworpen door de Nederlandse Rem Koolhaas en door Joshua Ramus.
Stadssilhouet.
Seattle telt 38 gebouwen die hoger dan 100 meter reiken en nog één andere constructie die ook hoger dan 100 meter reikt. Dit is de 184 meter hoge Space Needle. Van de gebouwen boven de 100 meter is de uit 1914 stammende Smith Tower het oudste gebouw. Dit gebouw is 140,8 meter hoog en het was de bedoeling dat dit gebouw het hoogste gebouw zou worden ten westen van de Mississippi, wat het uiteindelijk 17 jaar was tot de bouw van het Kansas City Power and Light Building.
Het hoogste gebouw van Seattle is sinds 1985 het 284,2 meter hoge Columbia Center. Dit gebouw staat naast de Seattle Municipal Tower, wat met 220,1 meter het op drie na hoogste gebouw is. In dit gebouw zijn tevens onderdelen van de gemeente gevestigd.
Sport.
Seattle wordt vaak als een stad gezien met beroerde sportteams. Op een jaarlijkse lijst van "Forbes" met de beroerdste sportsteden van de Verenigde Staten stond Seattle in 2009, 2010, 2011 en 2013 op de eerste plaats en in 2008 en 2012 op de tweede plaats.
Het professionele American footballteam van Seattle is de Seattle Seahawks, die op het op het CenturyLink Field spelen. De Seattle Seahawks hebben sinds hun oprichting in 1977 één keer de National Football League gewonnen, in 2014. Ze verschenen voor het eerst in de Super Bowl in 2006, toen ze met 10-21 verloren van de Pittsburgh Steelers. In 2014 wonnen ze de prijs, toen ze met 43-8 de Denver Broncos versloegen.
Seattle heeft ook een professioneel honkbalteam. Dit is de Seattle Mariners. Dit honkbalteam speelt sinds 1999 op het Safeco Field. De Seattle Mariners hebben sinds hun oprichting in 1977 nog nooit de Major League Baseball gewonnen. Het honkbalteam heeft wel één keer in 1995 de American League West, een competitie tussen honkbalteams uit het westen van de Verenigde Staten, gewonnen.
Seattle had tot 2008 ook een professioneel basketbalteam. Dit waren de Seattle SuperSonics, die de KeyArena als thuisbasis hadden. Dit basketbalteam stond één keer in 1978 in de finale van de National Basketball Association, toen ze met 3-4 van de Washington Bullets verloren. In 2008 verhuisde het team naar Oklahoma City en veranderde zijn naam in Oklahoma City Thunder. Vier jaar na de verhuizing in 2012 stond de Oklahoma City Thunder in de finale van de National Basketball Association. Ook heeft Seattle sinds 2000 een professioneel vrouwenbasketbalteam. Dit is Seattle Storm, die in 2010 de Women's National Basketball Association won.
Seattle Sounders FC is het professionele voetbalteam van Seattle en speelt op het CenturyLink Field. Het voetbalteam heeft sinds zijn oprichting in 2007 twee maal de Major League Soccer gewonnen, namelijk in 2016 en 2019.
In Seattle werd in 1952 en 1962 het WTA-toernooi US Hardcourt georganiseerd. Ook werden in de stad de Goodwill Games van 1990 gehouden. Een ander groot sportevenement, dat in Seattle werd gehouden, was WrestleMania XIX in 2003.
Seattle is ook de plek waar men het Geocaching HQ kan vinden. Geocaching is een spel waarbij men aan de hand van coördinaten en een gps-ontvanger op verschillende plaatsen in de wereld op zoek kan gaan naar geocaches. Een soort van schattenjacht in de echte wereld.
Muziek.
Seattle was vooral in de jaren 90 een belangrijke stad binnen de muziekindustrie. Dit kwam door het ontstaan van de muziekstroming grunge. De vier belangrijkste bands binnen deze stroming waren Alice in Chains, Nirvana, Pearl Jam en Soundgarden. Op Nirvana na komen al deze bands uit de stad Seattle. Nirvana werd opgericht in Aberdeen (op 170 km van Seattle). Zanger Kurt Cobain woonde in Seattle toen hij op 5 april 1994 daar zelfmoorde pleegde. Dat betekende het einde van de band Nirvana en ook de afname van de grunge-populariteit. Layne Staley, de frontman van Alice in Chains, overleed in Seattle aan een overdosis in 2002 (net als Kurt Cobain ook op 5 april). Op 18 mei 2017 pleegde zanger Chris Cornell van Soundgarden zelfmoord in Detroit. Hij was geboren en opgegroeid in Seattle. Dat betekent dat de in Seattle woonachtige Eddie Vedder nog de enige in leven zijnde zanger is van de 'grote 4' van de grunge-muziek. Voordat Pearl Jam werd opgericht speelden enkele bandleden in de uit Seattle afkomstige band Mother Love Bone. Door een overdosis van zanger Andrew Wood hield de band op te bestaan. Temple of the Dog (1990-1991) was een tijdelijke samenwerking tussen bandleden van Pearl Jam en Soundgarden als eerbetoon an Andrew Wood.
Kort na de zelfmoord van Kurt Cobain ontstond de postgrunge. De enige bekende postgrunge band uit Seattle is Candlebox. Ook voordat de grunge in Seattle ontstond, waren er bekende musici uit Seattle, waaronder de invloedrijke Jimi Hendrix.
Momenteel zijn er in Seattle twee belangrijke platenlabels gevestigd. Dit zijn Sub Pop, dat tevens het platenlabel van Nirvana en Soundgarden was, en Barsuk Records. Tegenwoordig is de rapper Macklemore een van de bekendste musici uit Seattle. Een nummer van hem, genaamd "Thrift Shop", stond zowel in de Nederlandse Top 40 als in de Vlaamse Ultratop 50 op nummer één.
Media.
In Seattle zijn vijf regionale kranten en tijdschriften gevestigd, waarvan het dagblad "The Seattle Times" met een dagelijkse oplage van 229.764 de grootste is. Deze krant is tevens de 27e krant van de Verenigde Staten. De andere kranten en tijdschriften, die in Seattle zijn gevestigd, zijn: "Blue City Monthly", "Seattle Post-Intelligencer", "Seattle Weekly" (oplage 78.000) en "The Stranger" (oplage 81.000). Van deze kranten is de in 1863 opgerichte "Seattle Post-Intelligencer" de oudste. Deze krant is nu alleen nog maar online te verkrijgen.
In Seattle zijn 28 radiozenders gevestigd, die bij de Federal Communications Commission bekend zijn. KJR is hiervan de oudste radiozender en is opgericht op 9 maart 1922. Naast radiozenders heeft Seattle ook zes televisiezenders, die bekend zijn bij de Federal Communications Commission. Dit zijn: KCTS-TV, KFFV, KING-TV, KIRO-TV, KOMO-TV en KZJO. KING-TV werd opgericht op 25 november 1948 en is daarmee de oudste televisiezender van Seattle.
Ook zijn er in Seattle acht uitgeverijen gevestigd, waaronder ook de uitgever van de Universiteit van Washington, genaamd "University of Washington Press".
Er zijn ook diverse films en televisieseries die zich afspelen in Seattle. Bekende televisieseries die zich in Seattle afspelen zijn onder andere: The Killing, Frasier, Grey's Anatomy, Station 19, John Doe, Dark Angel, Dead Like Me, Life As We Know It, The 4400, iCarly, Kyle XY en Reaper. Bekende films die zich in Seattle afspelen zijn: Sleepless in Seattle, An Officer and a Gentleman, Singles, Practical Magic, The Ring, 10 Things I Hate About You en de Fifty Shades-trilogie.
Eten en drinken.
In Seattle en omgeving bevinden zich bijna 9.000 restaurants, wat vergeleken met het aantal inwoners relatief veel is. Zo stond Seattle op de vijfde plaats op een lijst van Amerikaanse steden met het hoogste aantal restaurants per inwoner. Alleen San Francisco, Fairfield County (Connecticut), Long Island en New York hadden meer restaurants per inwoner. Het aantal bars per inwoner in Seattle is vergeleken met andere Amerikaanse steden laag. Onder deze restaurants zijn ook veel fastfoodrestaurants zoals McDonald's, Subway, Kentucky Fried Chicken, Pizza Hut en Dick's. Deze laatste is alleen in actief in de omgeving van Seattle. Hiernaast zijn er ook veel koffiehuizen van Starbucks in Seattle.
Onderwijs.
In Seattle bevinden zich ongeveer 200 elementary, middle en high schools, waarvan ongeveer 105 privéscholen. Deze scholen hebben in totaal 71.520 leerlingen. Hiervan zitten 49.870 scholieren op een publiekse school en 21.650 leerlingen op een privéschool. In Seattle zijn ook 16 hogescholen en acht universiteiten gevestigd, waarvan de Universiteit van Washington met 43.485 studenten de grootste is. Op deze acht universiteiten zitten in totaal ongeveer 59.000 studenten. Hiernaast verschaffen ze ook bijna 13.000 banen.
De Seattle Public Library heeft in Seattle 28 vestigingen, waarvan de grootste de Central Library is. De Central Library is gevestigd in een futuristisch gebouw en beschikt over een collectie van meer dan 1,2 miljoen boeken. De gemeente geeft jaarlijks meer dan 50 miljoen dollar uit aan de bibliotheken. De eerste bibliotheek werd geopend in april 1869, maar de "Seattle Library Association" bestaat sinds 7 augustus 1868.
Seattle is een UNESCO City of Literature.
Gezondheidszorg.
Het geboortecijfer van Seattle was 12,9 in 2011. In datzelfde jaar was het sterftecijfer 7,0. Vergeleken met 1980 zijn zowel het geboortecijfer als het sterftecijfer gedaald, maar het sterftecijfer is het meest gedaald. Het geboortecijfer lag toen op 13,2 en het sterftecijfer op 11,5. Ook het zuigelingensterftecijfer is fors gedaald. Dit bedroeg in 1995 nog 7,0 en in 2011 3,9. De levensverwachting in Seattle is behoorlijk hoog en lag voor mannen op 77,5 jaar en voor vrouwen op 81,9 jaar. Seattle heeft zelfs van alle grote Amerikaanse steden de op vier na hoogste levensverwachting.
In Seattle bevinden zich in totaal 33 ziekenhuizen. Op een lijst van "U.S. News &amp; World Report" stond het "University of Seattle Medical Center" op de eerste plaats van beste ziekenhuizen van Seattle.
Veiligheid.
Politie.
De politie van Seattle bestaat sinds 2 december 1886, maar het gebied had hiervoor sinds 1861 een marshal. De politie bestaat momenteel uit 1870,75 fte, waarvan 868 fte uit politieagenten, 548,75 uit burgeragenten, 195 fte uit detectives, 147 fte uit sergeanten, 44 fte uit politiepersoneel in opleiding, 43 fte uit luitenants, 18 fte uit kapiteins en 7 fte uit het bestuur bestaat. Hieronder vallen de 29 werknemers van de SWAT, parkeercontroleurs en de 15 werknemers van het hondenteam. Seattle is opgedeeld in vijf politiedistricten, namelijk North, West, East, South en Southwest. Ook heeft Seattle een waterpolitie. In het politiedistrict West staat het hoofdkantoor van de politie.
De laatste jaren zijn criminele activiteiten in Seattle sterk afgenomen. Zo werden er in 1988 meer dan 70.000 misdaden gepleegd, waar dit aantal in 2012 ongeveer 35.000 was. Autodiefstallen namen de laatste jaren het meeste af. Zo werden er in 2000 per 100.000 inwoners bijna 1500 auto's gestolen. Dit was in 2009 met 63% afgenomen tot nog geen 550. Sinds 2000 is ook het aantal moorden en verkrachtingen met bijna 50% afgenomen. Het aantal overvallen en inbraken is sinds 2000 wel gestegen. Momenteel worden de meeste misdaden gepleegd in en rond Downtown. Ook rond het University District worden veel misdaden gepleegd.
De alarmcentrale werd in 2009 in totaal meer dan 800.000 gebeld en bij een noodgeval was de gemiddelde aanrijtijd 6,5 minuten.
Brandweer.
De brandweer van Seattle bestaat sinds 17 oktober 1889 en heeft momenteel 33 kazernes. Het materieel van de brandweer bestaat uit 33 brandweervoertuigen en het aantal werknemers ligt op 1.065, waarvan 84 vrijwilligers. Naast dat de brandweer branden blust, verleent zij ook medische hulp. Hiervoor zorgt het in 1970 gestarte "Medic One Program". In 2012 verleende de brandweer in totaal 69.082 keer medische hulp, waarvan 49.696 reanimaties. De brandweer ging in totaal in het jaar 2012 naar 12.651 branden. Vergeleken met 1995 is het aantal reanimaties flink toegenomen, maar andere vormen van medische hulp zijn ongeveer gelijk gebleven. Zo verleende de brandweer in 1995 in totaal 50.528 keer medische hulp, waarvan 32.084 reanimaties. Het aantal branden is vergeleken met 1995 afgenomen. In 1995 ging de brandweer namelijk naar 14.737 branden.
Transport.
Autoverkeer.
Het autoverkeer in Seattle is behoorlijk druk. Amerikaans dagblad "USA Today" zette Seattle in 2013 op de achtste plaats van Amerikaanse steden met het drukste verkeer. Desalniettemin is de doorstroming van het autoverkeer in Seattle geleidelijk verbeterd. Zo kreeg Seattle van "USA Today" een "congestion score" van 17,6 in 2013 en van 19,6 in 2012, waarbij een lager getal beter is. Ondanks de stijging van het aantal inwoners met meer dan 60.000 sinds 2000, daalde het gemiddelde aantal auto's dat de weg op ging tussen 2000 en 2011, met ongeveer 4%. Het aantal mensen dat met het openbaar vervoer ging steeg tussen 2000 en 2011 met meer dan 28%.
In Seattle zijn parkeerplaatsen behoorlijk duur. Een parkeerplaats in Seattle voor een maand kostte in 2012 gemiddeld 294 dollar en hiermee stond het op de vijfde plaats van duurste parkeersteden in de Verenigde Staten. Er zijn in Seattle ook parkeergarages, waarvan zes meedoen aan het in september 2010 gestarte "e-Park". Dit project zorgt voor borden, die aangeven hoeveel parkeerplaatsen er in een parkeergarage vrij zijn.
Fietsverkeer.
Door Seattle lopen diverse fietspaden en ook langs een aantal grote wegen zijn fietspaden. Op een lijst uit 2012 van "Bicycling.com", waarop de meest fietsvriendelijke Amerikaanse steden stonden, stond Seattle op de 10e plaats. Dit komt deels, omdat Seattle investeert in zijn fietsnetwerk. In vier jaar investeerde het Seattle Department of Transportation bijna 36 miljoen dollar in het fietsnetwerk van Seattle. Seattle heeft momenteel 208 kilometer aan niet van de weg gescheiden fietspaden en 158 kilometer aan gescheiden fietspaden. Er is ook geïnvesteerd in parkeerplaatsen voor fietsen en momenteel zijn er ongeveer 2.230 parkeerplaatsen voor fietsen in Seattle.
Taxivervoer.
In Seattle zijn er vergeleken met andere Amerikaanse steden weinig taxi's. Grote taximaatschappijen in Seattle zijn: Orange Cab, Farwest Taxi, STITA Taxi, Graytop Cab, Green Cab en Yellow Cab. Van deze taximaatschappijen heeft Yellow Cab in totaal 380 taxi's, Orange Cab in totaal 170 taxi's en STITA Taxi meer dan 160 taxi's. Bij STITA Taxi bestaat een deel van de vloot uit groene taxi's, waaronder de Toyota Prius.
Spoorwegen.
De opening van de eerste spoorweg van Seattle begon op 22 maart 1872 en sindsdien zijn er diverse nieuwe spoorwegen aangelegd. Momenteel zijn er drie spoorwegmaatschappijen die rails bezitten in Seattle. Dit zijn UP, BDTL en BNSF. In Seattle bevindt zich één treinstation. Dit is King Street Station en ligt in het zuiden van het centrum. Op dat station stopt een intercity, genaamd Amtrak Cascades, die van Vancouver naar Eugene gaat. Ook is King Street Station het begin van de intercity, genaamd Empire Builder, die naar Chicago gaat. Naast de Empire Builder start er in Seattle ook een intercity, genaamd Coast Starlight, die naar Los Angeles gaat. Deze drie de intercity's worden geëxploiteerd door Amtrak, die op de spoorweg van BNSF rijdt. Het traject van BNSF wordt ook geëxploiteerd door twee stoptreinlijnen van Sound Transit. De ene stoptreinlijn start in Everett en de andere stoptreinlijn start in Lakewood. Beide lijnen eindigen in Seattle.
Naast het traject van de BNSF loopt door Seattle ook het traject van UP, die in Seattle eindigt. Dit traject is bedoeld om goederen te vervoeren en heeft een maximum toegestaan gewicht van 158 ton. Hiernaast is er ook nog het traject van BDTL. Dit traject is erg klein en was voor 1997 van BNSF. BNSF vond het spoor niet meer lucratief genoeg en besloot het weg te doen. De bedrijven die aan deze spoorlijn waren gevestigd kochten de spoorlijn onder de naam BDTL. Momenteel rijdt er één trein op het traject. Dit is de EMD SW1.
Lightrail.
Op 18 juli 2009 opende Sound Transit de lightrail van Seattle, genaamd Central Link light rail. Deze lightrail is 25,1 km lang en aan de lightrail bevinden zich 13 stations. Deze 25,1 kilometer lange lightrail kostte in totaal 2,9 miljard dollar. De huidige lightrail loopt van het Westlake Center in Downtown naar Seattle-Tacoma International Airport.
Sound Transit gaat de lightrail in het noorden, oosten en zuiden uitbreiden. Dit plan heet ST2 en de totale kosten worden geschat op 12,1 miljard dollar. De uitbreidingen hebben een totale lengte van ongeveer 58 kilometer. In het noorden wordt de lightrail van het huidige eindstation West Center naar Lynnwood verlengd. Door deze uitbreiding zullen er rond de zeven stations bij komen. De verschillende nieuwe stations worden volgens de planning geopend tussen 2016 en 2023. De uitbreiding naar het oosten gaat van het International District Station in Seattle via Bellevue naar het hoofdkantoor van Microsoft in Redmond. Door deze uitbreiding komen er tien nieuwe stations bij, die volgens planning zullen openen in 2023. De uitbreiding in het zuiden zorgt voor één nieuw station en begint bij de luchthaven van Seattle. De opening van deze uitbreiding is gepland in het einde van 2016.
Monorail.
Op 24 maart 1962, ongeveer één maand voor het begin van de Wereldtentoonstelling van 1962, presenteerde Seattle zijn nieuwe monorail, waarvan de bouw in april 1961 was begonnen. De bouw van de monorail kostte in totaal 3,5 miljoen dollar. De monorail loopt van het Seattle Center, waarvan de Space Needle onderdeel is, naar het Westlake Center en is in totaal 1,9 kilometer lang. De monorail heeft alleen een begin- en een eindstation en vervoert per jaar ongeveer twee miljoen passagiers.
Tram.
De eerste paardentramlijn in Seattle werd geopend op 23 september 1884, maar deze lijn is niet meer in gebruik. De oudste nog bestaande tramlijn van Seattle is de Waterfront Streetcar, die werd geopend op 29 mei 1982. Deze lijn had op zijn hoogtepunt vijf trams. Aan de lijn bevonden zich negen tramhaltes, waarvan één is gesloopt. De tramlijn had een lengte van 2,6 kilometer, maar werd 640 meter verlengd in 1990. De lijn loopt van Chinatown naar Waterfront Pier 70 en ging uit dienst op 18 november 2005. Wanneer de tram weer in dienst gaat is nog onbekend.
Momenteel is er één tramlijn in dienst. Dit is de South Lake Union Streetcar met een lengte van 4,2 kilometer. De tramlijn is in bezit van King County Metro en loopt van het Westlake Center in Downtown naar Fairview Ave N. Aan de tramlijn bevinden zich 11 tramhaltes. De South Lake Union Streetcar is in gebruik sinds de opening op 12 december 2007. Naast deze tramlijn wordt er nog een tramlijn aangelegd. Dit is de First Hill Streetcar, waarvan de aanleg begon in april 2012. Deze lijn heeft tien tramhaltes en loopt van de wijk Capitol Hill naar Pioneer Square in Downtown. De tramlijn wordt ongeveer vier kilometer lang en de opening staat gepland in 2014. Voor deze lijn is ook een verlenging gepland, de Broadway Extension. Deze uitbreiding houdt maximaal vier extra tramhaltes in. De opening van deze uitbreiding staat gepland in 2016.
King County Metro is van plan nog meer tramlijnen aan te leggen.
Bussen.
Door Seattle lopen bijna 200 buslijnen, waarvan ongeveer 15 voor trolleybussen zijn bestemd. Onder deze bijna 200 buslijnen zijn ook drie RapidRide-buslijnen, waarvan de laatste op 14 februari 2014 opende. Een RapidRide-buslijn is een buslijn, waar extra vaak bussen komen. In het centrum van Seattle bevindt zich de Downtown Seattle Transit Tunnel. Dit is een tunnel, waardoor 16 buslijnen lopen. In de Downtown Seattle Transit Tunnel bevinden zich vijf bushaltes en de tunnel loopt van het International District naar Convention Place.
De buslijnen in Seattle worden beheerd door King County Metro.
Watertaxi's.
De watertaxi van Seattle heeft twee lijnen, de Vaston Route en de West Seattle Route. De Vashon Route gaat van Pier 50 in Downtown naar Vashon Island en de West Seattle Route gaat van Pier 50 naar Seacrest Park in Seattle. De watertaxi's worden beheerd door King County Metro. In totaal zijn er op de lijnen drie watertaxi's, waarvan één reserve.
Luchtvaart.
Seattle beschikt over drie vliegvelden, waarvan Seattle-Tacoma International Airport in SeaTac veruit de grootste is met in 2012 meer dan 33,2 miljoen passagiers en in 2011 meer dan 300.000 vliegbewegingen. Dit vliegveld wordt sinds de opening in 1944 beheerd door de Port of Seattle. Seattle-Tacoma International Airport ligt hemelsbreed ongeveer 17,5 kilometer van Downtown en is te bereiken met de auto, de taxi, de lightrail en de bus.
De andere twee vliegvelden zijn Boeing Field en Kenmore Air Harbor Seaplane Base. Boeing Field wordt beheerd door King County en heeft per jaar gemiddeld 200.000 vliegbewegingen. Het ligt hemelsbreed ongeveer 8,5 kilometer ten zuiden van Downtown en is bereikbaar met de auto, de taxi en de bus. Kenmore Air Harbor Seaplane Base is een watervliegveld, die Lake Union als landingsbaan heeft. Dit watervliegveld wordt alleen gebruikt door Kenmore Air.
Haven.
Seattle beschikt over de op zeven na grootste haven van de Verenigde Staten en deze wordt uitsluitend gebruikt voor goederenvervoer. De meeste passagiersschepen vertrekken vanaf een van de pieren in Downtown. Op een van deze pieren is een cruisemaatschappij gevestigd. In 2012 vertrokken van deze cruisemaatschappij iets meer dan 200 schepen met ruim 900.000 passagiers. De stad beschikt ook over twee grote jachthavens.

</doc>
<doc id="27291" url="https://nl.wikipedia.org/wiki?curid=27291" title="JAR (bestandsformaat)">
JAR (bestandsformaat)

JAR, dat staat voor Java ARchive, is het standaard datacompressie- en archiefformaat voor bestanden uit de programmeertaal Java. Het is ook een woordgrapje omdat een "jar" in het Engels een "kan" is. Een "jar" met "java" is dus een "kan" met "koffie".
In plaats van JAR wordt bij distributie van J2EE-webmodules vaak de extensie WAR (Web ARchief), gebruikt. Deze speciale versie van het JAR-bestand kan worden losgelaten in een applicatieserver en wordt daarna vanzelf geïnstalleerd. Een ander J2EE-bestandsformaat is EAR, Enterprise ARchive. Een EAR-bestand kan bestaan uit meerdere WAR-bestanden, aangevuld met EJBs.
Het is ook mogelijk om een digitale handtekening toe te voegen aan een JAR-bestand, zodat de gebruiker er zeker van kan zijn dat het programma niet aangepast is door derden.
Structuur.
Een JAR-bestand is qua structuur hetzelfde als een zipbestand, maar heeft daarbinnen een directorystructuur met een vast gedefinieerde indeling. Doordat een JAR-bestand ook een zipbestand is kunnen programma's die dit formaat kunnen weergeven ook worden gebruikt voor het weergeven van de inhoud van een JAR-bestand.
Naast de Java-class- (klasse-)bestanden bevat het een extra bestand genaamd "META-INF/MANIFEST.MF", waarin wordt aangegeven hoe het JAR-archief gebruikt gaat worden.
Een manifest-voorbeeld om aan te geven dat er een klasse myPrograms.MyClass moet worden gebruikt als hoofdklasse (Main class):
 Main-Class:myPrograms.MyClass
Maken en gebruiken.
Deze bestanden kunnen gemaakt worden met het commando "jar", dat onderdeel is van de Java Development Kit (JDK). Maar ook normale ZIP-programma's kunnen gebruikt worden om JAR-bestanden aan te maken.
Een JAR-bestand foo.jar met de bestanden Foo.class en Bar.class kan zo worden aangemaakt:
 jar cvf foo.jar Foo.class Bar.class
Een JAR-bestand foo.jar kan zo direct in de Java Virtual Machine (JVM) worden geladen:
 java -jar foo.jar

</doc>
<doc id="27292" url="https://nl.wikipedia.org/wiki?curid=27292" title="J2SDK">
J2SDK



</doc>
<doc id="27293" url="https://nl.wikipedia.org/wiki?curid=27293" title="ZIP (bestandstype)">
ZIP (bestandstype)

Een zipbestand of zipfile is een verliesvrij gecomprimeerd bestand waarin een of meer computerbestanden zijn ondergebracht. Het bestandsformaat verscheen voor het eerst op 14 februari 1989.
Eigenschappen.
Het ZIP-formaat kent vijf eigenschappen:
Compressiemethode.
Voor zipbestanden wordt meestal de deflate-compressiemethode gebruikt. In het verleden is er een groot aantal andere methoden gangbaar geweest die werden vervangen door betere opvolgers. Zipbestanden hebben doorgaans de extensie .ZIP maar er zijn ook zelfuitpakkende bestanden die de extensie .EXE hebben. Dit zijn programma's die een in het programma zelf opgenomen zipbestand kunnen uitpakken, zonder dat er een los uitpakprogramma nodig is.
Gebruik.
Zipbestanden worden vooral gebruikt op het DOS- en Windows-platform. De bestandsformaten RAR en .7z zijn minder bekende formaten die beter comprimeren dan ZIP. In Unix en Unix-achtige besturingssystemen gebruikt men vooral de bestandsindeling gzip of bzip2 (voor de compressie) in combinatie met tar (voor de archivering). Het welbekende PKZIP van Phil Katz en WinZIP van Nico Mak bijvoorbeeld maken gebruik van de ZIP-compressiemethode. 
Als meerdere kleine bestanden tezamen naar één zipbestand worden gecomprimeerd kunnen die kleine bestanden eerst samen genomen worden, en pas daarna gecomprimeerd worden. Hiermee wordt het uiteindelijke zipbestand kleiner, maar is daarmee geen standaard zipbestand meer. Een programma dat dit doet is bijvoorbeeld 7-zip, die daarmee een grotere compressie bereikt. Het uitpakken van zo'n bestand kan alleen maar met hetzelfde 7-zip.
Zippen.
Het werkwoord "zippen" is afgeleid van de naam van dit bestandsformaat, maar wordt in algemene zin ook voor andere vormen van datacompressie en archivering gebruikt.
Programma's die ZIP-indeling ondersteunen.
Vanaf Windows XP ondersteunt Microsoft Windows zipbestanden zonder dat daar bijkomende software voor nodig is. Ze worden daar "gecomprimeerde mappen" genoemd.

</doc>
<doc id="27294" url="https://nl.wikipedia.org/wiki?curid=27294" title="Middleware">
Middleware

Middleware omvat de systeemsoftware die de informatie-uitwisseling regelt tussen de cliënt-software en de software die de bedrijfsgegevens beheert. Vaak gaat het om gedistribueerde systemen en meerdere platformen. Het bouwen van middleware vraagt om diepgaande kennis van de problemen van communicatie, synchronisatie en distributie. Er steken verschillende concepten achter middleware-oplossingen.
De middleware zorgt ervoor dat toepassingen ontwikkeld kunnen worden voor verschillende platformen en dezelfde manier van gegevenstoegang kunnen gebruiken onafhankelijk van waar deze gegevens zich bevinden.
De middleware is een laag software en bevindt zich tussen de toepassingslaag en de communicatie- en besturingssoftware:

</doc>
<doc id="27295" url="https://nl.wikipedia.org/wiki?curid=27295" title="Object Management Group">
Object Management Group

De Object Management Group is een in 1989 opgericht consortium zonder winstoogmerk, dat zich richt op de ontwikkeling van standaarden voor applicatie-onafhankelijke gedistribueerde objectgeoriënteerde systemen. Het consortium richt zich tegenwoordig op modelvorming, programma's, systemen en bedrijfsprocessen, en model-gebaseerde standaarden. Bij de oprichting waren 11 bedrijven betrokken, waaronder Apple, Hewlett-Packard, IBM en Sun. Meer dan 800 bedrijven zijn ondertussen betrokken en het consortium werkt voort aan het beheer en de ontwikkeling van verschillende internationaal erkende standaards.
Standaarden.
De bekendste ontwikkelingen van de OMG zijn de Common Object Request Broker Architecture (CORBA), eerste versie uit 1991, een standaard voor de communicatie tussen objecten, geschreven in verschillende programmeertalen en draaiend op verschillende machines, en de Unified Modeling Language (UML), die de modellering en documentatie van objectgeoriënteerde systemen in een gestandaardiseerde syntaxis voorschrijft.
Uit de Object Management Group zijn onder andere ontstaan:

</doc>
<doc id="27296" url="https://nl.wikipedia.org/wiki?curid=27296" title="Portable document format">
Portable document format

Het portable document format, of kortweg pdf, is een bestandsformaat dat sinds ongeveer 1993 een de facto standaard is voor de uitwisseling van elektronische documenten en formulieren die in hun oorspronkelijke vorm gereproduceerd moeten kunnen worden. Sinds 2008 is het portable document format een ISO/IEC-standaard bekend als ISO 32000|ISO/IEC 32000-1:2008.
Kenmerken.
Pdf is een universeel bestandsformaat waarmee lettertypen, afbeeldingen en opmaak van elk willekeurig brondocument behouden blijven, ongeacht het programma of het platform waarmee het document werd gemaakt, dit in tegenstelling tot bijvoorbeeld HTML.
Een voordeel van een pdf-bestand is dat het — in tegenstelling tot bijvoorbeeld een Word-document — op elke printer er hetzelfde uit zal zien. Dit maakt het een goede optie om documenten uit te printen, maar maakt het minder flexibel bij bekijken op een beeldscherm omdat bij tekst de regellengte vast ligt. Dit betekent dat als op een klein beeldscherm de tekst groot gemaakt wordt die deels buiten het beeldscherm kan komen te vallen. Tekstverwerker- en HTML-documenten passen zich aan aan de grootte van het scherm (of het venster, als dat kleiner is).
Ook kan een pdf-bestand op alle platformen bekeken en/of bewerkt worden; het is dus niet platformafhankelijk (al geldt dit ook voor HTML en de meeste Office-standaarden). Veel handleidingen van elektronica-apparatuur, computerhardware en -software, en dergelijke, verschijnen in plaats van als drukwerk als pdf.
Technieken voor het versleutelen van de inhoud en het beveiligen van tekst tegen kopiëren zijn ingebouwd in het programma Adobe Reader, dat veel wordt gebruikt om pdf-bestanden te bekijken of te printen. In tegenstelling tot wat wordt gedacht, is verspreiding van informatie in de vorm van pdf niet wezenlijk veiliger dan verspreiding in andere indelingen. De drempel voor kopiëren of ontsleutelen is voor eindgebruikers normaal gesproken wat hoger. Voor hackers is het desondanks te kraken.
De pdf-indeling is ontwikkeld door Adobe. Ook de TeX-gebruikersgroepen hebben veel bijgedragen. Nadat pdf lange tijd alleen een feitelijke standaard was, heeft Adobe in juli 2008 de specificaties voor PDF 1.7 opengesteld en als ISO 32000-1 gepubliceerd.
Een tekst in een pdf-bestand kan als tekst of als afbeelding zijn opgeslagen, of allebei, in geïntegreerde vorm. Bij opslag van de tekst alleen als tekst is de geheugenruimte veel kleiner. Dit komt het meeste voor, al of niet met "echte" afbeeldingen (die dan het meeste bijdragen aan de bestandsomvang). Als de tekst alleen als afbeelding is opgeslagen dan werkt de zoekfunctie niet; of dit het geval is staat nergens expliciet; men kan het uiteraard constateren door de zoekfunctie toe te passen met een zeker aanwezige tekst (één letter is genoeg), maar ook door te proberen een tekst te selecteren die meerdere regels omvat, maar niet bestaat uit de volledige regels; dit lukt in dit geval niet, men kan slechts een rechthoek selecteren. Een reden voor opslag als afbeelding kan zijn dat de precieze vormgeving van een papieren origineel wordt gereproduceerd. Een reden van "alleen" opslag als afbeelding kan zijn dat dit bij het uitgaan van een papieren origineel veel minder bewerkelijk is, het vergt alleen het scannen. Een andere mogelijke reden is privacy. Dit geldt sinds 1 juli 2015 voor sommige publicaties in de Nederlandse Staatscourant. Soms is de tekst te vinden met bijvoorbeeld Google, namelijk als deze voor het indexeren OCR heeft toegepast. De tekst is dan ook in de cache als tekst beschikbaar.
Bij de combinatie van opslag als tekst en als afbeelding heeft men zowel de zoekfunctie als de precieze vormgeving, maar wel het nadeel van de grote bestandsomvang. Een voorbeeld is de digitale versie van Het Koninkrijk der Nederlanden in de Tweede Wereldoorlog.
Subsets.
Naast het overkoepelende pdf-formaat bestaan er ook verscheidene subsets die uitgewerkt zijn (of worden) als ISO-standaard:
Voor een chronologisch overzicht van de evolutie van pdf van propriëtair formaat naar een open standaard, zie , waar men naast de opeenvolgende uitgaven van de diverse pdf-specificaties ook de eerste publicatiedatum vindt van de belangrijkste open pdf-software zoals Ghostscript, Xpdf, PDFlib en iText.
Pdf-bestanden maken.
In tegenstelling tot de leessoftware is de software van Adobe voor het aanmaken van pdf-bestanden niet gratis. Er zijn echter alternatieven. Vanaf Microsoft Office 2007 is het mogelijk bestanden op te slaan en te versturen als pdf, al dan niet met een behulp van een gratis add-in. Andere Office-pakketten, zoals OpenOffice, LibreOffice en WordPerfect bieden de mogelijkheid documenten te exporteren naar pdf-indeling. Er zijn naast betaalversies ook programmabibliotheken aanwezig die de pdf-indeling ondersteunen, bijvoorbeeld Apache FOP en iText. Verschillende scanner-, OCR- en archiveringsprogramma's als OmniPage en FineReader kunnen met het pdf-formaat overweg, waarbij vaak de opmaak voor gaat op de tekstherkenbaarheid.
Ook bestaan er gratis hulpprogramma's waarmee PostScript-bestanden omgezet kunnen worden naar pdf. Met een gratis 'PostScript-driver' is het mogelijk om vanuit ieder programma naar een PostScriptbestand te "printen".
Met LaTeX kan men ook pdf's maken.
Soms moet voor het als pdf opslaan van informatie op het scherm de optie 'printen' gekozen worden, en vervolgens de optie 'opslaan als pdf'.
Pdf-lezers.
Naast de meest bekende pdf-lezer Adobe Reader zijn ook nog andere pdf-lezers beschikbaar, waaronder:
Gebruikers van het besturingssysteem macOS van Apple gebruiken om pdf-bestanden te openen meestal het meegeleverde programma Voorvertoning in plaats van Adobe Reader, dat men afzonderlijk moet downloaden.
Daarnaast kunnen webbrowsers zoals Chrome en Firefox ook pdf-bestanden weergeven.

</doc>
<doc id="27297" url="https://nl.wikipedia.org/wiki?curid=27297" title="Washington D.C.">
Washington D.C.

Washington D.C. is de hoofdstad van de Verenigde Staten. "D.C." staat voor District of Columbia, het speciale federale district dat sinds de jaren 1870 hetzelfde grondgebied bestrijkt en er min of meer synoniem mee is. Het District of Columbia is vernoemd naar een oude, poëtische naam voor de Verenigde Staten: Columbia (op zijn beurt afgeleid van Columbus). Dit district behoort tot geen enkele staat, omdat het ongewenst werd geacht dat een staat invloed op de hoofdstad kon uitoefenen. Gevolg daarvan is dat de inwoners van D.C. niet deelnemen aan de verkiezingen van het Amerikaanse Congres, want dat vertegenwoordigt immers de staten. Wel nemen ze deel aan de presidentsverkiezingen. Om verwarring met de staat Washington te vermijden spreken de Amerikanen veelal niet van Washington, maar van Washington D.C., of kortweg D.C. De stad is net als de staat genoemd naar de eerste president van de VS, George Washington, en ligt aan de rivier de Potomac. Sinds de jaren 1970 heeft de stad opnieuw zelfbestuur met een burgemeester en een gekozen gemeenteraad.
Washington D.C. is als hoofdstad ontworpen, het is een geplande stad. Het oorspronkelijke plan van indeling laat de scheiding der machten (de Trias politica) goed zien: het Washington Monument vormt de hoek van een L-vorm in spiegelbeeld. Aan het uiteinde van de korte noordelijke poot bevindt zich het Witte Huis, waar de president, als hoofd van de uitvoerende macht, zetelt, en aan het uiteinde van de lange oostelijke poot bevindt zich het Capitool, waar de wetgevende macht is gevestigd.
Washington D.C. vormt maar een klein deel van het stedelijke gebied dat hier ligt; de vele uitbreidingen van regeringsgebouwen en woongebieden bevinden zich in de aangrenzende staten, Virginia en Maryland. Ook het militaire centrum het Pentagon bevindt zich in de staat Virginia. Het gehele stedelijke gebied heeft een inwonertal van meer dan 5,9 miljoen; Washington D.C. zelf telde in 2019 705.749 inwoners.
Geschiedenis.
Voor de stichting.
Hoelang het gebied waar Washington D.C. ligt al bewoond wordt, is onbekend, maar door vondsten uit de omgeving lijkt het waarschijnlijk dat het gebied tussen de 22.000 en 12.000 jaar bewoond wordt. Er zijn in de stad enkele speerpunten daterend uit ongeveer 9000 v.Chr. gevonden, die lijken op die van de Cloviscultuur, maar er zijn geen verdere sporen van bewoning uit die tijd gevonden. Sindsdien is het klimaat drastisch veranderd en werd het gebied gedomineerd door loofbossen, waar het eerder een taiga was geweest. Door de klimaatverandering werd het gemakkelijker om voedsel in de regio te vinden en er vond destijds dan ook een bevolkingsgroei plaats. De bewoners leefden van jagen en verzamelen en leidden een semi-nomadisch bestaan. Er zijn aanwijzingen gevonden dat de bevolking langzaam sedentair werd. Hoewel er maar weinig nederzettingen uit die tijd terug zijn gevonden, is bekend dat een aantal van die nederzettingen zich langs de oostelijke oever van de Anacostia bevonden. Die nederzettingen werden permanent bewoond tussen 2000 v.Chr. en 1600 n.Chr. Onder de volkeren die rond die tijd in en rond de stad leefden was de Talkcultuur. Dat volk zorgde onder andere voor een vijf- of zestal belangrijke talkgroeven in de stad. De grootste groeve, de Rose Hill quarry, besloeg twee heuvels en bevond zich in het noordwesten van huidig Washington D.C. Van het talk werden onder andere kommen gemaakt. Rond 1.000 v.Chr. brak de Woodlandperiode aan, die echter pas rond 500 v.Chr. in Washington D.C. begon. Kenmerken van die periode hielden onder andere gedomesticeerde planten en een hoge productie van potten in. Een van de gewassen die tijdens de Woodlandperiode in het huidige grondgebied van de Verenigde Staten werd geïntroduceerd, mais, kwam pas rond 100 n.Chr. in de omgeving van de stad terecht. De ontwikkeling van mais en de introductie van peulvruchten rond 1000 n.Chr. had een grote impact op de levenswijze van de lokale bewoners.
Een aantal eeuwen later, in 1607, werd bijna 200 kilometer bij Washington D.C. vandaan in Jamestown de Kolonie Virginia gesticht. Eén jaar na de stichting begon ontdekkingsreiziger John Smith een expeditie, tijdens welke hij de Potomac opvoer tot Washington D.C. Hij was daarmee de eerste Europeaan die het grondgebied van het huidige Washington D.C. betrad. In 1612 publiceerde hij een kaart van de regio op basis van zijn expeditie. Op Smiths kaart werden twee dorpen binnen Washington D.C. aangegeven. Dat waren een naamloos dorp in het westen van de stad en een dorp genaamd Nacotchtanck aan de oostelijke oever van de Anacostia, waar een indianenstam met dezelfde naam woonde. Zij werkten veel samen met de Piscataway, die tevens de omgeving van het huidige Washington D.C. bewoonden. Nacotchtanck lag waarschijnlijk in een landbouwgebied. In 1622 werd het dorp geplunderd en platgebrand door de kolonisten, omdat de indianen weigerden handel te drijven. De overlevenden gingen een eindje verder langs de rivier wonen. Ook werden de Piscataway die in het gebied woonden weggejaagd, nadat ze zich niet tot het christendom wilden bekeren. Later in de 17e eeuw raakten de Piscataway vaak met de kolonisten in conflict over wie welke grond bezat rond de stad. Uiteindelijk besloten de kolonisten in 1673 alle indianen van een reservaat te verplaatsen naar een fort dat waarschijnlijk binnen de grenzen van het huidige Washington D.C. lag. De indianen gingen akkoord, maar verlieten hun huizen op bevel van hun leider in 1697. Het volk wist geen vestigingsplaats te vinden en leden sloten zich bij andere volkeren aan.
In 1662 begon de eerste bewoning door de Europese kolonisten in het gebied, toen George Thompson bezitter werd van een stuk land met een oppervlakte van 4 km² gelegen in het oosten van de stad. Thompson verkocht het stuk land echter acht jaar later, in 1670. In de daaropvolgende periode werden op de plaats waar zich nu de overheidsgebouwen bevinden, landhuizen gebouwd. De eigenaren van de landhuizen hadden vaak grote plantages, waarop vooral Afrikaanse slaven werkten.
Van compromis tot ontwerp.
Na de Amerikaanse Onafhankelijkheidsoorlog was de hoofdstad van de Verenigde Staten achtereenvolgens New York (van 1783 tot 1790) en Philadelphia in de staat Pennsylvania (van 1790 tot 1800). De plaats waar de permanente hoofdstad zou komen, was een heet twistpunt tussen de diverse staten. De grondwet had bepaald dat er een district moest komen dat geen onderdeel was van een staat en niet groter mocht zijn dan "10 mijl in het vierkant". Na lang touwtrekken kwamen de minister van financiën en noorderling Alexander Hamilton en de uit het zuiden afkomstige minister van binnenlandse zaken Thomas Jefferson overeen om het federale district aan de Potomac te vestigen. In 1790 werd de "Residence Act" aangenomen die de bouw van de stad regelde op land dat de staten Maryland en Virginia hiervoor hadden afgestaan aan de federale overheid. Op uitdrukkelijk verzoek van George Washington werd Alexandria opgenomen in het district, hoewel er in en rond die stad geen federale overheidsgebouwen gebouwd mochten worden. In 1791 werd besloten het federale district Columbia Territory te noemen en de erin gelegen hoofdstad Washington.
Pierre Charles L’Enfant werd door George Washington aangesteld om de nieuwe hoofdstad te ontwerpen. Op 19 augustus 1791 presenteerde L'Enfant zijn ontwerp, gecentreerd op de locatie waar nu het Capitool staat. De stad moest een netwerk van straten krijgen die noord-zuid en oost-west liepen met diagonaal lopende "avenues", genoemd naar staten van de Unie. Op de kruispunten van deze avenues moesten groots opgezette rotondes komen die eer zouden betonen aan beroemde Amerikanen. Een van deze boulevards, nu Pennsylvania Avenue, zou het huis van de president gaan verbinden met het Capitool. In september 1791 werd officieel de naam Washington gekozen voor de stad. Op 13 oktober 1792 werd de hoeksteen voor het Witte Huis gelegd.
Na diverse conflicten tussen L'Enfant en drie door Washington benoemde commissieleden die op de bouw van de stad toezagen, werd L'Enfant ontheven uit zijn functie en vervangen door Andrew Ellicott, die L'Enfants ontwerp danig wijzigde. De straten die oost-west lopen kregen letters, terwijl de noord-zuid lopende straten opeenvolgende nummers kregen. Uitzondering was J Street, die vanwege mogelijke verwarring met I Street werd overgeslagen. In 1800 vestigde de federale overheid zich in de stad en op 27 februari 1801 kwam het district formeel onder jurisdictie van het Congres.
Washington tot de Burgeroorlog.
Washington D.C. groeide in de eerste decennia na de stichting ervan slechts langzaam. Delen van het district waren moerasgebieden terwijl de federale overheid moeite had om de stad economisch en demografisch te ontwikkelen. De locatie van de stad, gelegen aan het bevaarbare gedeelte van de Potomac bleek tijdens de Oorlog van 1812 een flinke handicap te zijn toen Britse troepen de rivier op kwamen en Washington binnenvielen. Op 24 augustus 1814 werden grote delen van de stad door de Britse troepen in brand gestoken. Het Witte Huis, het Capitool en diverse andere overheidsgebouwen werden hierdoor goeddeels verwoest. President James Madison moest vluchten voor de oprukkende vijandelijke troepenmacht en zwierf enige tijd rond op het platteland rond de hoofdstad vooraleer terug te kunnen keren naar Washington.
Na de oorlog begonnen de inwoners van Alexandria steeds meer onafhankelijkheid van het federale district te verlangen. De economie van de stad leed onder de competitie tussen Alexandria en Georgetown, en de slavenkwestie bracht ook frictie met zich mee. Alexandria was een centrum van de slavenhandel terwijl men vreesde voor de afschaffing van de slavernij in het federale district. Op 9 juli 1846 stemde het Congres, na een petitie van de inwoners van Alexandria, in met de teruggave van de stad aan de staat Virginia en per 1847 werd dit geformaliseerd. Hiermee werden Alexandria en het huidige Arlington losgemaakt van het district en deel van Virginia gemaakt.
De bevolking van Washington groeide nauwelijks tussen 1800 en 1860 maar de Amerikaanse Burgeroorlog, die in 1861 uitbrak, zorgde voor een instroom van troepen om de stad te verdedigen alsmede een toevloed van overheidsinstellingen. In april 1862 werd de slavernij in de stad afgeschaft. Washington werd omringd door verdedigingswerken en een aantal van deze forten zijn heden ten dage nog altijd te zien. Washington werd diverse malen bedreigd door troepen van de zuidelijke Confederatie maar nooit direct binnengevallen. Aan het einde van de oorlog, op 15 april 1865, overleed president Abraham Lincoln nadat hij de avond ervoor door John Wilkes Booth was neergeschoten in het Ford's Theatre. Het was de eerste maal dat er een president werd vermoord.
Washington in de 19e en 20e eeuw.
Het District of Columbia bestond aanvankelijk uit verschillende plaatsen. Georgetown en Washington waren aparte steden en er was ook de County of Washington. Het gebied bleek moeilijk bestuurbaar en in 1871 werd door het Congres een wet aangenomen die deze gebieden alle onder de naam Washington samenvoegde. De grenzen van Washington waren vanaf dan gelijk aan die van het District of Columbia.
Het district kreeg ook enig zelfbestuur maar een financiële crisis zorgde ervoor dat het Congres al snel weer de teugels overnam. Het zou tot in de volgende eeuw duren voordat de stad weer zelfbestuur zou krijgen.
In 1888 werd de bouw van het Washington Monument voltooid en hiermee begon een periode van verfraaiing van de stad. Vele monumenten en musea zouden worden aangelegd in de decennia die hierop volgden, veelal langs de National Mall waar thans de meeste musea van het Smithsonian Institution zijn gevestigd. Andere belangrijke monumenten waren het Lincoln Memorial en het Jefferson Memorial. Na de Eerste Wereldoorlog, tijdens de Grote Depressie, vormde zich een leger van veteranen die kampen oprichtten langs de National Mall vooraleer zij in 1932 op initiatief van president Herbert Hoover met geweld werden verwijderd.
In 1954 was Washington de eerste stad in de VS die haar scholen openstelde voor zowel blanken als zwarten. De stad zou, mede doordat zwarten vanaf 1957 een meerderheid vormden en natuurlijk door haar status als hoofdstad van het land, een centrum worden voor de Burgerrechtenbeweging. In 1963, tijdens de Mars op Washington met 250.000 deelnemers, hield Martin Luther King zijn beroemd geworden "I Have a Dream"-toespraak nabij het Lincoln Memorial. In april 1968, direct na de moord op King, werd de stad het toneel van hevige rassenrellen waarbij de wijk rond U Street in vlammen opging.
Tot 1961 hadden de bewoners van het District of Columbia geen stemrecht, aangezien zij niet onder de wetten van een staat vielen. Verkiezingen werden geregeld door de staten zelf en er moest een wet van het Congres aan te pas komen om deze situatie te beëindigen. Hoewel het district geen stemgerechtigde vertegenwoordiging in het Congres heeft, kregen de bewoners stemrecht bij presidentsverkiezingen. Tegenwoordig heeft Washington D.C. 3 kiesmannen in het Kiescollege. In 1973 herkreeg de stad zelfbestuur met een burgemeester en een gekozen gemeenteraad.
Zoals veel steden in de Westerse wereld is het aantal inwoners in de tweede helft van de 20e eeuw gedaald. In de jaren 1950 had de stad meer dan 800.000 inwoners en was het qua bevolking de negende stad van de VS. Aan het begin van de 21e eeuw had de stad minder dan 600.000 inwoners, daarna is het aantal inwoners weer gestegen.
Terrorisme.
Washington had in de 20e en de 21e eeuw enkele malen te maken met terrorisme. Zo werd in 1954 door een groep Puerto Ricanen een vijftal congresleden beschoten van wie er één ernstig gewond raakte.
Tijdens de terroristische aanslagen op 11 september 2001 was Washington een van de hoofddoelen. Volgens de meeste lezingen was United Airlines-vlucht 93 op weg naar de stad alvorens door toedoen van de passagiers neer te storten in een onbewoond veld in Pennsylvania. Vermoedelijk had dit gekaapte vliegtuig het Witte Huis of het Capitool als doelwit. American Airlines-vlucht 77 werd door Al Qaida-terroristen in het Pentagon (net buiten Washington, in de staat Virginia) gevlogen, met 189 doden als gevolg. Sinds deze aanval op de VS zijn er verregaande veiligheidsmaatregelen getroffen in en rond de stad. Zo zijn er restricties op privévluchten in en rond Washington en zijn er op diverse plekken, zoals in de metro en bij overheidsgebouwen, detectors geplaatst die wapens en explosieven moeten opsporen.
Op 6 januari 2021 werd het Capitool bestormd door aanhangers van president Donald Trump.
Status.
Het District of Columbia, en dus ook de stad Washington, is geen onderdeel van een staat en heeft daardoor geen stemgerechtigde vertegenwoordiging in het Amerikaanse Congres. Het district mag een vertegenwoordiger afvaardigen voor het Huis van Afgevaardigden maar deze heeft alleen spreekrecht. Wel neemt het deel aan de presidentsverkiezingen, met drie kiesmannen, (toevallig) hetzelfde aantal als wanneer het een staat zou zijn.
Er is al langere tijd een beweging die aan deze situatie een einde tracht te maken en betoogt dat DC een staat zou moeten worden. Zowel in 1993 als in 2020 werd een wet in het congres behandeld om Washington tot 51e staat te verheffen. In 1993 werd de wet niet aangenomen. In 2020 werd deze aangenomen door het huis van afgevaardigden, maar de verwachting is dat deze niet door de senaat zal komen. In beide mogelijke afwijzingen speelden overigens vooral partijpolitieke belangen de grootste rol. De staat zou, wanneer de wet wordt aangenomen, verder willen als Washington Douglass Commonwealth (D.C.), vernoemd naar Frederick Douglass.
Geografie.
Washington D.C. beslaat een oppervlakte van 177 km² waarvan zo'n 10% water is. Het wordt aan drie zijden (die delen van de rand van een rechthoek vormen) begrensd door de staat Maryland. In het zuidwesten grenst de stad aan de staat Virginia. De grens wordt hier grotendeels gevormd door de overkant van de rivier de Potomac, die door/langs de stad loopt. Ook de kleinere Anacostiarivier en de Rock Creek lopen door de stad.
Het District of Columbia, dat tegenwoordig gelijk is met de stad Washington, was oorspronkelijk een vrij moerassig gebied met een maximale hoogte van 125 m boven zeeniveau.
Enige kleinere eilanden zoals het Theodore Roosevelt Island behoren tot de stad. Hoewel Washington een belangrijke metropool is geworden zijn er nog steeds veel parken en recreatiegebieden zoals het Rock Creek Park en de National Mall die het ceremoniële hart van de stad vormt.
Klimaat.
Washington D.C. heeft volgens de klimaatclassificatie van Köppen een vochtig subtropisch klimaat, wat koude winters en warme zomers met gedurende het hele jaar veel neerslag inhoudt. De gemiddelde jaartemperatuur bedraagt een kleine 15 °C en de totale regenval ruim 1.000 millimeter. Door de hete en vochtige zomers en de koude winters staan vooral de herfst en lente bekend als aangename seizoenen.
Washington D.C. kent winters waarin de temperatuur soms onder de 0 °C zakt en er valt elk jaar ook een aantal dagen sneeuw. Jaarlijks valt er gemiddeld ruim 40 centimeter aan sneeuw. Gemiddeld zijn er per jaar circa drie dagen met een sneeuwval van meer dan 2,5 centimeter, maar er zijn ook jaren waarin ruim tien van dat soort dagen hebben plaatsgevonden. De winter van 1889/89 en 1904/05 spannen de kroon met veertien dagen met meer dan 2,5 centimeter sneeuwval. Hoewel deze winters vier sneeuwdagen meer hadden, had de winter van 2009/10 de grootste sneeuwval, namelijk 142 centimeter. Naast sneeuw komen in Washington D.C. tijdens een vorstperiode ook regelmatig uit de Noordpool afkomstige sneeuwstormen voor. De laagst gemeten temperatuur in Washington D.C. bedraagt −26 °C in februari 1899.
De zomers in Washington D.C. zijn daarentegen in het algemeen juist heet, maar daarnaast ook vochtig; de temperatuur kan in de zomers oplopen tot boven de 30 °C. De hoogste gemeten temperatuur in de stad bedraagt 41 °C en werd zowel in augustus 1918 als in juli 1930 gemeten. Naast hoge temperaturen worden de zomers ook gekenmerkt door een enkele orkaan waardoor de stad bijna jaarlijks wordt getroffen. De heftigste orkanen vonden plaats in 1896, 1933, 1954, 1972 en in 2003. Die orkanen gingen vaak ook gepaard met overstromingen.
Demografie.
Bij de volkstelling van 2010 telde Washington D.C. 601.723 inwoners. In 2000 waren dat er nog 572.059 inwoners, een daling van 5,7% ten opzichte van 1990, toen er nog 606.900 mensen woonden, en zelfs 28% minder dan in 1950 toen Washington met meer dan 800.000 inwoners tot de grootste steden van het land behoorde. Met bijna 50,7% van de bevolking zijn Afro-Amerikanen de belangrijkste groep terwijl iets meer dan één derde blank is. De bevolkingsdichtheid bedroeg in 2010 3.597,3 per km². De oorzaak van de bevolkingsafname is de stroom van Amerikanen uit de middenklasse die vanuit de stad naar de meer welvarende voorsteden in Virginia en Maryland trekken. De Greater Washington Metropolitan Area, die naast D.C. ook delen van Maryland, Virginia en West Virginia beslaat, telt zo'n 5,5 miljoen inwoners.
Door de status als hoofdstad en de vestiging van vele buitenlandse ambassades in de stad kent D.C. een hoog percentage aan buitenlanders onder de bevolking.
Van de bevolking is 12,2% ouder dan 65 jaar. Zij bestaat voor 43,8% uit eenpersoonshuishoudens. De werkloosheid bedraagt 5,8% (cijfers volkstelling 2000). Het gemiddelde inkomen per hoofd van de bevolking bedraagt circa $28.659 hetgeen boven het landelijke gemiddelde ligt. 
Ongeveer 11,3% van de bevolking van Washington bestaat uit hispanics en latino's, 60% is van Afrikaanse oorsprong en 2,7% van Aziatische oorsprong. De kleine Chinese gemeenschap woont vooral in Chinatown.
Toerisme.
Washington D.C. heeft vele bezienswaardigheden en is een grote trekpleister van de Verenigde Staten. De National Mall is een groot open park in het midden van de stad en heeft veel monumenten gewijd aan Amerikaanse leiders. Ook verbindt het park het Witte Huis met het Capitool. In het midden van het park staat het Washington Monument dat werd opgericht voor George Washington. Andere gedenktekenen nabij de National Mall zijn de Jefferson, Mason, Lincoln, Roosevelt, World War II, Korean War Veterans, Vietnam Veterans, Albert Einstein, US Navy en District of Columbia War Memorials.
Ook het Smithsonian Institution is gevestigd in dit district. Het Smithsonian is een onderzoeksinstituut en heeft gratis toegankelijke musea waaronder het Anacostia Museum, Arthur M. Sackler Gallery, Hirshhorn Museum and Sculpture Garden, National Air and Space Museum, National Museum of American History, National Museum of African American History and Culture, National Museum of the American Indian, National Museum of Natural History, National Portrait Gallery, National Postal Museum, Smithsonian American Art Museum, Renwick Gallery en het Smithsonian National Zoological Park.
Ook naast de musea die deel van het Smithsonian uitmaken zijn er vele (kunst-) musea, waaronder de National Gallery of Art en het National Museum of Women in the Arts. Ook de United States Botanic Garden is vrij toegankelijk. Andere musea zijn het National Museum of Health and Medicine en het United States Holocaust Memorial Museum.
De Library of Congress en de National Archives hebben duizenden documenten die elke periode uit de Amerikaanse geschiedenis beslaan. Een paar van deze documenten zijn de Amerikaanse Onafhankelijkheidsverklaring, de Grondwet van de Verenigde Staten en de Bill of Rights.
Het District of Columbia beheert zijn eigen openbare bibliotheken met 27 vestigingen verspreid door de stad. De hoofdvestiging, ontworpen door architect Ludwig Mies van der Rohe, werd in augustus 1972 geopend en is bekend als de Martin Luther King Jr. Memorial Library.
Andere bezienswaardigheden in het district zijn onder andere Arena Stage, Chinatown, Basilica of the National Shrine of the Immaculate Conception, de Ukrainian Catholic National Shrine of the Holy Family, Blair House, Cathedral of St. Matthew the Apostle, Folger Shakespeare Library, Ford's Theatre, Frederick Douglass National Historic Site, International Spy Museum, National Building Museum, National Geographic Society, The Awakening, Old Post Office Building, Theodore Roosevelt Island, Franciscan Monastery, Victims of Communism Memorial en de Washington National Cathedral.
Symboliek.
Het zegel van Washington D.C. dateert uit 1871 en toont op de voorgrond Vrouwe Justitia die een krans hangt aan een standbeeld van George Washington. Boven in het zegel staat DISTRICT OF COLUMBIA en onder in het zegel staat 1871, het jaar waarin het bestuur van Washington D.C. voor het laatst werd gereorganiseerd, en JUSTITIA OMNIBUS, het motto van de stad wat vertaald kan worden met rechtvaardigheid voor allen. Op de achtergrond rijdt links een stoomtrein over een viaduct langs de opkomende zon voorbij en aan de rechterkant wordt het Capitool afgebeeld met daarachter de Potomac die het federale district van Virginia scheidt. Ook bevinden zich onder in het zegel bij Vrouwe Justitia een adelaar en landbouwproducten.
De vlag van Washington werd aangenomen op 15 oktober 1938, nadat eerder dat jaar al was besloten dat er een vlag zou komen. De vlag was in 1921 ontworpen door Charles A. R. Dunn en toont een wit vlak met twee rode horizontale banden met daarboven drie sterren. De vlag is gebaseerd op het familiewapen van George Washington dat sinds de twaalfde eeuw werd gebruikt. In 2002 bestonden er plannen om de vlag te veranderen door op de rode strepen de tekst "TAXATION WITHOUT REPRESENTATION" te plaatsen als protest omdat de inwoners van de stad belasting betalen, maar niet worden vertegenwoordigd in het parlement. Dit is een verwijzing naar de leus die de Amerikaanse kolonisten gebruikten in hun streven naar onafhankelijkheid van het Verenigd Koninkrijk, "No taxation without representation!" Nadat het plan de gemeenteraad was doorgekomen, werd het uiteindelijk door de burgemeester tegengehouden.
Naast een vlag en een zegel heeft Washington D.C. ook enkele andere symbolen waaronder een officiële boom, de scharlaken eik, een officiële vrucht, de kers en een officiële vogel, de Amerikaanse boslijster.
Sport.
Andere professionele en semiprofessionele teams zijn het Australisch voetbalteam Baltimore Washington Eagles, vrouwelijk voetbalteam D.C. Divas, de Minor League Football D.C. Explosion, het rugbyteam van de Rugby Super League en andere teams in de Potomac Rugby Union en de Washington Cricket League. De stad was verder de thuisbasis voor de WUSA Washington Freedom en de Washington Wave (van 1987 tot 1989). Gedurende het NLL seizoen 2000-2002 verbleef ook Washington Power in de stad. De Washington D.C. Slayers spelen in de American National Rugby League.
In de 20e eeuw waren er twee Major League Baseball-teams met de naam Washington Senators. Later werden die teams hernoemd tot de Minnesota Twins en Texas Rangers. In de 19e eeuw waren de Washington Nationals, Washington Statesmen en Washington Senators gevestigd in de stad.
Washington was de thuisbasis voor meerdere Negro league baseball-teams, waaronder de Homestead Grays, Washington Black Senators, Baltimore Elite Giants, Washington Pilots en de Washington Potomacs.
De Capital One Arena in Chinatown, thuishaven van de Capitals, Mystics, Wizards en de Georgetown Hoyas, huisvest ook concerten, World Wrestling Entertainment (professioneel worstelen) en andere evenementen. Deze arena heeft het oude Capital Centre vervangen. Sinds de opening in 1997 heeft de arena bijgedragen aan de gentrificatie van de wijk.
Het voetbalteam van de stad, DC United, is het meest succesvolle team in de geschiedenis van de Major League Soccer met vier kampioenschappen en tien andere overwinningen. Washington was in 1994 met het Robert F. Kennedy Memorial Stadium speelstad voor het WK voetbal.
Media.
Kranten.
"The Washington Post" is de oudste en meest gelezen krant in Washington D.C. en heeft zich ontwikkeld tot een van de meest gerenommeerde dagbladen in de Verenigde Staten. De krant verkreeg faam door het aan de kaak stellen van het Watergateschandaal. The Washington Post heeft ook een dagelijkse gratis krant, "Express", waarin evenementen, sporten en entertainment worden samengevat. De meer conservatieve dagelijkse "The Washington Times" en gratis wekelijkse "Washington City Paper" hebben ook een substantieel lezerspubliek. Op 1 februari 2005 debuteerde de gratis dagelijkse "The Washington Examiner" die werd gevormd door een keten van kranten uit voorsteden die bekendstaan als de "Journal Newspapers".
De wekelijkse "Washington Blade" en "Metro Weekly" concentreren zich op de homoseksuele gemeenschap en de "Washington Informer" en de "The Washington Afro American" op de Afro-Amerikaanse gemeenschap. "Street Sense" is een daklozenkrant.
Veel buurten in het district hebben hun eigen kranten. Sommige van deze hebben "The Current Newspapers" met edities voor Dupont Circle, Foggy Bottom, Georgetown, Chevy Chase en Upper Northwest. Het Capitool heeft een krant genaamd "The Capitol Hill Current/Voice of the Hill". Andere kranten zijn "In-Towner", "Hill Rag". "East of the River", "D.C. North" en "The Southwester". Daarnaast zijn er meerdere gespecialiseerde kranten die het Amerikaanse Congres dienen waaronder "Roll Call" en "The Hill".
Televisie.
De binnenstad wordt bediend door meerdere lokale televisiestations en is het op acht na grootste marktgebied in de Verenigde Staten met 2.308.290 huizen (2,05% van de populatie). Grote netwerkfilialen zijn WRC 4 (NBC), WTTG 5 (Fox), WJLA 7 (ABC), WUSA 9 (CBS), WDCW 50 (The CW), WDCA 20 (MyNetwork TV), WETA 26 en WHUT 32.
Kanaal 4, 5 en 20 zijn stations in het bezit van en beheerd door de verschillende netwerken. Publieke kabeltelevisie wordt aangeboden door de Public Access Corporation of the District of Columbia waarbij op twee kanalen simultaan wordt uitgezonden op beide lokale kabelnetwerken. Eén kanaal is gewijd aan religieuze programmering en het andere kanaal biedt diverse programmering. Een regionaal nieuwskanaal, News Channel 8, wordt op kanaal 8 aangeboden in Washington D.C. en omringende gemeenschappen. Bovendien kunnen de meeste televisiestations uit Baltimore worden gezien in de regio Washington.
Spaanstalige televisie wordt vertegenwoordigd door Telemundo WZDC-LP 25 en TeleFutura WMDO-CA 47, maar dit zijn televisiestations die beperkt zijn tot het Capital Beltway gebied. Univision's WFDC 14 is een gewoon station en kan worden ontvangen tot in Baltimore. Op 10 april 2007 schakelde WZDC-LP over van kanaal 64 naar 25 omdat de hoge band van UHF kanalen worden stopgezet in de digitale overschakeling in 2009. Het overschakelen was ook bedoeld om de dekking te vergroten. Aanvankelijk hadden gebruikers last van storingen in Montgomery County en Howard County.
De stations van Univision en Telefutura wisselden op 1 januari 2006 van roepletter waardoor Univision het enige Spaanstalige station werd waar in heel Washington D.C. naar gekeken kan worden. Het Univision netwerk verhuisde van het beperkte kanaal 27 naar het volledige kanaal 14, Univision's jeugd-georiënteerde TeleFutura netwerk wisselde van 14 naar 27. De verandering zorgde ervoor dat Univision en TeleFutura ook op kabeltelevisie van kanaal moesten veranderen.
Verscheidene kabeltelevisienetwerken hebben hun hoofdkantoren in Washington D.C., waaronder C-SPAN in Capitol Hill, BET in Noord-Oost D.C., National Geographic Channel in Downtown, en Discovery Channel in Silver Spring, net als PBS in Alexandria. Ook de grote omroepen en kabelmaatschappijen, waaronder NBC, ABC, CBS, FOX en CNN zijn behoorlijk aanwezig in Washington D.C., net als globale zenders zoals de BBC, CBC en Al Jazeera.
Radio.
De stad kent een grote verscheidenheid aan muziekstations. WIHT uit Rockville (99,5) biedt vooral eigentijdse muziek aan terwijl WTGB en WWDC (94,7 FM en 101,1 FM) voornamelijk Rock-'n-roll uitzenden. Urban pop wordt gedraaid op WPGC (95,5 FM), WHUR (96,3 FM), WMMJ (102,3 FM), WKYS (93,9 FM) en Radio CPR (97,5 FM). Twee grote stations die Christelijke muziek uitzenden zijn WGTS (91,9 FM) en WPER (89,9 FM).
Er zijn talrijke stations met praatprogramma`s over sport, nieuws, en lokale thema's. Tot de belangrijkste behoren WJFK (106,7 FM), WMAL (630 AM, conservatief), WWRC (1260 AM, progressief), WOL 1450 AM (lokaal), en WTEM (980 AM, sport). Triple X ESPN Radio (92,7 FM/94,3 FM/730 AM) is een sportstation dat gerund wordt door Daniel Snyder, de eigenaar van het Washington Football Team. Verder is er WAVA 105,1 FM en WAVA 780 AM (christelijk), WTOP (103,5 FM, nieuws) en WWWT (1500 AM/107,7 FM). Radioduo`s Don and Mike en Ron and Fez hebben beide grote successen op WJFK gekend. Ron en Fez wordt tegenwoordig uitgezonden op XM Satellite Radio via het netwerk van de studio uit New York.
WOL 1450 AM, WKYS 93,9 FM, en WMMJ 102,3 zijn van Radio One, het grootste Afro-Amerikaanse mediaconglomeraat van het land. Radio One werd opgericht door Cathy Hughes, een prominent figuur op de radio in Washington sinds haar dagen bij WHUR.
Twee zenders, WAMU 88,5 FM (uitgezonden vanuit de American University) en WETA 90,9 FM, zenden programma`s van de National Public Radio uit. Andere zenders in Washington zijn WASH 97,1 FM, WMZQ 98,7 FM (countrymuziek), WLZL El Zol 99,1 FM (Latin/Tropisch), WBIG 100,3 FM (classic hits), WPRS Praise 104,1 FM (gospel), WPGC 1580 AM (gospel), WPFW 89,3 FM (jazz en progressief), WJZW 105,9 FM (jazz) en WRQX 107,3 FM. In sommige delen van de stad en voorstad Maryland kan geluisterd worden naar WMUC 88,1 FM, de enige overgebleven schoolradio in het gebied. Bovendien kunnen de meeste grote radiostations uit Baltimore in het centrum van Washington beluisterd worden.
XM Satellite Radio en NPR zijn gevestigd in Washington, net als de Voice of America, de internationale radiozender van de Amerikaanse overheid.
Onderwijs.
Het openbare schoolsysteem in de stad wordt beheerd door District of Columbia Public Schools en bestaat uit meer dan 150 scholen en onderwijsinstellingen. In 2005-2006 waren er 54.800 studenten ingeschreven in het schoolsysteem.
Washington kent een aantal hoog aangeschreven universiteiten zoals Georgetown University, George Washington University en de Paul H. Nitze School of Advanced International Studies. Andere universiteiten in Washington zijn onder meer American University, Howard University en George Mason University.
Infrastructuur.
Gezondheid.
Het Washington Hospital Center is een non-profit privéziekenhuis en heeft de grootste ziekenhuiscampus. Het ziekenhuis is volgens HCIA en "U.S. News &amp; World Report" een van de beste in de Verenigde Staten.
Aangrenzend aan de campus zijn het National Rehabilitation Hospital en het Children's National Medical Center gevestigd. Beide worden, evenals het Washington Hospital Center zelf, gerekend tot de betere ziekenhuizen van het land. Het Specialty Hospital of Washington is een ziekenhuis voor spoedgevallen en gespecialiseerde behandelingen voor langere termijn, dat werd opgericht in 1995 in het noordoosten van de stad.
Drie universiteiten in Washington D.C. (George Washington, Georgetown en Howard) hebben bijbehorende medische scholen en ziekenhuizen. De drie ziekenhuizen worden beschouwd als goede instellingen. Het George Washington University Medical Center verwierf bekendheid toen het het leven redde van Ronald Reagan toen die in 1981 werd neergeschoten. De eerstehulpafdeling van het ziekenhuis is naar Reagan vernoemd. Het Universitair Medisch Centrum van Georgetown huisvest het Lombardi Cancer Center, het enige kankerbehandelingscentrum in de regio.
Het oudste nog steeds werkende ziekenhuis in de stad is Procidence Hospital dat in 1861 door Abraham Lincoln werd gesticht. Er zijn daarnaast nog drie non-profit privéziekenhuizen in Washington D.C.: Sibley Memorial Hospital, Hadley Memorial en Greater Southeast Community Hospital.
Tot 2001 konden de inwoners van de stad alleen naar het D.C. General Hospital om zorg te verkrijgen, maar dat werd gesloten door burgemeester Anthony A. Williams. De meeste patiënten werden overgenomen door het Greater Southeast en het Prince George's Hospital in Maryland. Burgemeester Williams stelde in 2005 een State of the Art-faciliteit voor; het National Capital Medical Center. Het werd gebouwd op de campus van D.C. General in samenwerking tussen de stad en de universiteit van Georgetown. Uit een analyse van de kosten bleek dat deze veel hoger waren dan verwacht en de steun voor het project nam snel af. In 2006 maakte Williams bekend dat hij een project van 72 miljoen Amerikaanse dollar steunde voor een nieuw zorgcomplex.
Er zijn drie psychiatrische ziekenhuizen in de stad: Riverside Hospital, St. Elizabeths Hospital en het Psychiatric Institute of Washington.
Een prominent ziekenhuis in Washington D.C. was het Walter Reed Army Medical Center, een militair ziekenhuis voor het Amerikaanse leger. Het ziekenhuis had 5.500 bedden en bood zorg aan militairen vanuit alle takken van het leger, de president, de vicepresident en congresleden. Het ziekenhuis is in 2011 gesloten zodat het in een grotere faciliteit in Bethesda kon worden gehuisvest. Veteranen krijgen zorg in het Veterans' Affairs Medical Center.
Nutsbedrijven.
Washington D.C. haalt zijn drinkwater uit de Potomac. Het Washington Aqueduct, dat beheerd wordt door het Army Corps of Engineers, zorgt voor de watervoorraad en behandelingsfaciliteiten waaronder de Dalecarlia en McMillan reservoirs. Behandeld water wordt gedistribueerd door de District of Columbia Water and Sewer Authority. In juli 2007 wezen testen uit dat er onveilige hoeveelheden chloor en lood in het water zaten.
Verkeer en vervoer.
Wegen.
De belangrijkste straten in Washington zijn Pennsylvania Avenue die het Witte Huis met het Capitool verbindt, Constitution Avenue die langs de noordkant van het Capitool en parallel aan de National Mall loopt en Independence Avenue ten zuiden van ervan. De driehoek die gevormd wordt door Pennsylvania Avenue, Constitution Avenue en 14th Street wordt de Federal Triangle genoemd. Constitution Avenue is onderdeel van de U.S. Route 50.
Metro en bussen.
Washington heeft een uitgebreid metronetwerk en er rijden ook veel stadsbussen. Het grootste spoorwegstation van de stad is het Union Station.
Luchtvaart.
Washington D.C. kan gebruikmaken van drie grote luchthavens: twee in Virginia en een in Maryland. Ronald Reagan Washington National Airport is het dichtstbij, in Arlington County, Virginia, aan de overkant van de Potomac vanaf Hains Point, en is bereikbaar via de metro van Washington. De luchthaven is gemakshalve in downtown gevestigd, maar heeft beperkte vluchten naar andere luchthavens in de Verenigde Staten vanwege lawaai en veiligheidsaspecten. De meeste internationale vluchten vertrekken en komen binnen op Washington Dulles International Airport dat 42 kilometer ten westen van de stad ligt in Fairfax en Loudoun. Dulles is de op-een-na drukste internationale luchthaven van de oostkust. Dulles is een hub van United Airlines maar biedt ook goedkope diensten aan van JetBlue en Southwest. Het aantal goedkope vluchten is wel afgenomen nadat Independence Air, dat zijn hoofdkantoor bij Dulles had, in januari 2006 stopte. Sinds 2022 is Dulles ook per metro te bereiken. Daarnaast is er een stadsbus en ook zijn er shuttle-bussen die passagiers van en naar (hotels in) de stad vervoeren.
Baltimore-Washington International Thurgood Marshall Airport ligt circa 50 kilometer ten noordoosten van de stad in Anne Arundel County, vlak bij Baltimore.
Overige luchtvaartbewegingen vinden plaats via meerdere kleinere luchthavens zoals Montgomery County Airpark, College Park Airport, Potomac Airfield en Manassas Regional Airport. Sinds 2003 is toegang tot de luchthavens die dicht bij de stad liggen beperkt door een Air Defense Identification Zone (ADIZ).
Stedenbanden.
Washington D.C. heeft veertien partnersteden:

</doc>
<doc id="27298" url="https://nl.wikipedia.org/wiki?curid=27298" title="DC">
DC



</doc>
<doc id="27299" url="https://nl.wikipedia.org/wiki?curid=27299" title="The Mall">
The Mall



</doc>
<doc id="27300" url="https://nl.wikipedia.org/wiki?curid=27300" title="RMI">
RMI



</doc>
<doc id="27301" url="https://nl.wikipedia.org/wiki?curid=27301" title="Witte Huis (Washington)">
Witte Huis (Washington)

Het Witte Huis (Engels: "The White House") is het werkterrein en de ambtswoning van de zittende president van de Verenigde Staten. Het gebouw is als centrum van de speciaal als hoofdstad ontworpen stad Washington gebouwd, als een van de pijlers van de drie machten ("trias politica"): de uitvoerende macht.
Het adres van het Witte Huis is 1600 Pennsylvania Avenue NW, 20500 Washington D.C. Het staat in het zogenaamde President's Park.
'Het Witte Huis' wordt vaak gebruikt als metonymie voor de uitvoerende (regerende) macht in de Verenigde Staten. Bijvoorbeeld: "Het Witte Huis heeft besloten dat dit soort kwesties voortaan verboden zijn." Men bedoelt dan dat de president of zijn regering dit besloten heeft.
Het Witte Huis staat afgebeeld op het biljet van 20 dollar.
President Joe Biden en zijn vrouw zijn de huidige bewoners van het Witte Huis. Er woont geen personeel.
Geschiedenis.
Het Witte Huis werd gebouwd na de creatie van het District of Columbia in 1790. De toenmalige president George Washington wees samen met planoloog Pierre L'Enfant de locatie van het nog te bouwen Witte Huis aan. De Ier James Hoban kreeg na een competitie tussen negen personen de opdracht om het Witte Huis te gaan bouwen. Model bij de bouw stond het Leinster House in Dublin in Ierland, waarin vandaag de dag het Ierse parlement is gehuisvest.
De bouw van het Witte Huis was op 1 november 1800 afgerond na een periode van 8 jaar bouwen. De kosten bedroegen $ 232.371,83. gelijk aan 2,4 miljoen dollar in 2005.
De aanvankelijke naam van het Witte Huis was het "Executive Mansion". In 1798 werd het huis voor het eerst wit geschilderd, ter bescherming. Tijdens de oorlog van 1812 lukte het de Engelsen om de gloednieuwe stad Washington in te nemen. Uit wraak staken de Engelse troepen onder leiding van David Milne de gebouwen in Washington in brand. Dit gebeurde in de nacht van 24 op 25 augustus 1814.
De legende is dat het pand overleefde en opnieuw geverfd moest worden om de brandplekken te verbergen. Gekozen zou zijn voor de kleur wit, waarna het pand zijn nieuwe naam kreeg. Aangezien het eerste bewijs voor de term 'Het Witte Huis' reeds stamt uit 1811, is het onwaarschijnlijk dat dit pas de eerste keer was dat het huis wit geschilderd werd. Pas in 1901 werd de naam Witte Huis officieel.
Het Witte Huis omvat meer dan het bekende, hoge hoofdgebouw, de Executive Residence. Er zijn twee lage vleugels. In 1902 werd de westvleugel gebouwd en hierin bevinden zich tegenwoordig het Oval Office en andere werkruimten. In 1942 werd de oostvleugel gebouwd.
Voor het publiek was het tot ver in de 20e eeuw mogelijk om binnen te wandelen. In 1829 was de gekozen president Andrew Jackson genoodzaakt om in een hotel te verblijven toen ruwweg 20.000 burgers de verkiezingsoverwinning in het Witte Huis vierden. Inmiddels zijn de veiligheidsmaatregelen aanzienlijk strikter.
Indeling.
In het centrale, eind-18e-eeuwse hoofdgebouw van het Witte Huis bevinden zich op de begane grond de staatsievertrekken voor ceremoniële ontvangsten en bijeenkomsten. Op de eerste verdieping zijn de representatieve privévertrekken van de president. Daarboven bevindt zich nog een van buitenaf nauwelijks zichtbare verdieping met moderner en comfortabeler ingerichte kamers voor de president en zijn gezin.
Vanuit het hoofdgebouw zijn er twee gangen die leiden naar de oostelijke en westelijke zijvleugel. De oostvleugel, of "East Wing" omvat de entree voor bezoekers, alsmede de werkvertrekken van de vrouw van de president, de "first lady". Onder de East Wing bevindt zich een in 1942 aangelegde bunker met daarin het militaire communicatiecentrum van het Witte Huis.
In de westvleugel, of "West Wing" bevinden zich de werkvertrekken van de president, de vicepresident, de stafchef en de nationale veiligheidsadviseur en hun medewerkers. Daarnaast zijn hier nog de "Cabinet Room", waar het kabinet vergadert, en enkele kleinere vergaderkamers. Aan de tuinkant van de West Wing is het "Oval Office", de ceremoniële werkkamer van de president. In de kelder van de westvleugel bevindt zich onder meer de "Situation Room". Die omvat een reeks van niet af te luisteren ruimtes, waar tijdens crisissituaties vergaderd en gecommuniceerd kan worden.
In cijfers omvat het Witte Huis:

</doc>
<doc id="27302" url="https://nl.wikipedia.org/wiki?curid=27302" title="Capitool (Washington)">
Capitool (Washington)

Het Capitool in de wijk "Capitol Hill" van de Amerikaanse hoofdstad Washington is de zetel van de volksvertegenwoordiging van de Verenigde Staten, de wetgevende macht in de trias politica.
In het Capitool zetelen zowel de Amerikaanse Senaat (vertegenwoordiging van twee senatoren per staat) als het Amerikaanse Huis van Afgevaardigden (evenredige vertegenwoordiging naar grootte van de staat), tezamen het Congres genoemd.
Het Capitool is van het Witte Huis gescheiden door de National Mall, om symbolisch de scheiding met de uitvoerende macht (de president) aan te geven. Het Capitool is een verwijzing naar de staatsmacht van het klassieke Rome, waar de Capitolijn de belangrijkste van de Zeven Heuvelen was en die de tempel van Juno herbergde, die daar over de Romeinse munt waakte.
Geschiedenis van het gebouw.
De bouwwerkzaamheden van het Capitool begonnen op 18 september 1793. Met een maçonnieke ceremonie werd door George Washington (gekleed als vrijmetselaar) de hoeksteen van het Capitool gelegd. Bij de bouw lieten de architecten zich veelvuldig inspireren door Romeinse architectuurtypen en (vrijmetselaars)symboliek. Voor de bouw en het hakken en vervoeren van stenen werden slaven gebruikt. Het Senaatsgedeelte werd opgeleverd in 1800, terwijl het Huis van Afgevaardigden-gedeelte pas in 1811 gereed was. Al snel echter werd het Capitool deels verwoest door de Britten gedurende de Oorlog van 1812. Herstelwerkzaamheden begonnen in 1815 en duurden 15 jaar. De herbouw werd geleid door de architect Benjamin Latrobe. In 1850 werd het gebouw nog eens uitgebreid.
Bestorming van het Capitool in 2021.
Op 6 januari 2021 werd het Capitool bestormd door aanhangers van de toenmalige Amerikaanse president Donald Trump. De bestorming vond plaats tijdens de verenigde vergadering van het Congres over de bekrachtiging van de verkiezingswinst van de toen aankomende president Joe Biden. Deze zitting werd afgebroken en de congresleden werden in veiligheid gebracht.
Details.
Opvallend aan het Capitool is dat het in de neoclassicistische stijl gebouwd is. Verdere neoclassicistische bouwwerken in Washington zijn onder meer het Lincoln Memorial en het Witte Huis.
In het Capitool staan bustes van personen die verdienstelijk waren voor de Verenigde Staten, allen Amerikanen met uitzondering van de Belg Pater Damiaan.
Koepel.
Centraal punt is de rotunda van het Capitool, bekroond met een koepel met een diameter van ca. 30 meter. Op de koepelschildering "De apotheose van Washington" staan onder meer de presidenten Abraham Lincoln en Ulysses S. Grant. Deze gietijzeren koepel is pas in 1863 voltooid en verving een veel kleinere, houten koepel uit 1812.

</doc>
<doc id="27303" url="https://nl.wikipedia.org/wiki?curid=27303" title="Remote method invocation">
Remote method invocation

Remote Method Invocation of kortweg RMI is de manier die door Sun is ontwikkeld om Java-objecten met elkaar te laten communiceren. Hierdoor is het mogelijk om Java-objecten die zich op verschillende computers bevinden te laten samenwerken. RMI werkt alleen met softwarecomponenten die in Java geschreven zijn (om ook niet-java programma's te kunnen aanroepen moet RMI over IIOP worden gebruikt, kortweg RMI-IIOP). Omdat Java geschikt is voor vrijwel alle hardware-platforms kan er met behulp van RMI wel een gedistribueerd systeem over meerdere hardwareplatforms worden gerealiseerd.
RMI is de Javaversie van wat algemeen bekend is als Remote procedure call, oftewel RPC.

</doc>
<doc id="27304" url="https://nl.wikipedia.org/wiki?curid=27304" title="Nasikabatrachidae">
Nasikabatrachidae

Nasikabatrachidae is een familie van kikkers.
Er zijn twee soorten bekend, behorende tot het geslacht "Nasikabatrachus". De groep werd voor het eerst wetenschappelijk beschreven door Biju en Franky Bossuyt in 2003. Tot 2017 was er één soort bekend.
De twee vertegenwoordigers zijn gravende soorten, die een aparte lichaamsbouw hebben. Dit is de reden dat de kikkers tot een geheel aparte familie worden gerekend.

</doc>
<doc id="27306" url="https://nl.wikipedia.org/wiki?curid=27306" title="RMI-IIOP">
RMI-IIOP

RMI-IIOP, wat staat voor RMI interface over de CORBA IIOP bus, is een techniek om interprocescommunicatie tussen Javaprogramma's en programma's in andere omgevingen te kunnen uitvoeren. Het is een combinatie van het Java-specifieke RMI en het taalonafhankelijke Internet Inter Orb Protocol.

</doc>
<doc id="27307" url="https://nl.wikipedia.org/wiki?curid=27307" title="Universal Description Discovery and Integration">
Universal Description Discovery and Integration

Universal Description, Discovery and Integration, kortweg UDDI, is een op XML gebaseerd register voor bedrijven (wereldwijd), waarmee het mogelijk is voor deze bedrijven om zichzelf en de diensten (webservices) die ze leveren, via het Internet te presenteren. Het uiteindelijke doel is het stroomlijnen van online transacties door het voor bedrijven mogelijk te maken elkaar te vinden, en om hun systemen te kunnen laten samenwerken. Dit laatste wordt echter niet door UDDI ondersteund, daarvoor bestaan andere protocollen.
UDDI wordt wel beschouwd als een combinatie van telefoonboek en gouden gids: zoeken op bedrijf, product, dienst en locatie is mogelijk. UDDI wordt ondersteund door veel belangrijke spelers in de ICT-industrie. Het is ontwikkeld door IBM, Microsoft en Ariba.
Categorieën.
UDDI bestaat uit drie categorieën die ook weleens de 'colored pages' (gekleurde pagina's) worden genoemd.

</doc>
<doc id="27308" url="https://nl.wikipedia.org/wiki?curid=27308" title="UDDI">
UDDI



</doc>
<doc id="27310" url="https://nl.wikipedia.org/wiki?curid=27310" title="CVS">
CVS

CVS is een afkorting voor onder meer:

</doc>
<doc id="27311" url="https://nl.wikipedia.org/wiki?curid=27311" title="WSDL">
WSDL



</doc>
<doc id="27312" url="https://nl.wikipedia.org/wiki?curid=27312" title="Web Services Description Language">
Web Services Description Language

Web Service Description Language, of kortweg WSDL is een XML-taal waarmee de interfaces van webservices kunnen worden beschreven. Over het algemeen zullen deze WSDL-documenten voornamelijk door applicaties gelezen worden en beschikbaar zijn voor aanroepende applicaties.
De binding-style en use van de WSDL.
De WSDL binding beschrijft hoe de service gebruikmaakt van het berichtenprotocol, met name SOAP. Een WSDL SOAP binding kent 2 stijlsoorten: RPC (Remote Procedure Call) of Document. Het gebruik van een SOAP binding is of 'encoded' of 'literal'.
Dit uit zich in de structuur van het te verzenden SOAP-bericht. Het is essentieel om te weten met welk soort WSDL-bestand je aan het werk bent. Sommige technieken, zoals JAX-WS ondersteunen alleen document/literal en niet rpc/encoded. En andere technieken vice versa.
WS-I (Web Services Interoperability) Basic Profile schrijft het gebruik van document/literal voor.
rpc/encoded wordt beschouwd als verouderd en dient niet meer gebruikt te worden.
Een WSDL-document hoeft niet manueel opgesteld te worden. Er zijn voor bijna elke programmeertaal hulpmiddelen aanwezig waarmee WSDL-documenten op eenvoudige wijze gegenereerd kunnen worden, om ze zodoende via SOAP aanroepbaar te maken.
Voorbeeld van een WSDL-bestand.
Hier is een voorbeeld van een gestructureerd WSDL 2.0 document:
&lt;?xml version="1.0" encoding="UTF-8"?&gt;
&lt;description xmlns="http://www.w3.org/ns/wsdl" 
 xmlns:tns="http://www.example.com/wsdl20sample" 
 xmlns:whttp="http://www.w3.org/ns/wsdl/http"
 xmlns:wsoap="http://www.w3.org/ns/wsdl/soap"
 targetNamespace="http://www.example.com/wsdl20sample"&gt;
&lt;!-- Abstract types --&gt;
 &lt;types&gt;
 &lt;xs:schema xmlns="http://www.example.com/wsdl20sample"
 xmlns:xs="http://www.w3.org/2001/XMLSchema" 
 targetNamespace="http://www.example.com/wsdl20sample"&gt;
 &lt;xs:element name="request"&gt;
 &lt;xs:complexType&gt;
 &lt;xs:sequence&gt;
 &lt;xs:element name="header" maxOccurs="unbounded"&gt;
 &lt;xs:complexType&gt;
 &lt;xs:simpleContent&gt;
 &lt;xs:extension base="xs:string"&gt;
 &lt;xs:attribute name="name" type="xs:string" use="required"/&gt;
 &lt;/xs:extension&gt;
 &lt;/xs:simpleContent&gt;
 &lt;/xs:complexType&gt;
 &lt;/xs:element&gt;
 &lt;xs:element name="body" type="xs:anyType" minOccurs="0"/&gt;
 &lt;/xs:sequence&gt;
 &lt;xs:attribute name="method" type="xs:string" use="required"/&gt;
 &lt;xs:attribute name="uri" type="xs:anyURI" use="required"/&gt;
 &lt;/xs:complexType&gt;
 &lt;/xs:element&gt;
 &lt;xs:element name="response"&gt;
 &lt;xs:complexType&gt;
 &lt;xs:sequence&gt;
 &lt;xs:element name="header" maxOccurs="unbounded"&gt;
 &lt;xs:complexType&gt;
 &lt;xs:simpleContent&gt;
 &lt;xs:extension base="xs:string"&gt;
 &lt;xs:attribute name="name" type="xs:string" use="required"/&gt;
 &lt;/xs:extension&gt;
 &lt;/xs:simpleContent&gt;
 &lt;/xs:complexType&gt;
 &lt;/xs:element&gt;
 &lt;xs:element name="body" type="xs:anyType" minOccurs="0"/&gt;
 &lt;/xs:sequence&gt;
 &lt;xs:attribute name="status-code" type="xs:anySimpleType" use="required"/&gt;
 &lt;xs:attribute name="response-phrase" use="required"/&gt;
 &lt;/xs:complexType&gt;
 &lt;/xs:element&gt;
 &lt;/xs:schema&gt;
 &lt;/types&gt;
&lt;!-- Abstract interfaces --&gt;
 &lt;interface name="RESTfulInterface"&gt;
 &lt;fault name="ClientError" element="tns:response"/&gt;
 &lt;fault name="ServerError" element="tns:response"/&gt;
 &lt;fault name="Redirection" element="tns:response"/&gt;
 &lt;operation name="Get" pattern="http://www.w3.org/ns/wsdl/in-out"&gt;
 &lt;input messageLabel="GetMsg" element="tns:request"/&gt;
 &lt;output messageLabel="SuccessfulMsg" element="tns:response"/&gt;
 &lt;/operation&gt;
 &lt;operation name="Post" pattern="http://www.w3.org/ns/wsdl/in-out"&gt;
 &lt;input messageLabel="PostMsg" element="tns:request"/&gt;
 &lt;output messageLabel="SuccessfulMsg" element="tns:response"/&gt;
 &lt;/operation&gt;
 &lt;operation name="Put" pattern="http://www.w3.org/ns/wsdl/in-out"&gt;
 &lt;input messageLabel="PutMsg" element="tns:request"/&gt;
 &lt;output messageLabel="SuccessfulMsg" element="tns:response"/&gt;
 &lt;/operation&gt;
 &lt;operation name="Delete" pattern="http://www.w3.org/ns/wsdl/in-out"&gt;
 &lt;input messageLabel="DeleteMsg" element="tns:request"/&gt;
 &lt;output messageLabel="SuccessfulMsg" element="tns:response"/&gt;
 &lt;/operation&gt;
 &lt;/interface&gt;
&lt;!-- Concrete Binding Over HTTP --&gt;
 &lt;binding name="RESTfulInterfaceHttpBinding" interface="tns:RESTfulInterface" 
 type="http://www.w3.org/ns/wsdl/http"&gt;
 &lt;operation ref="tns:Get" whttp:method="GET"/&gt;
 &lt;operation ref="tns:Post" whttp:method="POST" 
 whttp:inputSerialization="application/x-www-form-urlencoded"/&gt;
 &lt;operation ref="tns:Put" whttp:method="PUT" 
 whttp:inputSerialization="application/x-www-form-urlencoded"/&gt;
 &lt;operation ref="tns:Delete" whttp:method="DELETE"/&gt;
 &lt;/binding&gt;
&lt;!-- Concrete Binding with SOAP--&gt;
 &lt;binding name="RESTfulInterfaceSoapBinding" interface="tns:RESTfulInterface" 
 type="http://www.w3.org/ns/wsdl/soap" 
 wsoap:protocol="http://www.w3.org/2003/05/soap/bindings/HTTP/"
 wsoap:mepDefault="http://www.w3.org/2003/05/soap/mep/request-response"&gt;
 &lt;operation ref="tns:Get" /&gt;
 &lt;operation ref="tns:Post" /&gt;
 &lt;operation ref="tns:Put" /&gt;
 &lt;operation ref="tns:Delete" /&gt;
 &lt;/binding&gt;
&lt;!-- Web Service offering endpoints for both the bindings--&gt;
 &lt;service name="RESTfulService" interface="tns:RESTfulInterface"&gt;
 &lt;endpoint name="RESTfulServiceRestEndpoint" 
 binding="tns:RESTfulInterfaceHttpBinding" 
 address="http://www.example.com/rest/"/&gt;
 &lt;endpoint name="RESTfulServiceSoapEndpoint" 
 binding="tns:RESTfulInterfaceSoapBinding" 
 address="http://www.example.com/soap/"/&gt;
 &lt;/service&gt;
&lt;/description&gt;

</doc>
<doc id="27313" url="https://nl.wikipedia.org/wiki?curid=27313" title="Soap">
Soap



</doc>
<doc id="27314" url="https://nl.wikipedia.org/wiki?curid=27314" title="Webservice">
Webservice

Een webservice kan omschreven worden als een interface van een applicatiecomponent die toegankelijk is via standaard webprotocollen waarbij zonder menselijke tussenkomst wordt gecommuniceerd, vaak met behulp van XML of JSON voor wat betreft de gegevens en via SOAP voor wat betreft de uitwisseling. Een webservice maakt het mogelijk om op afstand (meestal over het Internet) vanaf een client (een (web)applicatie of component) een dienst op te vragen aan een server, bijvoorbeeld het maken van een berekening, het leveren van gegevens of het uitvoeren van een taak. 
Webservices spelen een groeiende rol in het denken over "component-based systems".
Een voorbeeld van een webservice is een applicatie die een kamer boekt in een bepaald hotel, of een applicatie die een vlucht boekt bij een bepaalde luchtvaartmaatschappij. Een touroperator kan in de applicatie die zij aan klanten aanbiedt deze webservices aanroepen, en zo de klant de indruk geven van een geïntegreerde applicatie waarmee de klant zijn/haar hele vakantie (van vlucht tot hotelkamer, huurauto en excursies) kan boeken.
Ook valt te denken aan het real time verrijken of valideren van data voor een CRM, CMS of webshop.
Techniek.
Remote clients en applicaties maken gebruik van de services door middel van een eenvoudig op XML-gebaseerd protocol: SOAP, of een andere gestandaardiseerde wijze. Services worden beschreven met behulp van WSDL (Web Services Definition Language). Een WSDL-document is een XML-document, bestaande uit een verzameling definities. Aanbieders van webservices publiceren een WSDL-document, zodat klanten na het lezen van dit document exact weten hoe ze gebruik kunnen maken van de webservice. De SOAP- en XML-koppeling die wordt gelegd tussen aanbieder en consument van de webservice moet dus worden gerealiseerd aan de hand van het WSDL-document. WSDL is wel leesbaar voor mensen, maar echt overzichtelijk ziet een XML-document er niet uit. Daarom zijn er zogeheten SOAP-clients, die kunnen onder andere de inhoud van een WSDL-document overzichtelijk weergeven in HTML-formaat. Voor registratie en terugvinden van webservices (een soort telefoonboek voor webservices dus) wordt gebruikgemaakt van een UDDI-database (Universal Description, Discovery and Integration) waarin de WSDL-documenten en aanvullende informatie worden opgeslagen.
SOAP is echter niet het enige protocol om webservices aan te bieden.

</doc>
<doc id="27315" url="https://nl.wikipedia.org/wiki?curid=27315" title="Sun Microsystems">
Sun Microsystems

Sun Microsystems Inc. (door het bedrijf zelf vaak geschreven als: SUN) was een wereldwijd opererend Amerikaans computerconcern met het hoofdkantoor in Palo Alto en in 2007 ruim 33.900 medewerkers, verspreid over 170 landen. Daarmee behoorde het tot de grootste computerbedrijven ter wereld.
Op 27 januari 2010 werd SUN voor 7,4 miljard dollar overgenomen door Oracle Corporation. De bedrijfsnaam werd hierbij gewijzigd in "Oracle America, Inc."
Geschiedenis.
SUN (een afkorting van ') werd in 1981 opgericht door vier studenten van Stanford: Bill Joy, Andy Bechtolsheim, Vinod Khosla en Scott McNealy. Bechtolsheim was gespecialiseerd in computerhardware; Joy had furore gemaakt door als student belangrijk aan BSD Unix bij te dragen met o.a. de vi-editor en een eigen implementatie van TCP/IP; de twee anderen kwamen van de "business school". De basisgedachte achter het bedrijf was dat het verbinden van computers in netwerken, en daardoor het verbinden van mensen met elkaar, ongeëvenaarde voordelen biedt. Tot dan toe was het voor bedrijfsmatig gebruik gangbaar om relatief grote en dure computers te bouwen en die aan meerdere gebruikers ter beschikking te stellen door een batterij van terminals verbinding te laten maken met die centrale computer. Daarnaast waren er voor thuisgebruik hobbycomputers, die helemaal niet met iets anders verbonden waren. SUN ging bij wijze van alternatief werkstations produceren, een tussenvorm tussen terminals en stand-alone computers; enerzijds hadden ze eigen rekenkracht, maar anderzijds ontleenden ze, net als terminals, hun kracht aan de mogelijkheid om verbinding te leggen met andere computers elders op het netwerk, en het zo ontsluiten van de door die computers geboden faciliteiten. SUN's slogan was daarom: "." De gebruikte technologie was BSD Unix en TCP/IP, waarmee het bedrijf een belangrijke aanjager en verzilveraar was van het opkomende Internet. Gedurende de jaren 80 en 90 ging het Sun voor de wind, maar na de implosie van de 'Internetzeepbel' rond 2000 werd dat stukken minder en in februari 2006 maakte Scott McNealy bekend dat SUN voor het vierde jaar op rij geen winst had gemaakt. Kort daarop nam het bedrijf zijn gepensioneerde Mike Lehman terug in dienst. In april 2006 nam medeoprichter McNealy ontslag uit zijn functie van om zich te laten opvolgen door Jonathan Schwartz. McNealy bleef wel . In mei 2006 maakte SUN bekend dat het in de daaropvolgende zes maanden 4000 tot 5000 werknemers, ofwel 13% van het werknemersbestand, zou ontslaan. In augustus 2007 werd opnieuw een herstructurering met ontslagen aangekondigd.
In maart 2009 berichtte ' dat IBM het bedrijf wilde overnemen, maar begin april hadden SUNs aandelen 23% van hun waarde verloren en ging de overname niet door. Op 20 april 2009 maakten Oracle en SUN bekend dat Oracle het bedrijf overnam voor $9,50 per aandeel (een totale waarde van 7,4 miljard). Na de goedkeuring van toezichthouders meldde Oracle op 27 januari 2010 dat de overname was afgerond.
Hardware.
SUN ontwikkelde zijn eigen hardware en software en heeft belangrijke innovaties op dat gebied op zijn naam staan. In de jaren tachtig verkocht Sun hoofdzakelijk technische werkstations. Aanvankelijk waren deze gebaseerd op de Motorola 68000-familie van processoren. In 1987 schakelde Sun over op zijn eigen SPARC microprocessors van het RISC-type.
Begin jaren negentig werd het aanbod uitgebreid met grotere SMP-servers. In 1995 introduceerde Sun de Ultra-serie: werkstations en servers die uitgerust waren met de eerste 64-bits implementatie van SPARC-processors. Eind jaren negentig kwam het aanbod van grote 64-bits SMP-systemen in een stroomversnelling door de overname van de Cray Business Systems Division van Silicon Graphics. Hun 32-bits, 64-processor Cray Superserver 6400, op basis van de eerdere Sun-4d-architectuur van Sun, leidde tot de 64-bits Sun Enterprise 10000 high-end server (ook wel bekend als Starfire of E10K).
Sun heeft verschillende generaties SPARC-gebaseerde computersystemen op de markt gebracht, waaronder de SPARCstation-, Ultra- en Sun Blade-werkstations, en de SPARCserver-, Netra-, Enterprise- en Sun Fire-servers.
In 2005 lanceerde Sun de UltraSPARC T1-processor met 8 cores en 4 hardwarethreads per core. In 2007 volgde de UltraSPARC T2-processor met 8 hardwarethreads per core. De bedoeling van deze nieuwe familie processoren was om de processor efficiënter te gebruiken. Dit is vooral van belang in datacenters, waar er steeds naar nieuwe manieren gezocht wordt om de vraag naar stroom en airconditioning te verminderen. Een groot deel daarvan is immers afkomstig van de warmte die door CPU's gegenereerd wordt.
Vanaf 2000 leverde SUN ook systemen met processoren van AMD en sinds 2006 van Intel.
Sinds 2010 wordt alle verdere ontwikkeling op basis van SPARC-architectuur gedaan door de hardwaredivisie van Oracle Corporation.
Software.
Op softwaregebied was SUNs besturingssysteem een invloedrijke versie van UNIX. Aanvankelijk heette het systeem SunOS, was het gebaseerd op BSD Unix, en vooral bekend om de grafische mogelijkheden die het de gebruikers bood op de grafische werkstations die SUN verkocht. Daarbij werden in de loop der jaren verschillende GUI-technologieën ingezet, zoals zoals SunView, NeWS, CDE en andere op X11 gebaseerde omgevingen, en ook Looking Glass, een omgeving gebaseerd op de Sun Java Desktop. In de tweede helft van de jaren 90 werden de SUN-werkstations door PC's uit de markt gedrukt en verlegde SUN de aandacht naar de sterk groeiende servermarkt. Daarvoor was een veel stabielere UNIX nodig, die er kwam onder de naam Solaris en die niet langer gebaseerd was op BSD Unix, maar op System V. Binnen Solaris werden innovaties ontwikkeld als "zones" (een manier om processen te isoleren) en het ZFS-bestandssysteem. In 2005 werd de broncode van Solaris vrijgegeven onder de naam OpenSolaris, maar Oracle stopte na de overname in 2009 met de ondersteuning daarvan.
Daarnaast ontwikkelde SUN zijn eigen compilers (onder andere voor C en C++) en programmeertalen, waarvan de bekendste Java is. Geheel in de geest van de bedrijfsslogan werd Java ontwikkeld als een taal waarvan de programmatuur veilig over het netwerk zou kunnen worden overgedragen en uitgevoerd ("'write once, run anywhere"'), door die uitvoering te laten verrichten door een standaard runtimeomgeving die platformonafhankelijk zou moeten zijn en de programmatuur afschermde van de details van de onderliggende systemen. Dit had grote invloed in de automatiseringswereld: Java werd omarmd door o.a. Oracle en IBM en een zeer belangrijk ontwikkelplatform voor "enterprise software" en andere toepassingsgebieden. Hiertoe ontwikkelde SUN het Java Enterprise System, een softwarestack met infrastructurele componenten zoals een directoryserver, webserver en applicatieserver. Andere bekende voorbeelden van SUN-software zijn de virtualisatiesoftware VirtualBox, en het als alternatief voor Microsoft Office ontwikkelde StarOffice (oorspronkelijk van een Duits bedrijf, overgenomen en doorontwikkeld door SUN, na de overname door Oracle als Oracle Open Office, en sindsdien verder doorontwikkeld als open source software, als Apache OpenOffice en LibreOffice). 
In februari 2008 nam SUN bovendien voor 500 miljoen pond MySQL over, het bedrijf achter het gelijknamige databankbeheersysteem. dat nog steeds door het huidige Oracle wordt doorontwikkeld.
Bestandssystemen.
Sun heeft het Network File System (NFS) en het Zettabyte File System (ZFS) ontworpen.

</doc>
<doc id="27316" url="https://nl.wikipedia.org/wiki?curid=27316" title="Stanford University Network">
Stanford University Network



</doc>
<doc id="27317" url="https://nl.wikipedia.org/wiki?curid=27317" title="IBM">
IBM

International Business Machines Corporation (IBM, bijgenaamd Big Blue) is een bedrijf dat bij het grote publiek vooral bekend is vanwege de eerste IBM Personal Computer. Tot de kernactiviteiten van IBM behoren het ontwerpen en verkopen van computerhardware, -software, -technologie en dienstverlening in de IT-sector. Het bedrijf wordt ook wel "Big Blue" genoemd, refererend aan de grote macht van het bedrijf en het blauwe logo. De eerste Nederlandse vestiging werd in 1940 geopend. Het hoofdkantoor bevindt zich in de stad North Castle in de staat New York.
IT-markt.
IBM is een van de grootste IT-bedrijven met wereldwijd meer dan 350.000 werknemers en een omzet van US$ 74 miljard (2020). IBM is actief in meer dan 160 landen. Al 19 jaar op rij registreert IBM het wereldwijde recordaantal patenten door grote investeringen in (fundamentele) wetenschap en onderzoek.
De activiteiten zijn verdeeld over vijf divisies: Cloud&amp;Cognitive Software, Global Business Services, Global Technology Services, Systems en Global Financing. De twee grootste divisies gemeten naar de omzetbijdrage zijn Cloud&amp;Cognitive Software en Global Technology Services, deze twee hadden samen een omzetaandeel van twee derde in het totaal van 2019.
Gebieden waar dit bedrijf zich mee bezighoudt zijn onder andere:
De pc-tak van IBM is in 2004 overgedaan aan het Chinese Lenovo, samen met de op het Intel-platform gebaseerde servers (Netfinity, e-Servers).
Geschiedenis.
In 1896 richtte Herman Hollerith, uitvinder van een gegevensverwerkende machine op basis van ponskaarten, de "Tabulating Machines Company" op. In 1911 kwam in de Amerikaanse staat New York de "Computing Tabulating Recording Company" (CTR) tot stand. Dit was een fusie van drie bedrijven: Holleriths ponskaartenbedrijf, de "Computing Scale Company of America", waar weegschalen en vleessnijmachines werden geproduceerd, en ten slotte de "International Time Recording Company", een producent van industriële uurwerken. In 1924 werd het bedrijf omgedoopt tot "International Business Machines".
In 1920 kwam de "Tabulator" op de markt, een machine die ponskaarten kon printen. In 1924 werd het systeem gebruikt om de gegevens van 26 miljoen arbeiders op te slaan, in het kader van de "Social Security Act" van Franklin Roosevelt. Uiteraard werden ook -mechanische- ponskaartleesmachines ontwikkeld. Het deel van de organisatie dat onder de naam Hollerith opereerde, was echter ook verantwoordelijk voor de ponskaartsystemen in de concentratiekampen in nazi-Duitsland. IBM collaboreerde dus met nazi-Duitsland, een zwarte bladzijde uit de geschiedenis van het bedrijf.
Gedurende de jaren veertig begon men te werken aan elektronische rekenmachines met behulp van elektronenbuizen. Omstreeks 1955 werd het ringkerngeheugen ontwikkeld voor data-opslag, en in 1956 volgde de eerste harde schijf (de RAMAC).
In 1957 introduceerde IBM de wetenschappelijke programmeertaal Fortran.
In 1959 kwam met de IBM 1401 de eerste mainframe-computer op de markt en begon de bedrijfsautomatisering ingang te vinden, aanvankelijk op basis van ponskaarten.
In 1961 volgde een vernieuwing op het gebied van de elektrische schrijfmachine: de hamertjes werden door een verwisselbaar bolletje (IBM-bolletje) vervangen, waarmee diverse lettertypes en zelfs wiskundige symbolen konden worden getypt. Dit letterbolletje was een voorloper van het margrietwiel. Er stonden 88 tekens op en het kon in alle richtingen ronddraaien om de ingetypte letters op het papier te zetten, met een maximale snelheid van 15 tekens per seconde. Het bolletje verving de traditionele letterhamertjes, die bij snel typen nog al eens met elkaar in de knoop konden raken. Het bolletje kon gemakkelijk vervangen worden om met een ander lettertype te kunnen schrijven, terwijl bij een klassieke typemachine helemaal geen andere lettertypes mogelijk waren. Dit type schrijfmachine werd vanaf circa 1962 onder meer in Amsterdam geproduceerd.
In 1967 kwam de diskette op de markt, en in 1970 de streepjescode. De volgende stap was de IBM Personal Computer, waarvan de eerste versie in augustus 1981 werd geïntroduceerd. Dit was een kleine computer voor de zakelijke markt met een 16-bit microprocessor van Intel, de 8086/8088 en PC-DOS 1.0, het eerste besturingssysteem van Microsoft. Dit type computer zou de standaard worden in het zakelijk gebruik. De vrij vlot daarna geïntroduceerde IBM PC XT, uitgerust met een harde schijf werd de standaard computer, waar andere bedrijven zo veel mogelijk compatibel mee wilden zijn. Een dergelijk machine vergde ongeveer een investering van ca. 10.000 gulden. Onder invloed van de nagemaakte machines van concurrenten (kloon-pc's) daalde de prijs snel. IBM zou later zelf ook een besturingssysteem voor Intel-processoren schrijven, OS/2. Dit werd (commercieel) geen groot succes.
Sinds de tweede helft van de jaren zeventig breidde IBM zijn marktleiderschap uit met midrange computers voor middelgrote bedrijven. In deze categorie is IBM nog steeds marktleider met zijn System i (i5/OS of Linux), System p (AIX of Linux) en System x (Windows of Linux)-servers.
In 1991 werden de productie en verkoop van printers ondergebracht in een aparte divisie, Lexmark. Deze werd in 1995 verkocht. In 1992 werd de ThinkPad laptopcomputer geïntroduceerd. In 1996 wist IBM-schaakcomputer Deep Blue de toenmalige schaakkampioen Garri Kasparov te verslaan.
De consultancyafdeling van het toenmalige PricewaterhouseCoopers werd in 2002 overgenomen. Wereldwijd ging het om 30.000 medewerkers, in Nederland 1700.
In december 2004 verkocht IBM de pc-divisie aan de Chinese computerbouwer Lenovo. Lenovo betaalde $650 miljoen cash en $600 miljoen aan eigen aandelen voor de divisie. Aanvankelijk bestond er onzekerheid of de Amerikaanse overheid de overname goed zou keuren; de overheid dacht dat Lenovo misschien té gevoelige Amerikaanse technologie in handen zou krijgen. Voorstanders van de overname zeiden echter dat elk bedrijf over computertechnologie kan beschikken en dat Lenovo allang zelf de technologie bezat. Uiteindelijk werd op 9 maart 2005 de deal door de Committee on Foreign Investment in the U.S. (CFIUS) goedgekeurd en is deze overname een feit. Op 6 juni 2005 is IBM, in samenwerking met de École Polytechnique Fédérale de Lausanne (EPFL), gestart met het Blue Brain Project. Doel van het onderzoek was een gedetailleerd model van de neocortex maken.
In 2008 werd voor het eerst de grens van de Petaflop doorbroken: een supercomputer wist 1015 berekeningen per seconde te volvoeren en in 2011 wist de computer Watson de tv-quiz Jeopardy! te winnen van menselijke kampioenen.
IBM heeft zijn verlieslijdende chipdivisie met bijbetaling van US$ 1,5 miljard overgedaan aan GlobalFoundries. Het betrof de fabriek in East Fishkill en die in Essex Junction GlobalFoundries kreeg toegang tot de technologie en kennis van IBM en zal voor minimaal 10 jaar de levering van chips voor de IBM-systemen verzorgen. IBM leed op deze transactie, die in 2015 werd afgerond, een totaal verlies van US$ 4,7 miljard voor belastingen.
Medio 2019 kreeg IBM toestemming van de toezichthouders om Red Hat over te nemen. Met een overnamesom van US$ 33,4 miljard is het de grootste overname in de geschiedenis van IBM en de op twee na grootste in de Amerikaanse IT-sector. Met deze acquisitie wil IBM zijn positie in de cloudmarkt versterken. IBM realiseert zo'n 25% van zijn omzet uit clouddiensten, maar is een relatief kleine speler ten opzichte van vooral Amazon.com en Microsoft. Verder is Red Hat gespecialiseerd in het open-sourcebesturingssysteem Linux. Red Hat behaalde in 2018 een omzet van US$ 3,4 miljard.

</doc>
<doc id="27318" url="https://nl.wikipedia.org/wiki?curid=27318" title="Sun">
Sun

Sun (Engels voor zon) kan verwijzen naar:
SUN kan verwijzen naar:

</doc>
<doc id="27319" url="https://nl.wikipedia.org/wiki?curid=27319" title="Reduced instruction set computer">
Reduced instruction set computer

Een reduced instruction set computer, acroniem RISC, is een processor die werkt met een kleine set simpele basisinstructies. Dit in tegenstelling tot complex instruction set computers (CISC), die werken met een relatief omvangrijke set complexe instructies.
Vergelijking CISC-RISC.
De RISC-processor heeft minder schakelingen dan een CISC-processor en is daardoor eenvoudiger te maken en verder te miniaturiseren. Dit wordt bereikt door de kleinere instructieset, eenvoudiger gecodeerde instructies en door het ontbreken van microcode. Wegens de kleinere instructieset moet de RISC-processor voor dezelfde opdracht meer instructies uitvoeren dan een CISC-processor. Dit kan echter gecompenseerd worden door een hogere verwerkingssnelheid. In de praktijk ontlopen de twee ontwerpprincipes elkaar niet veel in verwerkingssnelheid. Het belangrijkste verschil is het energieverbruik: RISC-processoren zijn zuiniger.
Na de uitvinding van RISC werd aanvankelijk wel gedacht dat CISC geen lang leven meer beschoren zou zijn. Maar doordat CISC-processoren complexer zijn, blijken er ook meer ontwerptrucs mogelijk. De ontwerp- en bouwkosten zijn hierdoor wel hoger, maar dat is bij zeer grote oplages overkomelijk.
Voorbeelden van RISC-processors zijn de PowerPC van IBM, de UltraSPARC van Sun Microsystems en de AVR core van ATMEL. Een processor waarin het principe zeer zuiver toegepast wordt is de ARM van ARM Ltd.
Kenmerken.
De centrale filosofie van het RISC-ontwerp is dat instructies zo snel mogelijk uitgevoerd moeten worden door de CPU. Dat betekent onder andere dat er minder instructies zijn, en dat deze eenvoudiger zijn. Dat betekent ook dat er meer instructies nodig zijn om hetzelfde resultaat te verkrijgen in vergelijking met CISC-machines. Dit wordt echter gecompenseerd door de snelheid waarmee de individuele instructies worden uitgevoerd.
Load/store-architectuur.
Bij een load/store-architectuur adresseren alleen zogenaamde load- en store-opdrachten het geheugen; alle andere opdrachten werken met interne registers op de processor. 
Het is bij een RISC-processor de bedoeling dat alle instructies in één klokcyclus worden uitgevoerd. Instructies die hun argumenten uit het geheugen lezen of naar het geheugen schrijven hebben echter meer tijd nodig, omdat het geheugen van de processor gescheiden is. Om dit op te lossen worden twee maatregelen genomen:
Pipelining.
Een processor met pipelining is verdeeld in een aantal onafhankelijke eenheden met elk een eigen taak, zoals het ophalen van instructies, het decoderen van instructies en het uitvoeren van instructies. Deze eenheden werken parallel op verschillende instructies. Terwijl de eerste instructie uitgevoerd wordt door één eenheid, wordt de tweede gedecodeerd door een andere eenheid en de derde uit het geheugen opgehaald door nog een andere eenheid.
Door het aanspreken van het geheugen onder te brengen in een aparte eenheid kan het probleem dat een load- of store-opdracht langzamer is dan andere instructies worden opgelost. Terwijl de load/store-instructie nog wordt behandeld door de eenheid die geheugentoegang uitvoert kan de volgende instructie al worden uitgevoerd door de uitvoereenheid. Er wordt dus niet gewacht tot de geheugenaanroep klaar is. 
Een voorwaarde is hierbij wel dat de instructie die op een geheugeninstructie volgt het register waarop de geheugeninstructie werkt niet gebruikt. Het is de taak van de compiler om te zorgen dat aan deze voorwaarde wordt voldaan. 
Dit is ook een voorbeeld van een algemene trend in RISC-ontwerpen: de complexiteit wordt uit de hardware (de processor) naar de software (de compiler) verplaatst. 
Geen microcode.
De machinetaal-instructies die door een compiler worden gegenereerd, worden op een RISC-machine direct door de hardware uitgevoerd en niet, zoals bij traditionele CISC-machines, door microcode geïnterpreteerd. 
Dit is mogelijk doordat een RISC een beperkt aantal instructies heeft, die allemaal eenvoudige bewerkingen uitvoeren en eenvoudig gecodeerd zijn. Het uitvoeren van instructies direct door de hardware is natuurlijk altijd sneller, maar hier kan bij CISC-machines geen gebruik van worden gemaakt door hun instructieset. Omdat CISC-machines zoveel verschillende instructies hebben, waarvan sommigen relatief complex zijn, is het praktisch niet mogelijk om de uitvoer ervan in de hardware van de processor te implementeren: daarvoor is geen ruimte op de chip en de chip zou te duur worden.
Kleine, homogene instructieset.
Omdat RISC-processors geen microcode gebruiken is hun mogelijkheid om instructies te decoderen beperkt. Daarom is hun instructieset homogeen: alle instructies zijn even lang en hebben dezelfde structuur (of er zijn een klein aantal soorten instructies). Dit wil zeggen dat bijvoorbeeld het eerste argument van een instructie altijd op dezelfde positie zit, bijvoorbeeld bits 6 t/m 11. Hetzelfde voor het tweede argument, enzovoort.
Hoewel dit betekent dat sommige instructies onnodig lang zijn, kost het decoderen van instructies minder tijd, en is het decoderingscircuit op de chip eenvoudiger (en dus kleiner).
Grote, homogene registerset.
RISC-machines hebben een groot aantal registers. Dit is min of meer noodzakelijk om het aantal load/store-instructies zo klein mogelijk te houden: behalve de Load/Store-instructies werken alle andere instructies immers alleen op registers. 
Verder is de registerset in een RISC-machine over het algemeen homogeen: er zijn weinig of geen speciale registers. Veel CISC-machines hebben speciale registers voor de stackpointer, voor de basepointer, voor indexering, voor geheugentransfers, enzovoort (op de x86 respectievelijk de SP, BP, CX en SI/DI). Omdat RISC-processors minder (of geen) speciale registers hebben, heeft de compiler meer vrijheid bij de registerallocatie, wat het aantal geheugenverwijzingen weer kan verminderen.
Ook hebben sommige RISC-processors (zoals de SPARC) meerdere registersets. Dit maakt het mogelijk om functionaliteit waarvoor normaal de stack (in het langzame geheugen) gebruikt wordt nu enkel met (snelle) registers uit te voeren. Eigenlijk wordt de stack gesimuleerd in het registergeheugen waarbij een stackframe niet uit een aantal geheugencellen bestaat, maar uit een aantal registers. Dit kan leiden tot een behoorlijke snelheidswinst.
Geïntegreerd cachegeheugen.
Instructies die op het geheugen werken zijn langzaam, omdat het geheugen langzaam is en ook omdat processor en geheugen gescheiden zijn door een bus. Om dit op te lossen werd op een gegeven moment een zogenaamde Level2-cache geïntroduceerd. Hoewel deze een behoorlijke snelheidswinst oplevert, is hij nog steeds te langzaam om een optimale RISC-architectuur te realiseren. Daarom gebruikt men in RISC-machines meestal ook nog een geïntegreerde cache (ook wel "on-chip cache" genoemd). Deze bevindt zich op de processor zelf. Deze geïntegreerde cache wordt vervolgens meestal opgedeeld in een instructie-cache en een data-cache.
RISC en CISC: Intel x86-processoren.
De bovengenoemde kenmerken zijn niet noodzakelijk uniek voor RISC-machines. Ze worden ook in CISC-machines toegepast om verbeteringen te krijgen. Een voorbeeld hiervan zijn de Intel x86-processoren.
Beginnend met de i486 is Intel tot op heden bezig geweest om RISC-concepten te introduceren in haar x86-processors. Zo zijn sommige veelgebruikte instructies (zoals MOV) bij de i486 in de hardware geïmplementeerd, en worden alleen de complexere opdrachten door microcode uitgevoerd. Vaak gebruiken compilers voor x86-processoren deze complexe opdrachten helemaal niet, maar beperken ze zich tot de eenvoudige opdrachten die niet alleen sneller zijn omdat ze direct door de hardware uitgevoerd worden maar die zich ook beter lenen voor pipelining.
De x86 heeft al sinds de i286 een zekere mate van pipelining, en de i486 heeft inmiddels een vijftraps pipeline. Ook heeft de i486 een cache-geheugen van 8 kilobyte dat geïntegreerd is in de processor.

</doc>
<doc id="27320" url="https://nl.wikipedia.org/wiki?curid=27320" title="RISC">
RISC



</doc>
<doc id="27321" url="https://nl.wikipedia.org/wiki?curid=27321" title="S.O.A.P.">
S.O.A.P.

S.O.A.P. was een Deense popgroep. Het muzikale duo van zusters Heidi and Saseline Sørensen, werd bekend met hun single "This is how we party".
De groep is nu ontbonden.

</doc>
<doc id="27322" url="https://nl.wikipedia.org/wiki?curid=27322" title="CORBA">
CORBA



</doc>
<doc id="27323" url="https://nl.wikipedia.org/wiki?curid=27323" title="IIOP">
IIOP



</doc>
<doc id="27324" url="https://nl.wikipedia.org/wiki?curid=27324" title="OMG">
OMG



</doc>
<doc id="27325" url="https://nl.wikipedia.org/wiki?curid=27325" title="Kurdistan">
Kurdistan



</doc>
<doc id="27328" url="https://nl.wikipedia.org/wiki?curid=27328" title="GR-pad">
GR-pad

De GR-paden vormen een netwerk van langeafstandswandelpaden door Europa, voornamelijk in Frankrijk, België, Nederland, Groot-Brittannië, Duitsland en Spanje. GR zijn de initialen van de routepaden "Grande Randonnée" in Frankrijk en Wallonië, en Groteroutepaden in Vlaanderen. In 1947 nam de Fransman Jean Loiseau het initiatief voor het eerste GR-pad, en hij bedacht ook de rood-witte markeringen. In Nederland is de term "LAW" (van langeafstandswandelpad) gebruikelijk voor de GR-paden.
Wegmarkering.
De GR-paden (en in Nederland de LAW's) zijn in beide richtingen met een wit-rood teken gemarkeerd met stickers, aangebracht op wegmeubilair, of met verf en in wandelgidsen beschreven. Ook zijn markeringen van GR-paden aangebracht op markeringspaaltjes van een Wandelnetwerk. Deze paaltjes bevatten vaak meerdere markeringen, waarbij de markeringen van het GR-pad onderaan zijn geplaatst. Bij hoog opgeschoten gras of onkruid kunnen de onderste markeringen soms moeilijk zichtbaar zijn. Tevens zijn op de website van Wandelnet kaarten beschikbaar waarop de route van Nederlandse LAW's en Streekpaden, zowel voor de gehele route als per deeltraject, is ingetekend. Het is aan te raden om naast de markeringen in het veld gebruik te maken van zo'n gids: de markeringstekens zijn meestal niet vaker aangebracht dan nodig en plegen nog al eens te verdwijnen. In Nederland is deze markering beschermd volgens het merkenrecht.
Het basisteken geeft de route aan, en wordt na verloop van tijd herhaald (hetgeen opgevat kan worden als "u bevindt zich nog steeds op de route"). Een richtingverandering wordt in Nederland aangegeven door een pijl; een dubbel teken (twee rood-witte tekens boven elkaar) vormt een aankondiging van een richtingverandering. Enige tijd na die richtingverandering pleegt de wandelaar dan een basisteken aan te treffen. Het dubbele teken wordt in Nederland niet meer toegepast (het wordt "uitgefaseerd"), doch is nog regelmatig te vinden. Bij Nederlandse streekpaden, Vlaamse Streek-GR's en Waalse GR de Pays (GRP) wordt dezelfde wijze van markering als voor de GR-paden gehanteerd, doch met geel-rode kleuren.
In Duitsland zijn de GR-paden aangegeven met een witte X (Andreaskruis) en een volgnummer op een zwarte ondergrond, bijvoorbeeld "X13"; een aantal paden (zoals de Rheinsteig en de Moselsteig hebben een eigen symbool. In Engeland en Wales worden de paden aangegeven als National Trail met eikeltje als symbool; in Schotland als Great Trail met een distel. De Europese paden hebben naast de nationale aanduiding een E-nummer, bijvoorbeeld E11. Dit nummer wordt "in het veld" echter meestal niet vermeld.
Nederland.
Bij Nederlandse langeafstandswandelpaden en streekpaden blijkt de route met een zekere regelmaat gewijzigd te (moeten) worden, bijvoorbeeld als gevolg van de aanleg van (snel-)wegen, het opheffen van overwegen of het "oprukken" van bebouwing. In verband hiermee zijn op de website van Wandelnet per wandelroute lijsten van wijzigingen beschikbaar. Deze geven de meest actuele situatie weer. Een Nederlandse LAW pleegt na verloop van enkele jaren in meer of mindere mate ingrijpend te worden herzien, waarbij de route soms aanmerkelijk gewijzigd wordt.
Beperkte toegankelijkheid van delen van routes.
Op een aantal routes is sprake van beperkte toegankelijkheid. Dit kan betrekking hebben op honden: deze zijn dan niet toegestaan vanwege begrazing door met name schapen. Gedurende het broedseizoen kunnen trajecten verboden zijn. Het broedseizoen loopt in het algemeen van medio maart tot medio juli, maar uitzonderingen zijn mogelijk. Ook kan een traject op zondag verboden zijn vanwege de zondagsrust. In deze gevallen is in het gidsje van de desbetreffende route een omleiding aangegeven.
Andere landen.
In Engeland en Wales heten de paden "National Trails". In Schotland heten de paden "Long Distance Routes". In Frankrijk en Wallonië noemt men ze "Grande Randonnée", in Vlaanderen "Groteroutepaden", in Nederland "Lange-Afstand-Wandelpaden" (of LAW's), in het Spaans "Gran Recorrido" en in het Catalaans "Gran Recorregut".
De Europese paden maken gebruik van de nationale paden.
Een voorbeeld van een langeafstandswandelpad in de Verenigde Staten is de 3500 km lange Appalachian Trail, die zich uitstrekt van Georgia tot Maine.
Literatuur.
ARNOUT HAUBEN: Dwars door de Lage Landen. Van Oostende tot Pieterburen in 37 wandelingen. Balans, 2021. ISBN 9789464016994 

</doc>
<doc id="27329" url="https://nl.wikipedia.org/wiki?curid=27329" title="Fusillade">
Fusillade

Een fusillade is het voltrekken van de doodstraf waarbij de uitvoering geschiedt met een vuurwapen. De methode is vooral bekend uit oorlogstijden, onder meer als straf voor spionnen. 
Vuurpeloton.
Een vuurpeloton is een groep mensen (meestal aangewezen soldaten) die tegelijkertijd op commando op een ter dood veroordeelde schieten om die te doden.
Soms wordt een van de geweren, die worden uitgedeeld, met een patroon zonder kogel geladen. Dit heeft zowel een juridische als een psychologische reden. Juridisch is het moeilijk een lid van een vuurpeloton te vervolgen omdat dit lid zich kan verweren met het feit dat misschien juist hij met de losse flodder heeft geschoten. Een psychologische reden is dat het zo gemakkelijker zou zijn voor een lid van het vuurpeloton om naderhand te geloven dat hij niet het dodelijk schot heeft afgevuurd. 
Een ervaren schutter kan het verschil voelen tussen de terugslag van een echte kogel en een oefenpatroon, maar in de praktijk blijkt dat er een sterke psychologische druk is om geen aandacht te besteden aan de terugslag. Veel leden van een vuurpeloton blijken bovendien naderhand de terugslag als niet krachtig te hebben ervaren.
Fusillade in verschillende landen.
Nederland.
De zaak Chris Meijer was in Nederland een geval waarin een persoon voor het vuurpeloton belandde met als aanklacht desertie. Nederland legde na de Tweede Wereldoorlog 154 personen een doodstraf op. Hiervan werden 39 straffen daadwerkelijk voltrokken, de laatste in 1952. Sinds 1983 kan in Nederland geen doodstraf meer worden opgelegd; in de Grondwet werd dat toen bepaald.
In de Tweede Wereldoorlog fusilleerde de Duitse bezettingsmacht in Nederland mensen van het verzet, onder andere op de Waalsdorpervlakte, 's-Gravenhage, in Kamp Amersfoort te Leusden, Snipperling (Twentol-drama) in Deventer, het Witterveld bij Assen, Overveen, Fusilladeplaats Vught en op het Weteringplantsoen in Amsterdam. Ook werden talloze burgers gefusilleerd als represaille voor verzetsdaden. Er zijn toen vermoedelijk meer dan 3000 Nederlanders gefusilleerd.
Na de Tweede Wereldoorlog werden in Nederlands-Indië door Nederlandse militairen zoals Westerling en Vermeulen duizenden standrechtelijke executies uitgevoerd op terreurzaaiende bendes, guerrillastrijders en de burgerbevolking. Het optreden in de later zogenoemde Zuid-Celebes-affaire is daarvan het bekendste.
Verenigde Staten.
In de Amerikaanse staten Oklahoma, Utah en South Carolina maakt men nog gebruik van het vuurpeloton. In Utah kan de keuze bewust gemaakt worden, in Oklahoma is dat echter alleen een optie als andere executiemiddelen niet blijken te werken. De eerste executie na de opschorting van de doodstraf tussen 1967 en 1976 vond plaats in Utah. Op 17 januari 1977 beschoten vijf mensen de terdoodveroordeelde Gary Gilmore terwijl deze op zes meter afstand zat vastgebonden op een stoel. Sinds deze executie is het vuurpeloton in Utah nog tweemaal ingezet. De ter dood veroordeelde Ronnie Lee Gardner heeft in 2010 zelf de keuze gemaakt om gedood te worden door een vuurpeloton.
Andere landen.
Ook in andere landen wordt of werd het fusilleren van veroordeelden regelmatig toegepast. In sommige landen (vooral in Zuidoost-Azië) wordt een veroordeelde doodgeschoten met behulp van een machinegeweer. In China worden veel doodvonnissen voltrokken door een enkel schot in het achterhoofd.

</doc>
<doc id="27330" url="https://nl.wikipedia.org/wiki?curid=27330" title="Patrick Joseph Kennedy (1858)">
Patrick Joseph Kennedy (1858)

Patrick Joseph Kennedy (Boston (Massachusetts), 14 januari 1858 – aldaar, 18 mei 1929) was een Amerikaans politicus. Hij was de vader van Joseph Kennedy, en de grootvader van Amerikaans oud-president John F. Kennedy.
Selfmade man.
Patrick J. was de zoon van de arme Ierse rooms-katholieke immigranten Patrick Kennedy (1823-1858) en Bridget Murphy (1821-1888) die zich – zoals veel Ieren – in Boston (1849) kwam vestigen. Deze Ierse immigranten waren afkomstig uit het de omgeving van New Ross in het Ierse County Wexford, toen nog onder het Engelse bestuur.
Vader Kennedy overleed reeds in 1858, het jaar van de geboorte van Patrick J. Kennedy. Daarom diende hij reeds op 14-jarige leeftijd te gaan werken als los arbeider. Hij ontpopte zich als zakenman en na aankoop van een saloon begon hij een importbedrijf voor wijn en sterke drank. Daarnaast werd hij een prominent Democraat in de lokale politiek.
Senator.
Hij zetelde eerst in het Massachusetts State House van de staat Massachusetts als afgevaardigde van 1884 tot 1889, later als senator van 1889 tot 1895. Na deze periode zetelde hij in tal van commissies en had grote politieke invloed achter de schermen.
Hij trouwde op 23 november 1887 met Mary Augusta Hickey, zij was de dochter van James Hickey en Margaret Field Hickey. Ze waren beiden afkomstig uit het Ierse County Cork.

</doc>
<doc id="27332" url="https://nl.wikipedia.org/wiki?curid=27332" title="Robbedoes en Kwabbernoot">
Robbedoes en Kwabbernoot

Robbedoes en Kwabbernoot (Frans: "Spirou et Fantasio") is een Belgische stripreeks rondom de twee gelijknamige hoofdpersonen, Robbedoes en Piet Kwabbernoot. De reeks werd gecreëerd door de Franse tekenaar Robert Velter (Rob-Vel) en later overgedragen aan respectievelijk Jijé (hij voegde Kwabbernoot toe) en André Franquin, onder wie de reeks pas echt succesvol werd.
Robbedoes en Kwabbernoot zijn twee reporters die met hun eekhoorn Spip allerlei avonturen beleven, waarbij ze veelal de strijd aanbinden met misdadigers. Ze zijn bevriend met de graaf van Rommelgem, een uitvinder. Ook krijgen ze in veel avonturen hulp van de marsupilami, een geel-zwart beestje dat uit het regenwoud komt. Veel verhalen uit de serie spelen zich geheel of gedeeltelijk af in de fictieve plaats Rommelgem.
In Nederland verscheen de strip in het stripweekblad "Fix &amp; Fox" en de opvolger daarvan, "TV2000". In die bladen had de strip de naam Pit en Piccolo. De marsupilami, die in de stripalbums naamloos is, heet hier Krokomootje.
Geschiedenis.
Het figuurtje Robbedoes werd ontwikkeld door Robert Velter en diende aanvankelijk om het stripweekblad "Spirou"-"Robbedoes" een gezicht te geven, zodat het blad een levendige persoonlijkheid zou krijgen voor de jonge lezertjes. De allereerste aflevering verscheen op 21 april 1938 in het stripweekblad.
Oorspronkelijk was Robbedoes een piccolo. Die job kon door jongens worden uitgevoerd, waardoor de identificatie van het beoogde jonge lezerspubliek met het personage gemakkelijker moest worden. Robbedoes beoefende de job echter niet lang, maar hield er wel het rode kostuum met goudkleurige knopen aan over. Velter gaf Robbedoes de eekhoorn Spip als metgezel.
Velters vrouw tekende de strip tijdens de eerste maanden van de Tweede Wereldoorlog. Rob-Vel was in deze tijd namelijk opgeroepen voor het Franse leger. Tijdens de oorlog maakte ook Jijé al even een verhaal over Robbedoes.
In 1943 besloot Rob-Vel afstand te doen van zijn personage, omdat het door de Tweede Wereldoorlog moeilijk werd telkens platen te versturen tussen Frankrijk en België. Jijé introduceerde Kwabbernoot, een personage bedacht door toenmalig hoofdredacteur Jean Doisy. Doisy had Kwabbernoot bedacht voor een poppentheater dat Robbedoes in de aandacht moest houden tijdens het publicatieverbod van het weekblad tijdens de oorlog. Sindsdien heet de stripreeks "Robbedoes en Kwabbernoot". 
In 1947 nam Franquin de strip over, na door Jijé al een paar keer te hebben mogen proberen. Hij introduceerde massa's bekende figuren, waaronder de Marsupilami, de graaf van Rommelgem, de journaliste IJzerlijm, Kwabbernoots neef Wiebeling en de schurk Zwendel. Toen het voor Franquin te zwaar werd om de stripreeks te produceren naast zijn andere werk, werkte hij samen met Jean Roba. Franquin maakte ook dankbaar gebruik van scenarioschrijver Greg, die daar ook erkenning voor kreeg, toen uitzonderlijk.
In Franquins andere reeks "Guust" (die draait om Guust Flater) dook Robbedoes ook af en toe op, maar het was vooral Kwabbernoot die met Guust te maken had. De zelfzekere avonturier Robbedoes paste minder als slachtoffer van Guust dan de meer klungelende Kwabbernoot. Door het contrast met Guust werd de rol van Kwabbernoot in "Robbedoes en Kwabbernoot" gaandeweg wat serieuzer.
In 1968 besloot Franquin dat hij meer tijd wilde maken voor personages die hij zelf had gecreëerd, zoals Guust Flater. Jean-Claude Fournier nam de strip over. Fournier introduceerde de internationale schurkenbende De Driehoek, maar had wat moeite met vernieuwen. Hij moest dan ook de grote erfenis van Franquin overnemen. Van de figuren geïntroduceerd door Fournier bleef geen enkele over in de latere albums.
Eind jaren zeventig werd Fournier bedankt voor bewezen diensten. Nic Broca en Dupuis' huisscenarist Raoul Cauvin namen de reeks over. Het duo kreeg de opdracht "Robbedoes en Kwabbernoot" met een schone lei te beginnen: alleen Robbedoes, Kwabbernoot, Spip en de inwoners van Rommelgem mochten worden overgenomen. Nic Broca tekende slechts drie albums. Hij maakte er meer een kinderstrip van, terwijl het sinds Jijé ook graag werd gelezen door tieners.
Tussendoor maakte ook Yves Chaland een verhaal dat zich afspeelt in de jaren van de Robbedoes en Kwabbernoot van Jijé en de beginnende Franquin. Daarnaast kwamen het duo Tome en Janry op de proppen met hun eigen versie, die verdergaat op het werk van Fournier en Franquin, met een stijl die hard aanleunt tegen die van Franquin in de jaren vijftig. De uitgever vond dat de held van het blad meer aan bod moest komen, dus waren meer tekenaars nodig. Deze beslissing werd al snel teruggeroepen omdat er werd gemeend dat de lezers met al die verschillende tekenaars de reeks niet meer zouden kunnen volgen. Tome en Janry werden vanaf dan de enige auteurs.
Tome en Janry hebben sinds Franquin de meeste indruk nagelaten. Zij slaagden erin de reeks weer bijdetijds te maken. Ze zochten zelfs hun inspiratie in de kindertijd van Robbedoes in de reeks "De Kleine Robbe", die soms terugkeert naar de vroegste peutertijd. In hun laatste "Robbedoes"-album ("Als in een droom", nr. 46) werd de tekenstijl wat aangepast. Een volgend verhaal van hun hand ("Zwendel in Cuba") bleef onafgewerkt. Ze stopten met de reeks en concentreerden zich op "De Kleine Robbe", een spin-off die ondertussen een groter verkoopsucces was geworden dan de eigenlijke reeks. Nadat Tome en Janry met "Robbedoes en Kwabbernoot" waren gestopt, verschenen een tijdlang geen nieuwe verhalen.
Sinds 2004 namen Jean-David Morvan en José Luis Munuera respectievelijk de scenario's en de tekeningen voor hun rekening, en losten daarmee Tome en Janry af. Uit hun eerste "Robbedoes"album (nr. 47, "Parijs onder de Seine") blijkt dat de twee hun held de 21ste eeuw wilden binnen loodsen. Dit deden ze door inspirerende, en groots opgezette scenario's die door Munuera opgetekend werden in kleurrijke, gedetailleerde en bijzonder levendige platen, met een Manga-inslag. In hun derde album, "Robbedoes en Kwabbernoot in Tokio" (nr. 49) wordt de Manga-inspiratie nog duidelijker. Hun laatste album, "Terug naar Z" (nr. 50), volgt de tekenstijl, maar biedt tegelijkertijd een reis door het verleden van Robbedoes. Nog voor het verschijnen van dit album werd al duidelijk dat ook dit duo wegens tegenvallende verkoopcijfers vervangen zou worden. Hun opvolgers werden tekenaar Yoann Chivard (Yoann) en scenarioschrijver Fabien Vehlmann, die in 2006 al een album maakten in de one-shotreeks "Een verhaal van Robbedoes en Kwabbernoot door ...". Zijn maakten tussen 2010 en 2016 vijf albums in de hoofdreeks, maar slaagden er ook niet in om de reeks weer tot een groot succes te maken. Ze probeerden daarna een hedendaagsere versie van de reeks te maken onder de noemer "Supergroom", waardoor de hoofdreeks een tijdlang stil lag.
In 2021 werd de hoofdreeks toevertrouwd aan een Frans trio: Olivier Schwartz voor de tekeningen en Sophie Guerrive en Benjamin Abitan voor de scenario's. Schwartz tekende voor "Een verhaal van Robbedoes en Kwabbernoot door ..." al eerder drie verhalen rond de piccolo.
Albums.
Andere reeksen.
Buiten reeks.
Uitgever Dupuis startte in 1976 een reeks jeugdzonden waarvan de eerste twee albums de eerste verhalen van André Franquin voor de reeks "Robbedoes en Kwabbernoot" bevatten. De twee albums werden later opnieuw uitgegeven als een eigen buitenreeks van de hoofdreeks. De kaften van de albums werden hiervoor ook licht aangepast. Voor de 65ste verjaardag van Robbedoes werden aan deze reeks twee albums toegevoegd. Deze bevatten niet eerder in albumvorm verschenen werk van alle auteurs van de reeks. De albums verschenen alleen in het Frans. In 2017 werd daar nog een album aan toegevoegd met korte verhalen van Yoann en Vehlmann die niet eerder in album verschenen.
Een verhaal van Robbedoes en Kwabbernoot door ....
'Een verhaal van Robbedoes en Kwabbernoot door ...' is een nevenreeks waarin verschillende scenaristen, tekenaars, inkleurders, designers et cetera een eigen creatieve interpretatie van Robbedoes en Kwabbernoot mogen uitwerken. Een aantal van deze tekenaars en/of scenaristen mochten later ook albums maken voor de hoofdreeks.
In 2024 werd "Robbedoes en Blue Gorgon" uit de handel genomen, zowel in het Frans als in het Nederlands. Met name de manier waarop vrouwen en zwarte mensen erin afgebeeld worden, was daartoe de aanleiding. Volgens de uitgever stammen deze voorstellingen "uit een ander tijdperk".
Klassiek.
In 2024 begon Dupuis met de nevenreeks "Spirou et Fantasio Classique", alleen in het Frans. Deze reeks grijpt inhoudelijk en grafisch terug naar de jaren van André Franquin, in de jaren 1950 en 1960. Een eerste album verscheen in 2024. Een eerder verhaal uit de reeks "Robbedoes door …", "Robbedoes bij de Sovjets", werd meteen ook in deze reeks opgenomen. In die eerdere reeks werd dat verhaal wel al vertaald.
Robbedoes special.
"Robbedoes special" is een zijreeks die werd opgestart door tekenaar Charel Cambré en scenarist Marc Legendre, die eerder al hadden samengewerkt voor de "Suske en Wiske"-spin-off "Amoras". Uniek aan deze reeks is dat het een Vlaams project is; de reeks verschijnt ook enkel in het Nederlands. De strips worden wel uitgegeven onder de naam van uitgeverij Dupuis. In tegenstelling tot de verhalen van "Robbedoes en Kwabbernoot door ..." vormt dit een eigen stripreeks.
"Robbedoes special" is geen remake van de oorspronkelijke reeks, maar profileert zichzelf als familiestrip. De verhalen bevatten de klassieke personages en spelen zich af in de jaren 60 van de 20e eeuw, een periode die door de auteurs zelf als de gouden jaren van de serie gezien wordt. Franquin, die de reeks in deze periode tekende, heeft een cameo in het eerste album.
Het eerste album, "Happy family", verscheen op 31 mei 2017. Er volgden daarna nog twee albums. Er besloten plannen voor nog drie albums, maar de auteurs besloten hier niet mee verder te gaan.
Deze drie albums verschenen in een gewone versie en in een hardcoverversie met ex libris en linnen rug. In samenwerking met de Culturele Vereniging Spirit en de gemeente Temse werd van het derde album daarbovenop nog een luxeversie uitgegeven met op de cover de oude Temsebrug. Deze versie bevat de potloodtekeningen van het verhaal en een dossier over Robbedoes, de bewuste cultuurvereniging en Temse als stripgemeente.
Deze zijreeks werd in 2018 gebruikt voor de jaarlijkse stickeractie van Rode Kruis-Vlaanderen. Datzelfde jaar werd er voor de actie Rode Neuzen Dag een speciaal album onder de titel "Rode neuzen" op de markt gebracht. Presentatrice An Lemmens kreeg daarin een rol.
Spin-offs.
Zwendel.
In 2017 startte Munuera, eerder auteur van de hoofdreeks, een spin-offreeks van "Robbedoes en Kwabbernoot" over het personage Zwendel. Robbedoes en Kwabbernoot zijn hierin afwezig. De vertaling van het eerste album volgde in 2018.
Rommelgem.
In 2019 startte de reeks "Rommelgem", geschreven door het auteursduo Béka en getekend door Etien David. De reeks gaat over de jonge jaren van de graaf van Rommelgem. Robbedoes en Kwabbernoot doen hier niet in mee. Het eerste verhaal speelt zich af ten tijde van de Tweede Wereldoorlog, waarin de graaf Groot-Brittannië en meer in het bijzonder Alan Turing helpt de code van het Enigma-apparaat te kraken.
Supergroom.
In 2020 startte de reeks "Supergroom", geschreven door Vehlmann en getekend door Yoann. Zij maken samen ook de hoofdreeks van "Robbedoes en Kwabbernoot", die hierdoor tijdelijk gepauzeerd is. In deze reeks verkleedt Robbedoes zich als een superheld.
Mademoiselle J..
Het one-shot "Ze noemden hem rooie" in "Een verhaal van Robbedoes en Kwabbernoot door ..." werd later het eerste deel van de nieuwe reeks "Mademoiselle J." Het zijn losse verhalen met hetzelfde hoofdpersonage, die zich steeds in een andere periode afspelen. Het verhaal begint in 1929 en schuift steeds ongeveer tien jaar op. De reeks is bedoeld te eindigen rond 1990. De verhalen worden geschreven door Yves Sente en getekend door Laurent Verron.
Dossier.
Sinds 2012 geeft Dupuis kortere verhalen van "Robbedoes en Kwabbernoot" van Franquin die verschenen als tweede verhaal in een album uit de reguliere reeks ook apart uit. De albums zijn voorzien van een dossier geschreven door José-Louis Bocquet en Serge Honorez, minder bekende illustraties en originele tekeningen.
Integrales.
In 2016 startte bij Dupuis een integrale reeks van elf albums met de verhalen van André Franquin, die al diens verhalen uit de reguliere reeks bundelt. "Robbedoes en Kwabbernoot door Franquin" is een vertaling van een uitgave voor "Le Soir" uit 2013. Elk album is voorzien van een kort dossier geschreven door het koppel Bertrand en Christelle Pissavy-Yvernault. Naast elkaar vormen de albums op de zijkant de figuur Robbedoes, zoals die ook op de voorkant van al deze albums te zien is. De eerste acht albums bevatten de lange verhalen, de laatste drie de korte.
In 2018 verscheen er een integrale uitgave met daarin de Robbedoesstrips getekend door Rob-Vel. Dit is geen eigen reeks, maar alle verhalen zitten met een dossier in één album. De integrale is een vertaling van de Franse editie uit 2013, die weliswaar deels gebruikmaakt van scans die Stripspeciaalzaak.be kon leveren, die van betere kwaliteit zijn dan de Franse. Op die website verscheen eerder naar aanleiding van het 80-jarige bestaan van het weekblad "Spirou"/"Robbedoes" het dossier "80 jaar Robbedoes" met dit materiaal, dat Ballon Media – die de Nederlandse versies van Dupuisalbums uitgeeft – het idee gaf voor de vertaling. De integrale bevat ook 27 gags die nog niet in het Nederlands verschenen. De Nederlandse uitgave "Robbedoes" verscheen pas enkele weken later na de Franstalige uitgave "Robbedoes". Deze 27 gags verschenen dus in de Franstalige uitgave toen er nog geen Nederlandstalige uitgave was. Naast de verhalen die tussen 1938 en 1943 in "Spirou"/"Robbedoes" verschenen, bevat de integrale ook een kort verhaal uit 1970 getekend door Rob-Vel op scenario van Raoul Cauvin.
Verfilmingen.
De stripreeks kent twee afgeleide tekenfilmseries. De eerste serie, getiteld "Robbedoes", stamt uit het begin van de jaren 90. De tweede serie kwam uit in 2006. Beide series zijn op Nederland 3 en Ketnet uitgezonden.
Ketnet zond de tweede reeks uit van 5 september 2007 tot en met 30 juni 2016 met de volgende Nederlandse stemmen.
De liveactionfilm "Les Aventures de Spirou et Fantasio" kwam uit in 2018. Het scenario werd bedacht door Juliette Sales en Fabien Suarez, Alexandre Coffre staat in voor de regie. De opnames, in Frankrijk en Marokko, begonnen in januari 2017. Thomas Solivères (Robbedoes), Alex Lutz (Kwabbernoot), Ramzy Bédia (Zwendel), Christian Clavier (de graaf van Rommelgem) en Géraldine Nakache (IJzerlijm) zijn enkele van de acteurs die meespelen.
In het straatbeeld.
Stripmuren.
Brussel.
In 2014 werd een zogeheten stripmuur in Brussel aan de reeks gewijd. Graffitikunstenaar Urbana (Nicolas Morreel) plaatste de tekening van Yoann op een muur in de Onze-Lieve-Vrouw van Gratiestraat. Enkele auteurs van de reeks – Rob-Vel, Jijé, Franquin, Fournier, Broca, Tome &amp; Janry en Yann – zijn in de tekening verwerkt. Een aapje verwijst naar het aapje van de fontein in de straat. In 2015 werd er een tweede muur aan Robbedoes en Kwabbernoot gewijd. Een tekening van Schwartz &amp; Yann van verhaal "Robbedoes en de luipaardvrouw" is te zien in de Elsensesteenweg 227A in Elsene.
Middelkerke (Westende).
In september 2016 werd een stripmuur gewijd aan Robbedoes en Kwabbernoot onthuld in Middelkerke, dat sinds 1985 een stripfestival heeft. Het is de eerste stripmuur van Middelkerke. De tekening werd door de Nederlandse stripauteur Hanco Kolk ontworpen. Kolk is de tekenaar van een verhaal in de reeks "Een verhaal van Robbedoes en Kwabbernoot door ..." dat in 2017 uitgebracht wordt. Art Mural vzw bracht de tekening met de hand aan op de gevel.
Standbeelden.
Robbedoes en Spip zijn als standbeeld te zien in de reeks in Middelkerke (2004) en nabij het station Charleroi-Zuid (2018). Ook in Charleroi staat op een rondpunt (waar de Boulevard Paul Janson, Boulevard Pierre Mayence en Boulevard Zoé Drion samenkomen) een standbeeld van Robbedoes, Spip en Kwabbernoot (1991).

</doc>
<doc id="27334" url="https://nl.wikipedia.org/wiki?curid=27334" title="Artrose">
Artrose

Artrose is in de geneeskunde de naam van een aangeboren of verworven degeneratieve aandoening aan het kraakbeen in gewrichten.
Artrose wordt in de volksmond ook wel gewrichtsslijtage genoemd. Artrose ontstaat doordat er meer gewrichtskraakbeen verloren gaat dan er door het lichaam geproduceerd kan worden. Het kraakbeen verslechtert en soms verdwijnt het helemaal. Bij artrose vermindert ook de vloeistof in het gewricht. Deze vloeistof, "synoviale vloeistof" of "synovium" geheten, is nodig om het gewricht soepel te laten draaien en om schokken te absorberen. Door slijtage van gewrichtskraakbeen en een vermindering van de schokabsorberende vloeistof in de gewrichten kunnen botten over elkaar schuren, wat veel pijn veroorzaakt. Artrose komt voornamelijk voor in de gewrichten van de handen, knieën, schouders, nek en heupen. Iedereen boven de zestig jaar lijdt eigenlijk wel aan een röntgenologisch waarneembare mate van artrose; soms begint het al op aanzienlijk jongere leeftijd.
Op basis van huisartsenregistraties gemeten, kwam er in 2000 in Nederland bij ongeveer 257.400 personen boven de 55 jaar artrose van de heup voor. Artrose van de knie kwam in Nederland voor bij ongeveer 335.700 personen boven de 55 jaar. Het Rijksinstituut voor Volksgezondheid en Milieu (RIVM) verwacht dat het aantal personen met artrose tussen 2018 en 2040 met circa 36% zal toenemen.
Artrose komt niet alleen bij mensen voor maar ook bij dieren zoals honden en katten. Artrose kwam ook al in de oertijd voor. Er is een dinosauriër gevonden die ook artroseverschijnselen vertoonde.
Klachten en symptomen.
Artrose wordt gekenmerkt door pijn tijdens beweging van het aangedane gewricht en door een stijf of stram gevoel. Het gewricht is vooral stijf na een tijdje niet bewegen, zoals 's ochtends. Verder kunnen ernstig aangedane gewrichten een krakend gevoel geven en kan er bewegingsbeperking ontstaan en soms zelfs een standsverandering. Soms kan vochtophoping optreden in het gewricht, als uiting van een ontstekingsreactie. Bij artrose van de handen ontstaan vaak verdikkingen in de PIP- en DIP-gewrichten, dit zijn de noduli van Bouchard en Heberden. De basisgewrichten van de duim zijn in de hand vaak het ergst aangetast. Door de pijn wordt de duim minder gebruikt. Hierdoor kunnen de spieren van de duim dunner worden en kracht verliezen.
Diagnose.
Er worden twee vormen van artrose onderscheiden. Artrose zonder aanwijsbare oorzaak wordt primaire of idiopathische artrose genoemd, artrose die veroorzaakt wordt door een onderliggende oorzaak heet secundaire artrose. Artrose die door veroudering wordt veroorzaakt wordt in de primaire groep ingedeeld, artrose die ontstaat na een ongeluk of door bijvoorbeeld aangeboren scheefstand valt in de groep secundaire artrose.
Artrose wordt gediagnosticeerd aan de hand van het klinische beeld. Soms wordt een röntgenfoto gemaakt om de diagnose te bevestigen. Op de röntgenfoto is de verminderde kraakbeendikte indirect af te leiden uit het te dicht opeen liggen van de botuiteinden; het kraakbeen zelf is op een röntgenfoto niet te zien. Daarnaast kunnen door artrose osteofyten ontstaan, botuitsteeksels en -haken aan de randen van de gewrichtsvlakken. Deze zijn op een röntgenfoto wel te zien. Er zal doorgaans een foto onder belasting worden gemaakt, dus bij artrose aan de knieën en bij artrose van de heup, zal een foto worden gemaakt van een staande patiënt.
Oorzaken.
Artrose kan eigenlijk worden gezien als een normaal proces van de gewrichten zodra er sprake is van onderbelasting van een gewricht oftewel een tekort aan belasten van het totale kraakbeenoppervlak. Dit heeft tot gevolg dat de gewrichten minder kraakbeen hebben en dat er pijn bij beweging gaat ontstaan. Vaak wordt over artrose gesproken als 'slijtage' van de gewrichten, maar van puur mechanische slijtage zoals men bij machineonderdelen ziet, is geen sprake; zowel bot als kraakbeen zijn levende weefsels met cellen die actief betrokken blijven bij het functioneren van het weefsel.
Risicofactoren voor het ontstaan van artrose zijn:
Er worden onderzoeken verricht naar andere risicofactoren voor de progressie van artrose, zoals een lage vitamine D-spiegel, een lage vitamine K-spiegel of de mogelijke invloed van vrije radicalen.
Behandeling.
Conservatief.
De conservatieve behandeling van artrose heeft twee hoofddoelen, namelijk het verlichten van pijn en het behouden van functie. Een genezing voor artrose bestaat niet.
Beweging.
Inactiviteit van het aangedane gewricht resulteert in meer stijfheid en meer pijn, bovendien kan atrofie van de betrokken spiergroepen ontstaan. In beweging blijven is dus het antwoord, vooral door fysieke activiteiten met een lage explosiviteit en dus een lage piekbelasting van het aangedane gewricht. Bijvoorbeeld wandelen of fietsen bij artrose van een heup of knie. Bij ernstige stijfheid, bewegingsbeperking of spieratrofie kan fysiotherapie, oefentherapie Cesar of Mensendieck zinvol zijn, vooral door bewegingstherapie.
Beweging in combinatie met afvallen.
Omdat overgewicht een beïnvloedbare risicofactor is voor artrose en het de belasting op het gewricht vergroot, wordt bij overgewicht sterk aangeraden naast bewegen ook af te vallen. Deze gecombineerde aanpak vermindert de pijnklachten en behoudt en/of verbetert de functie bij knieartrose. Bij heupartrose is het effect van deze gecombineerde aanpak nog niet aangetoond, maar er zijn sterke aanwijzingen dat deze aanpak een positief effect geeft in vergelijking met alleen bewegingstherapie. Het Universitair Medisch Centrum Groningen (UMCG) onderzoekt de effecten van deze gecombineerde therapie (bewegen en afvallen) bij patiënten met heupartrose en overgewicht.
Bewegingstherapie en afvallen zijn voorbeelden van conservatieve therapieën van artrose. Omdat artrose niet te genezen is en steeds vaker bij relatief gezien jonge mensen optreedt, is het belangrijk om een operatie zo lang mogelijk uit te stellen. Bij een operatie wordt het aangedane gewricht vervangen door een kunstgewricht met een levensduur van gemiddeld vijftien jaar. Dit geeft veel complicatierisico’s. In de aanloop tot de uiteindelijke operatie zijn conservatieve therapieën daarom sterk aan te raden. Deskundig advies voor deze periode is te verkrijgen op zogenaamde artrosepoli’s zoals opgezet in het UMCG.
Voeding.
Een voedingspatroon dat gericht is op voorkomen van ontstekingen in het lichaam zorgt voor minder klachten bij artrose. Een voorbeeld van zo'n voedingspatroon is het Mediterrane dieet wat rijk is aan vezels, anti-oxidanten en omega-3 vetzuren. Om de klachten bij artrose te verminderen, is het beter om voedingsmiddelen rijk aan suiker, verzadigde vetten en transvetten te vermijden. 
Vitamine D heeft een gunstig effect op de gevolgen van artrose bij overgewicht; het vermindert de pijn en bewegingen zijn minder verstoord.
Geneesmiddelen.
Een andere vorm van conservatief behandelen van artrose bestaat uit pijnbestrijding door middel van geneesmiddelen. Doorgaans wordt met paracetamol begonnen, tot een maximumdosering van 4 gram per dag voor volwassenen. Indien dat niet volstaat dan wordt een NSAID voorgeschreven zoals ibuprofen of diclofenac. NSAID's hebben een ontstekingsremmende werking, wat gunstig is als er sprake is van irritatie van het gewricht. Die gewrichtsirritatie uit zich in "hydrops" (zwelling doordat er vocht in het gewricht zit) en roodheid.
Glucosamine is sinds 2005 in Nederland geregistreerd als niet-receptplichtig geneesmiddel ter verlichting van pijnklachten bij artrose van de knie, dit ondanks de zwakke bewijsvoering. De European Society for Clinical and Economic Aspects of Osteoporosis and Osteoarthritis (ESCEO) onderzocht glucosamine in februari 2006. In dit onderzoek bleek dat het gebruik van glucosamine geen enkele invloed heeft op de pijn. Ook een meta-analyse uit 2010 liet geen klinisch relevant effect zien van glucosamine bij artrose, niet op pijn en ook niet op progressie van de slijtage. Er treden zelden bijwerkingen op bij het gebruik van glucosamine.
Operatie.
Bij een aantal gewrichten is het mogelijk een ernstig aangetast gewricht dat veel pijnklachten geeft te vervangen door een kunstgewricht. Dit gebeurt vooral bij de knie en de heup. De slaagkans van een dergelijke operatie is zeer groot (in de orde van 99%) maar de complicaties, die gelukkig zelden voorkomen, kunnen ook ernstig zijn. Daarbij komt dat een kunstgewricht een gemiddelde levensduur heeft van vijftien jaar, waarna het moet worden vervangen. Het vervangen van een kunstgewricht vindt plaats in een ongunstigere uitgangssituatie. Daarom wordt het plaatsen van een kunstgewricht bij voorkeur uitgesteld tot na het 65e levensjaar.
Gewrichtsdistractie.
Het Universitair Medisch Centrum Utrecht doet onderzoek naar gewrichtsdistractie van de knie, als nieuwe methode om artrose te behandelen. De botuiteinden uit het kniegewricht worden zes weken lang uit elkaar gehouden. De resultaten zijn hoopgevend, het kraakbeen herstelt zich en houdt zich goed gedurende een korte termijn (tot twee jaar). De langetermijneffecten worden nog onderzocht.

</doc>
<doc id="27335" url="https://nl.wikipedia.org/wiki?curid=27335" title="Charles III van het Verenigd Koninkrijk">
Charles III van het Verenigd Koninkrijk

Charles Philip Arthur George (Buckingham Palace, Londen, 14 november 1948) is sinds 8 september 2022 als Charles III koning van vijftien landen uit het Gemenebest van Naties. Deze vijftien landen, bekend als de Commonwealth realms, zijn: het Verenigd Koninkrijk, Canada, Australië, Nieuw-Zeeland, Jamaica, de Bahama's, Grenada, Papoea-Nieuw-Guinea, de Salomonseilanden, Tuvalu, Saint Lucia, Saint Vincent en de Grenadines, Antigua en Barbuda, Belize en Saint Kitts en Nevis. Verder zijn er nog de veertien Britse overzeese gebieden en drie gebieden onder Brits kroonbezit: dit zijn de baljuwschappen Jersey en Guernsey en het eiland Man. Hij werd op zaterdag 6 mei 2023 gekroond en is de vijfde monarch van de Windsordynastie. Charles is vanaf zijn aantreden als koning tevens hoofd van het Gemenebest.
Hij is het oudste kind uit het huwelijk van koningin Elizabeth II van het Verenigd Koninkrijk en prins Philip Mountbatten. Van 1981 tot aan hun echtscheiding in 1996 was Charles getrouwd met lady Diana Spencer. Samen kregen zij twee zonen: kroonprins William en prins Harry. In 2005 hertrouwde hij met Camilla Parker Bowles, sinds 8 september 2022 koningin.
Biografie.
Jonge jaren.
Charles werd geboren in Londen, in Buckingham Palace, als eerste kind van kroonprinses Elizabeth en prins Philip Mountbatten, hertog van Edinburgh. Tevens was hij het eerste kleinkind van koning George VI en koningin Elizabeth. De aartsbisschop van Canterbury, Geoffrey Fisher, doopte Charles in het paleis op 15 december 1948. Voor de doop werd water gebruikt uit de Jordaan. Zijn peetouders waren koning George VI, koning Haakon VII van Noorwegen, koningin-moeder Mary (zijn overgrootmoeder), prinses Margaret (zijn tante), prins George van Griekenland (zijn grootoom), prinses Victoria Maria van Hessen-Darmstadt (zijn overgrootmoeder), Patricia Mountbatten en David Bowes-Lyon (zijn grootoom).
Toen Charles drie was, besteeg zijn moeder de troon als Elizabeth II. Charles werd daarmee automatisch haar troonopvolger. Op 2 juni 1953 woonde Charles de kroning bij van zijn moeder tot koningin.
Opleiding.
Charles was de eerste Britse kroonprins die niet alleen privéonderwijs genoot, maar ook scholen bezocht. Hij voltooide de middelbare school, Gordonstoun, met onder andere de vakken geschiedenis en Frans en studeerde daarna culturele antropologie en archeologie onder andere aan de Universiteit van Cambridge, waarin hij op masterniveau afstudeerde. Aan een militaire opleiding behaalde hij vervolgens enkele bevoegdheden als vliegenier.
Prins van Wales.
Op 26 juli 1958 werd Charles door zijn moeder benoemd tot Prins van Wales. Op 1 juli 1969 vond zijn investituur plaats. Voor deze gelegenheid leerde hij Welsh. In 1970 nam hij zitting in het Hogerhuis. In de jaren 70 woonde Charles een kabinetsbijeenkomst bij en was daarmee het eerste lid van de koninklijke familie sinds koning George I die dat deed. Charles nam met de oprichting van "The Prince's Trust" in 1976 steeds meer publieke taken op zich.
Op dinsdag 10 mei 2022 sprak hij namens zijn moeder de "Queen's speech" (troonrede) uit bij de jaarlijkse opening van het Britse parlement. De koningin had om gezondheidsredenen verstek laten gaan. In tegenstelling tot zijn moeder zat Charles bij deze gelegenheid niet op de troon, maar op die voor haar gemaal. Het was de eerste keer in twee eeuwen dat een Britse troonopvolger deze toespraak uitsprak en de eerste keer in de Britse historie door iemand die geen regent was.
Charles was de oudste troonopvolger die de titel Prins van Wales droeg. Hij was sinds 9 september 2017 de langste drager van deze titel. Sinds 2 november 2016 tot aan zijn koningschap was Charles de oudste kroonprins ter wereld ooit. Zijn voorganger op dit gebied was Oscar Frederik Willem Olaf "Gustaaf Adolf" van Zweden. Hij was 73 jaar toen hij de troon besteeg, de oudste vorst op zijn troonsbestijging die Groot-Brittannië ooit heeft gehad.
Militaire training en carrière.
Naar koninklijke traditie diende Charles in de krijgsmacht. Hij deed dat zowel bij de marine als luchtmacht.
Huwelijk en gezin.
Eerste huwelijk en echtscheiding.
Charles ontmoette Diana Frances Spencer in 1977, terwijl hij haar huis bezocht voor een bezoek aan haar zus Sarah Spencer. In februari 1981 verloofden Charles en Diana zich. Zij trouwden op 29 juli 1981. Het echtpaar kreeg twee kinderen. Het gezinsleven speelde zich voornamelijk af op Kensington Palace en in Highgrove House.
Binnen vijf jaar kwam het huwelijk onder druk te staan. De aanhoudende zorgen van Diana over de minnares van Charles, Camilla Parker Bowles, werden zichtbaar en lieten hun sporen na in het huwelijk. Diana publiceerde Charles' affaire met Camilla in een boek, "Diana, Her True Story". In december 1992 kondigde premier John Major in het parlement aan dat het paar ging scheiden. In hetzelfde jaar publiceerde de Britse pers telefoonconversaties uit 1989 tussen Charles en Camilla. Het huwelijk werd op 28 augustus 1996 ontbonden door echtscheiding. Nadat Diana verongelukte op 31 augustus 1997, vloog Charles, samen met haar zussen, naar Parijs om haar lichaam terug te brengen naar Groot-Brittannië.
Tweede huwelijk.
De verloving tussen Charles en Camilla werd aangekondigd op 10 februari 2005. Camilla droeg een ring van zijn grootmoeder, Elizabeth Bowes-Lyon. Charles is het eerste lid van de Britse koninklijke familie dat een burgerlijk huwelijk had in plaats van een religieus huwelijk. Het huwelijk zou worden voltrokken op vrijdag 8 april 2005, maar werd met een dag uitgesteld vanwege de uitvaart die dag van paus Johannes Paulus II waarbij Charles aanwezig was. Uit dit huwelijk dat op zaterdag 9 april 2005 plaatsvond werden geen kinderen geboren. Na het overlijden van prinses Diana was Charles conform kerkelijk recht weduwnaar. Een kerkrechtelijk vergelijkbare situatie had in 1936 tot de abdicatie van koning Edward VIII geleid. De ouders van Charles waren niet aanwezig bij het voltrekken van het burgerlijk huwelijk, maar organiseerden dezelfde zaterdag in hun naam wel een receptie ter ere van het bruidspaar.
Interesses.
Charles heeft verschillende interesses, zowel op het sociale als op het persoonlijke vlak. Hij stichtte in 1976 The Prince's Trust en leidt de zestien organisaties voor het goede doel, die daar tegenwoordig onder vallen. Hij schreef voor zijn koningschap in boeken en artikelen over zijn interesses.
Een van zijn interesses is architectuur. Charles viel door de jaren heen op door pleidooien voor een meer traditionele architectuur. In 1984 vergeleek hij in een toespraak de sloop- en bouwwoede van het Londense stadsbestuur met het resultaat van de bombardementen van de Luftwaffe tijdens de Tweede Wereldoorlog. Zijn opmerking dat sommige moderne gebouwen als puisten, "carbuncles", de stad ontsieren, leidde tot de instelling in 2006 van de Carbuncle Cup, een onderscheiding voor het slechtste ontwerp van het jaar.
Charles liet zijn ideeën in praktijk brengen in het dorpje Poundbury in Dorset. Ook heeft hij een passie voor tuinieren volgens biologische principes. Hij bezit het landgoed Highgrove in de omgeving van Bristol, waar hij regelmatig kunstenaars uitnodigde om een bloem of plant in aquarel te vereeuwigen. Zelf is hij ook aquarellist; in januari-februari 2022 exposeerde hij 75 landschappen in Garnison Chapel, Chelsea Barracks te Londen.
Koningschap.
Op donderdag 8 september 2022 overleed zijn moeder, waardoor Charles automatisch koning werd. Hij nam de regeringsnaam Charles III aan. De volgende dag gaf hij als koning zijn eerste officiële toespraak tot het volk met een eerder op de dag opgenomen videoboodschap. Hierin deed hij, net als zijn moeder zeventig jaar eerder, de belofte dat hij levenslang zou dienen. Zijn zoon William benoemde hij dezelfde vrijdag tot Prins van Wales. 
Op zaterdag 10 september legde hij in het St. James’s Palace de eed af als constitutioneel monarch, een gebruik dat teruggaat op koning Willem III van Oranje en de Glorious Revolution.
Toen hij koning werd was Liz Truss net twee dagen premier van het Verenigd Koninkrijk. Op 25 oktober 2022 trad zij af en werd zij opgevolgd door Rishi Sunak. Sinds 5 juli 2024 is Keir Starmer premier.
Op zaterdag 6 mei 2023 werd Charles tot koning gekroond in de Westminster Abbey waarbij zijn gemalin Camilla tot koningin werd gekroond.
In januari 2024 werd Charles geopereerd aan een vergrote prostaat en moest daardoor tijdelijk zijn taken neerleggen. Bij deze behandeling werd nog een ander medisch probleem bij hem gevonden. Op 5 februari 2024 bracht Buckingham Palace naar buiten dat hij kanker had en hiervoor een behandeling moest ondergaan, die op die dag zou beginnen. Charles legde zijn publieke taken voorlopig neer. Charles was voor het eerst weer publiekelijk te zien bij de traditionele paasviering in Windsor Castle.
Titels.
De dynastieke titels van Charles:
Charles is ridder in de Orde van de Kousenband en benoemd tot ridder Grootkruis in de Orde van Oranje-Nassau.

</doc>
<doc id="27339" url="https://nl.wikipedia.org/wiki?curid=27339" title="Thunderbird">
Thunderbird



</doc>
<doc id="27344" url="https://nl.wikipedia.org/wiki?curid=27344" title="Jungle">
Jungle



</doc>
<doc id="27349" url="https://nl.wikipedia.org/wiki?curid=27349" title="De Kleine Robbe">
De Kleine Robbe

De Kleine Robbe (Frans: "Le Petit Spirou") is een stripreeks van auteurs Tome en Janry. Deze komische strip is gebaseerd op het personage Robbedoes uit de Robbedoes en Kwabbernoot-reeks.
Concept.
De Kleine Robbe gaat over Robbedoes' jeugd. In deze strip is hij een jongetje van een jaar of tien dat nog op de lagere school zit. Robbe is erg ondeugend en heeft een bijzonder rijke fantasie. Hij heeft een aantal vriendjes, haalt vaak kattenkwaad uit en begluurt graag meisjes of doet andere zaken die niet mogen. Daarbij raakt hij geregeld in conflict met de volwassenen.
De verhalen van de kleine Robbe openen met een kortverhaal van meerdere pagina's waarbij Robbe zelf doorgaans als verteller optreedt. Deze verhaaltjes zijn vaak absurd, maar geven soms ook achtergrond bij sommige personages als mijnheer Peuk, vader Angelusse of grootmoeder. De andere strips in de albums zijn één pagina lang. Een belangrijk verschil met de hoofdreeks is dat de gags in De Kleine Robbe een veel absurdere inslag hebben en ook veel gewaagder zijn. Religieuze noch seksuele thema's worden geschuwd. Zo gaat de pastoor af en toe zijn boekje te buiten door van vrouwen te dromen of op café te gaan. Er wordt zelfs geveinsd dat hij een niet-erkende zoon heeft. Naarmate de reeks vorderde nam ook het aantal gewaagdere verhaaltjes toe. Het doelpubliek van deze reeks is dan ook voornamelijk oudere kinderen en adolescenten.
Hoewel de reeks de jonge jaren van Robbedoes moeten voorstellen, hebben ze weinig gemeen met de hoofdreeks. Op de kledingstijl van Robbe na zijn er weinig gelijkenissen. Zo komt het personage Kwabbernoot hierin niet voor, maar heet de beste vriend van Robbe Vermieljoen. In de eerste stripverhalen leken de strips zich ook effectief in het verleden te bevinden (ouderwetse kledingdracht, stoomlocomotieven, oldtimerwagens, ...), maar gaandeweg begonnen de verhalen steeds meer in een hedendaagse omgeving plaats te vinden, zonder dat het figuurtje Robbe zelf ouder wordt.
Robbe wordt in de reeks nooit groter, maar in enkele gags wordt hij wel als baby getoond.
Personages.
Volwassenen.
Verschillende andere figuren komen ook regelmatig terug in de reeks.
Geschiedenis.
Tome en Janry waren gedurende de jaren 80 en 90 van de 20ste eeuw de auteurs van de stripreeks "Robbedoes en Kwabbernoot". "De Kleine Robbe" verscheen voor het eerst in het vijfde "Robbedoes album +" op 17 maart 1983. Hiervoor maakten Tome en Janry een kortverhaal van vijf pagina's. Omstreeks 1987 werd in de reeks "Robbedoes en Kwabbernoot" het album "De jeugd van Robbedoes" uitgebracht. In dit album werden verschillende korte verhalen gebundeld, initieel bedoeld voor het weekblad "Robbedoes", waaronder het verhaal uit "Robbedoes album +". Dezelfde auteurs besloten dit concept een eigen gagreeks te geven.
In september 1987 verscheen het album "Robbedoes en Kwabbernoot in New York", waarbij de eerste kopers een mini-album kregen met de eerste vier gags van "De Kleine Robbe". Vanaf 29 december 1987 verscheen de gagstrip in het tijdschrift "Spirou"/"Robbedoes". In 1990, drie jaar nadat het figuurtje bedacht werd, kwam het eerste verhaal van de kleine Robbe als album op de markt. De stripverhalen sloegen aan en werden na verloop zelfs populairder dan de hoofdreeks. Nadat Tome en Janry stopten met de verhalen van Robbedoes en Kwabbernoot, bleven ze De Kleine Robbe voortzetten. Tome overleed in 2019.
Janry gaf later aan De Kleine Robbe alleen verder te zetten. De eerste gags die hij zonder Tome maakte, verschenen in 2020. In februari 2021 verscheen er een kortverhaal, waarbij Janry voor het scenario hulp kreeg van de scenaristen Maryse Dubuc en Jacques Louis.
Tekenfilmreeks.
In 2012 startten de Waalse televisiezender RTBF en de Franse televisiezender M6 een tekenfilmreeks rond De Kleine Robbe. De 78 afleveringen zijn gebaseerd op de (bravere) gags uit de reeks, weliswaar gebundeld om telkens zeven minuten te kunnen opvullen. Virginie Jallot was de regisseur. De productie was in handen van uitgeverij Dupuis, Araneo Belgium, Luxanimation en de RTBF, maar ook M6 en Teletoon droegen financieel bij.
Film.
Van De Kleine Robbe is in 2017 een live-action-langspeelfilm uitgebracht. De productie is in handen van het Franse productiehuis Les Partenaires.
Regisseur is Nicolas Bary en het scenario is geschreven door Laurent Turner.
Acteurs die in de film meespelen zijn:
De film voor het eerst te zien geweest op het Angoulême Film Festival op 27 augustus 2017, in première gegaan in België op 2 september 2017 en in Frankrijk op 10 september 2017.
Andere landen: Nederland (26 april 2018), Estland (20 juli 2018), Portugal 20 september 2018 en Duitsland (15 november 2018).
In Nederland werd de film op televisie uitgezonden door AVROTROS op 5 oktober 2019 via de zender NPO 3.
De teksten zijn in het Nederlands vertaald door Oscar Siegelaar.
De Nederlandse stemmen komen onder andere van:

</doc>
<doc id="27351" url="https://nl.wikipedia.org/wiki?curid=27351" title="Rommelgem">
Rommelgem

Rommelgem "(Frans: Champignac-en-Cambrousse)" is een fictief stadje waar veel van de verhalen uit de stripreeks "Robbedoes en Kwabbernoot" zich geheel of gedeeltelijk afspelen. Robbedoes en Kwabbernoot, de hoofdpersonages uit de strip, wonen zelf echter niet in Rommelgem.
De naam Rommelgem bestaat niet echt als toponiem. Het achtervoegsel "-gem" (dat "huis van" betekent) komt wel veel voor in namen van werkelijk bestaande plaatsen in met name Vlaanderen.
Verhaallijnen.
Rommelgem komt voor het eerst voor in het verhaal "Er is een tovenaar in Rommelgem", getekend door André Franquin naar een idee van Henri Gillain.
De graaf van Rommelgem speelt in veel avonturen een rol, maar ook andere inwoners van Rommelgem komen in meerdere verhalen voor.
Het kasteel van Rommelgem is gebaseerd op een in het echt bestaand kasteel: het kasteel van Skeuvre in Natoye (Hamois).

</doc>
<doc id="27352" url="https://nl.wikipedia.org/wiki?curid=27352" title="Sao Tia Kaphat">
Sao Tia Kaphat

Koning Somdetch Chao Sanaka Chakrapati Raja Phen-Pheo Bhaya Jayadiya Kabuddha (Chaiyachakkapat), beter bekend onder de naam Sao Tia Kaphat volgde Keo Phim Fa op als 11e koning van Lan Xang in 1441 na een interregnum van 3 jaar. Hij was een zoon van koning Phaya Samsenthai en Kaeva Yudhi Fa. voor zover bekend was hij geboren in 1416 onder de naam prins Wangburi. Hij volgde zijn zus Kaeva Kumari (Keo Phim Fa) op die hem eerder in 1438 al de troon had aangeboden. In eerste instantie had hij dit geweigerd, maar in 1441 na een interregnum accepteerde hij de troon alsnog. Voor hij koning werd was hij gouverneur van Vientiane.
Hij installeerde zijn achterneef prins Mui, een zoon van koning Kham Tam Sa als gouverneur van Vientiane. Deze werd echter door een groep nobelen verleid om een onafhankelijk koninkrijk in Vientiane te stichten. Toen Sao Tia Kaphat hiervan hoorde lokte hij Prins Mui in een val bij Don Chan en liet hem vermoorden.
In 1477 kreeg de koning een witte olifant cadeau van een van zijn gouverneurs. De keizer van Vietnam hoorde hiervan en zond een delegatie om enkele haren van de olifant op te eisen. Maar in plaats van haren stuurde de koning de uitwerpselen van de olifant! De Vietnamese keizer was woedend en in 1477 vielen de Vietnamezen Lan Xang binnen en hij vluchtte van de hoofdstad. Volgens oude geschriften uit Lan Xang in deze tijd was het leger van Vietnam reusachtig en bestond het uit 550.000 man en 4000 officieren (een aantal wat vanwege de lage bevolking in die tijd bijna ongeloofwaardig is). Dit leger was verdeeld in 5 verschillende kolommen en marcheerde naar Luang Prabang vanuit verscheidene richtingen. De koning van Lan Xang had slechts 200.000 man en 2000 olifanten. De veldslag vond plaats op het veld van Na Khachao, waar Wat Visunarat nu staat. Bij dit gevecht kwamen ook de 4 wijze mannen die Lan Xang tijdens het interregnum gereageerd hadden om het leven.
Na het verlies van de hoofdstad trad hij af in 1478 zodat zijn zoon, Souvanna Banlang (Theng Kham), hem kon opvolgen, deze zou de Vietnamezen verdrijven. Koning Sao Tia Kaphat stierf in 1479 in Chieng Kam. Voor zover bekend had hij 9 zonen en 9 dochters:

</doc>
<doc id="27353" url="https://nl.wikipedia.org/wiki?curid=27353" title="Souvanna Banlang">
Souvanna Banlang

Koning Somdetch Brhat-Anya Chao Suvarna Panalang Raja Sri Sadhana Kanayudha, beter bekend onder de naam Souvanna Banlang, volgde Sao Tia Kaphat op als 12e koning van Lan Xang in 1478. Hij was een zoon van koning Sao Tia Kaphat en zijn eigen naam was Dungakama. Voor zover bekend was hij geboren in 1455. Hij volgde zijn vader op die ten gunste van hem afstand van de troon deed omdat hij de Vietnamezen in 1478 terugdrong. Hij verdreef de Vietnamezen nadat hij een leger had verzameld in Dansai en Chieng Kam. De Vietnamese troepen waren nog moe van de vorige veldslag toen dit leger hen plotseling overviel. De Vietnamese troepen waren zo verrast dat ze via Xhieng Khuang terug naar Vietnam vluchtten. Van de oorspronkelijke 4000 officieren keerden er volgens overlevering slechts 600 in Vietnam terug. 
Hij was de oudste overlevende zoon van koning Sao Tia Kaphat, had de Vietnamezen verslagen en als beloning werd hij gekroond in 1479. Hij kreeg de regeernaam Suvarna Panalang (de gouden troon). Hij begon ook met de wederopbouw van Luang Prabang en andere door de Vietnamezen verwoeste steden. Hij stierf in 1485, voor zover bekend zonder kinderen. Hij werd opgevolgd door zijn jongere broer, Lankara (Lasenthai).

</doc>
<doc id="27354" url="https://nl.wikipedia.org/wiki?curid=27354" title="Lasenthai">
Lasenthai

Koning Somdetch Brhat-Anya Chao Suvarna Panalang Raja Sri Sadhana Kanayudha, beter bekend onder de naam Lasenthai volgde zijn oudere broer Souvanna Banlang op als 13e koning van Lan Xang in 1485. Hij was een zoon van koning Sao Tia Kaphat en zijn eigen naam was Lankara, voor hij Souvanna Banlang opvolgde was hij gouverneur van Nongkae. Hij werd gekroond in 1491, de relaties met Ayutthaya waren in die tijd bijzonder vriendelijk en de koning van Ayutthaya, Boroma Trailokanart, stuurde dan ook een speciale afgezant naar de kroning. Koning Lasenthai stierf onverwachts in 1495 na een vreedzame heerschappij van 10 jaar.
Voor zover bekend had hij één zoon:

</doc>
<doc id="27355" url="https://nl.wikipedia.org/wiki?curid=27355" title="Som Phu">
Som Phu

Koning Somdetch Brhat-Anya Chao Jumbuya Raja Sri Sadhana Kanayudha, beter bekend onder de naam Som Phu volgde zijn vader Lasenthai op als 14e koning van Lan Xang in 1495. Hij was een zoon van koning Lasenthai en werd geboren in 1486. De eerste twee jaren was zijn oom Visunarat regent. Maar bij het bereiken van volwassenheid (11 jaar) nam hij zelf de macht in handen in 1497. In 1500 werd hij alsnog afgezet door zijn oom Visunarat en hij stierf in 1500. Voor zover bekend had hij geen kinderen.

</doc>
<doc id="27356" url="https://nl.wikipedia.org/wiki?curid=27356" title="Visunarat">
Visunarat

Koning Somdetch Brhat-Anya Chao Visulya Raja Devavadhi Pada Sri Sadhana Kanayudha, beter bekend onder de naam Visunarat volgde zijn neef Som Phu op als 15e koning van Lan Xang in 1500. Hij was een zoon van koning Sao Tia Kaphat hij werd geboren in 1465 onder de naam Vijaya Kumara. Hij was de gouverneur van Vientiane voordat hij koning werd. In 1491 werd hij benoemd tot eerste minister (Phaya Sena Muang) en kreeg hij de naam Visan (bliksem). Van 1495 tot 1497 was hij regent voor zijn neef Som Phu. Toen die volwassen werd ging hij echter zelf regeren. In 1500 besloot Visunarat zelf te regeren en zette zijn neef af. &lt;BR&gt;
Zijn regeerperiode was een zeer stabiele en welvarende tijd voor het koninkrijk Lan Xang. Hij liet vele gebedsplaatsen en monumenten bouwen. Hij stierf in 1520, voor zover bekend had hij 1 zoon:&lt;BR&gt;

</doc>
<doc id="27357" url="https://nl.wikipedia.org/wiki?curid=27357" title="Photisarat I">
Photisarat I

Koning Somdetch Brhat-Anya Budhisana Raja Maha Dharmikadasa Lankanakuna Maharaja Adipati Chakrapati Bhumina Narindra Raja Sri Sadhana Kanayudha, beter bekend onder de naam Photisarat I volgde zijn vader Visunarat op als 16e koning van Lan Xang in 1520. Hij werd geboren in 1505 en volgde zijn opleiding in wat Visunarat. in 1522 werd hij gekroond in Luang Prabang. Hij werd monnik in de jaren 1525 en 1526. Hij versloeg een invasie van Autthaya bij Muang Khuk. Hij verplaatste de hoofdstad voor de eerste keer naar Vientiane in 1533. Later zou zijn zoon, Sai Setthathirat I, deze verplaatsing permanent maken. Hij overleed in 1550 na een olifantenjacht in het noorden van Laos, hij viel van zijn olifant en werd vertrapt door rennende olifanten. Hij overleed zeven dagen na dit ongeval.
Alhoewel Lan Xang een vredige kende onder zijn bewind, was Photisarat I verantwoordelijk voor de latere moeilijkheden van Lan Xang. Hij besloot zich te bemoeien met de problemen rond de troonopvolging in Lanna. Hij schoof zijn zoon naar voren als opvolger van de gestorven koning Ketklao van Lanna. Deze werd uiteindelijk door de nobelen geaccepteerd en gevraagd om te komen. Dit zou Lan Xang betrekken bij de twisten tussen Ayutthaya en Birma om Lanna. Zijn zoon Sai Setthathirat I volgde hem op na een onderlinge strijd met zijn jongere broers in 1550.
Voor zover bekend was hij vijf keer getrouwd. Zijn eerste vrouw was koningin Yudhi Karma Devi (Yot Kam Tip), de dochter van koning Ketklao van Lanna, zij was de moeder van Sai Setthathirat I. Zijn tweede vrouw was een prinses van Ayutthaya die in 1550 vermoord werd. Zijn derde vrouw was een dochter van prins Kuadeva. En zijn vierde vrouw was Nang Kong Soi. De afkomst van zijn vijfde vrouw is onbekend.
Hij had voor zover bekend vier zonen en vier dochters:

</doc>
<doc id="27358" url="https://nl.wikipedia.org/wiki?curid=27358" title="Photisarat">
Photisarat



</doc>
<doc id="27359" url="https://nl.wikipedia.org/wiki?curid=27359" title="Provincies van Laos">
Provincies van Laos

De provincies van Laos vormen de bestuurlijke hoofdindeling van Laos. Naast de 17 provincies (Laotiaans: ແຂວງ, "khwaeng") bestaat er een prefectuur (Laotiaans: ນະຄອນຫລວງ, "kampheng nakhon") rond de hoofdstad Vientiane. De provincies en de prefectuur zijn verder verdeeld in districten (Laotiaans: ເມືອງ, "muang"). Op lokaal niveau bestaan er dorpen (Laotiaans:ບ້ານ, "baan")

</doc>
<doc id="27361" url="https://nl.wikipedia.org/wiki?curid=27361" title="Luang Prabang">
Luang Prabang



</doc>
<doc id="27362" url="https://nl.wikipedia.org/wiki?curid=27362" title="Osteoporose">
Osteoporose

Osteoporose is het gevolg van afgenomen botmassa en verstoring van de botmatrix, hierdoor is de botdichtheid verlaagd. Dit leidt tot een afname van de sterkte van de botten en een verhoogd risico op botbreuken, van met name de wervelkolom, heup, pols, bovenarm en bekken. Het risico op breuken neemt toe met de leeftijd; het betreft met name personen die ouder dan 75 jaar zijn. Een op de twee vrouwen en een op de vijf mannen van 50 jaar of ouder zal ten minste een botbreuk ten gevolge van osteoporose oplopen.
Oorzaken.
Tussen het twintigste en dertigste levensjaar bereiken de botten hun maximale massa (piekbotmassa). Voor een goede botopbouw zijn hoogwaardige voeding, niet te veel vet en suiker, met voldoende vitamine D, magnesium en calcium, lichaamsbeweging/sport en bij voorkeur ten minste een kwartier per dag blootstelling aan zonlicht van belang. Tussen het veertigste en zestigste levensjaar begint de botmassa af te nemen. Dit is het gevolg van toegenomen afbraak van bot door osteoclasten en verminderde botvorming door osteoblasten. Leeftijdsgebonden veranderingen van de botten zijn de belangrijkste oorzaak van osteoporose. De afgenomen hoeveelheid oestrogenen na de menopauze verhoogt het risico op botverlies bij vrouwen. Botverlies bij mannen treedt vooral op vanaf het zeventigste levensjaar, en komt vaker voor bij mannen met tekorten in de productie van testosteron en oestrogeen. Een tekort aan vitamine D en hyperparathyreoïdie komen relatief veel voor bij ouderen en kunnen bijdragen aan de ziekte. Andere zaken die kunnen bijdragen zijn verminderde lichaamsbeweging, roken, meer dan drie glazen alcoholhoudende drank per dag, langdurig gebruik van orale (via de mond ingenomen) glucocorticoïden (bijvoorbeeld prednison, cortisol) en een afgenomen productie van IGF-1.
Een van de belangrijkste oorzaken is gebrek aan belasting: bot groeit tegen de verdrukking in. Astronauten hebben na langer verblijf in de ruimte allemaal last van osteoporose. De eerste therapie is belasten, trainen met gewichten.
Risicogroep.
Kleinere piekbotmassa, versterkt botverlies vanaf de menopauze en een hogere gemiddelde leeftijd, leiden ertoe dat vrouwen een verhoogd risico op osteoporose hebben. Glucocorticoïden worden door hen die 75 jaar of ouder zijn 2,5 keer zoveel gebruikt als gemiddeld, en zijn een bekende oorzaak van osteoporose. Er bestaan (internationale) richtlijnen voor de preventie en behandeling van osteoporose die door orale glucocorticoïden wordt veroorzaakt.
Diagnose.
De Wereldgezondheidsorganisatie definieert osteoporose op basis van botdichtheid of botmineraaldichtheid van het bot van de wervelkolom en bovenste deel van het dijbeen. Deze wordt gemeten met röntgenabsorptie (Dual Energy X-ray Absorptiometry of DEXA-meting (bot-densitometrie), ook als DXA afgekort). Als een BMD wordt gemeten die 2.5 standaardafwijkingen lager is dan een normale piekbotmassa, classificeert men dit als osteoporose. Ultrageluid en een perifere DEXA kunnen gebruikt worden om in te schatten of er wellicht sprake is van de aandoening, en om te beoordelen of een volledige DEXA aangewezen is.
Behandeling.
Niet-medicamenteus.
Vallen draagt in belangrijke mate mee aan het veroorzaken van breuken, met name bij verzwakte, oudere personen. Verschillende maatregelen kunnen het vallen verminderen. Bijvoorbeeld door vermindering van het gebruik van slaapmiddelen en kalmeringsmiddelen (benzodiazepinen). Zorg voor voldoende vitamine D, calcium en magnesium in de voeding, eventueel als supplement. Sporten c.q. het doen van oefeningen dient men aan te moedigen en roken en alcohol misbruik dient men af te raden. Fysiotherapie en verlichting van pijn zijn aanvullende behandelvormen. Hulpmiddelen zijn er in de vorm van een rollator of heupbeschermers. Men kan de woonomgeving analyseren, om ervoor te zorgen dat het risico in huis te struikelen minimaal is.
Osteoporotische fracturen en dan vooral die van de heup of van een wervel veroorzaken klachten zoals pijn en verminderde levenskwaliteit en verhogen de mortaliteit. Patiënten met deze fracturen wordt vaak aangeraden oefeningen te doen ter vermindering van pijn en herstellen van functionele beweging. Het is onduidelijk of oefeningen vallen of fracturen kunnen voorkomen. Een Cochrane-review bekeek studies die het effect van oefeningen of andere actieve interventies van ten minste vier weken vergeleken met een controle-interventie (geen interventie, een placebo, niet actieve of geen oefeninterventie). Deelnemers aan de studies waren ten minste 40 jaar oud die een wervelfractuur (spontaan of door een minimaal trauma) hadden gehad. De belangrijkste uitkomstmaten waren het aantal vallen en het aantal fracturen. Daarnaast bekeken de studies ook pijn, lichamelijk functioneren en welzijn. De review bevat negen studies met in totaal 749 deelnemers, hieronder waren 68 mannen. Er waren verschillende resultaten: Het is onzeker of oefeningen het aantal fracturen vermindert omdat de zekerheid van het bewijs zeer laag was. Ook het effect op vallen is onzeker. Oefeningen hebben waarschijnlijk een klein effect op het lichamelijk functioneren, maar het effect is te klein om belangrijk te zijn. Individuele studies laten kleine verschillen zien in het voordeel van de oefengroepen op uitkomstmaten zoals pijn, maximale wandelsnelheid en ziekte specifieke levenskwaliteit maar de effectgrootte is meestal niet klinisch relevant. Drie studies rapporteerden vier neveneffecten gerelateerd aan de oefeningen (kraakbeenfractuur van een rib, ribfractuur, knie pijn, irritatie op tape), maar ook hiervoor is de zekerheid van het bewijs erg laag. De studie concludeert dat het onzeker is dat actieve oefentherapie, valpreventie of wervelfracturen kan voorkomen bij patiënten met osteoporotische wervelfracturen.
Medicamenteus.
Verschillende soorten geneesmiddelen kunnen worden gebruikt. Bisfosfonaten, raloxifeen en hormoonsuppletie gaan de botafbraak tegen. Strontiumranelaat remt botafbraak en stimuleert botvorming, en bijschildklier hormoon (anabool).
Bovenstaande middelen (behalve etidroninezuur en parathyreoïdhormoon) worden als de meest effectieve voor de behandeling van osteoporose beschouwd. Sommige auteurs beschouwen alendroninezuur en risedroninezuur, mede op basis van hun effectiviteit, als middelen van eerste keuze.
De fabrikant van Fosamax, Merck, wordt in de Verenigde Staten door gebruikers wegens paradoxale dijbeenbreuken aangeklaagd. Deze breuken zijn zeer zeldzaam, maar vragen desondanks om verder onderzoek aangezien de oorzaak onbekend is. Vermoed wordt dat een deel van het antwoord erin ligt dat de osteoblasten het nieuwe bot op het oude bot plaatsen, dat door Fosamax minder wordt afgebroken, waardoor de kwaliteit van het bot niet optimaal is.

</doc>
<doc id="27363" url="https://nl.wikipedia.org/wiki?curid=27363" title="Provincie Luang Prabang">
Provincie Luang Prabang



</doc>
<doc id="27364" url="https://nl.wikipedia.org/wiki?curid=27364" title="Civiele techniek">
Civiele techniek

Civiele techniek is de toegepaste wetenschap die zich richt op ontwerp, constructie en beheer van de gebouwde omgeving. Daaronder vallen onder meer infrastructuur, bruggen, tunnels en dijken. Ook het droogleggen van wateren en bouwen in, op of aan het water is onderdeel van civiele techniek.
Het vakgebied levert een bijdrage aan onder andere verduurzaming van mobiliteit, oplossingen voor het omgaan met klimaatverandering en de energietransitie. Voorbeelden hiervan zijn duurzame mobiliteitsvormen, het omgaan met zeespiegelstijging en het aanleggen van windmolenparken.
Civiele techniek (civiel = burgerlijk) is ontstaan als tegenhanger van militaire techniek, zoals bedreven door de genie. Ontwerp en aanleg van wegen, bruggen en kanalen was aan het begin van de 19e eeuw nog een verantwoordelijkheid van de genie.
Thema's en onderverdeling vakgebied.
Civiele techniek kent globaal de volgende onderverdeling:
Aandachtspunten in de civiele techniek.
Klimaatverandering.
De klimaatverandering is een groot aandachtspunt geworden binnen de civiele techniek. Dit is mede zo gekomen door het Parijs klimaatakkoord (ambitie 2030), waarin staat dat de temperatuurstijging onder de 2°C moet blijven. Om de doeleinden te halen moet er in de civiele techniek veranderingen komen, aan de ontwerpen en uitvoering. Zo moet er bijvoorbeeld gebruik worden gemaakt van duurzame materialen.
Het KNMI brengt om de circa zeven jaar nieuw klimaatscenario's uit. De volgende publicatie wordt medio 2023 verwacht. Met het Klimaatsignaal'21 geeft het KNMI een tussentijdse stand van zaken. Het Klimaatsignaal'21 is gebaseerd op het zesde rapport van het "Intergovernmental Panel on Climate Change" (IPCC), het klimaatpanel van de Verenigde Naties.
De klimaatverandering heeft in Nederland veel gevolgen volgens het Klimaatsignaal'21 zoals, zeespiegelstijging, extreme droogte en hevige regenbuien. De meeste huidige steden, kunstwerken en andere infrastructuur zijn hier niet tegen bestand. Ze moeten worden aangepast om schade van water of droogte te voorkomen, dit wordt klimaatadaptatie genoemd. Voorbeelden van klimaatadaptatie zijn klimaatadaptieve pleinen, wadi's, groene daken en het verhogen van dijken.
De civiele techniek is erg betrokken bij de klimaatverandering en moet door middel van onderzoeken proberen oplossingen te bedenken om de invloed klimaatverandering, zoals de zeespiegelstijging, te beperken, zodat dijken niet breken. Aangezien Nederland voor een merendeel onder de zeespiegel ligt is de civiele techniek erg belangrijk voor het in stand houden van het land.
"Sustainable development goals".
Binnen de civiele techniek wordt gewerkt met "sustainable development goals" (SDG's), ook wel duurzameontwikkelingsdoelstellingen. Deze doelen zijn bedoeld om de problemen in de wereld bekend te maken. De doelen roepen bedrijven en organisaties op om mee te helpen om de doelen te halen.
Bekende projecten.
Projecten in Nederland.
Projecten waarbij civieltechnische kennis gebruikt wordt in Nederland, zijn bijvoorbeeld de Oosterscheldekering, de aanleg van natuureilanden Markerwadden, de sluizen van IJmuiden en de aanleg van nieuwe wegen.
Internationale projecten.
Internationale voorbeelden zijn de aanleg van de Palmeilanden in Dubai, de Hooverdam in Arizona en de Golden Gate Bridge in Californië.
Beroepen en opleidingen.
Professionals die werkzaam zijn in de civiele techniek richten zich in brede zin op het ontwerpen, verbeteren, uitvoeren en beheren van onze leefomgeving. Denk aan een projectleider van een infrastructureel project, een ontwerper van een brug, een uitvoerder van de aanleg van een weg of een adviseur die meedenkt hoe een gebied beter in kan spelen op water(berging). Het beheren en onderhouden van wegen, tunnels en dergelijke is ook een belangrijk onderdeel van het vakgebied.
Vlaanderen.
In Vlaanderen verzorgen de Katholieke Universiteit Leuven, de Universiteit Gent en de Vrije Universiteit Brussel een opleiding in de civiele techniek als onderdeel van de opleiding tot "Master in de Ingenieurswetenschappen: Bouwkunde" aan de faculteit ingenieurswetenschappen. Deze universitair gevormde ingenieurs hebben het recht om voor hun naam de wettelijk beschermde titel "burgerlijk ingenieur" en de afkorting "ir" te dragen.
Naast de drie voornoemde universiteiten kan men de opleiding ook volgen aan de Koninklijke Militaire School.
De universiteiten met campussen in heel Vlaanderen bieden een opleiding aan tot "Master in de industriële wetenschappen - industrieel ingenieur", waarbij de civiele techniek in de afdeling Bouwkunde aan bod komt. Industrieel Ingenieurs hebben wettelijk het recht om voor hun naam de wettelijke beschermde afkorting "ing." te dragen.
Nederland.
Het curriculum van de opleiding Civiele Techniek bevat in het algemeen vakken zoals, mechanica, wiskunde, vloeistofmechanica, project management, 3D-modelleren en specifieke onderwerpen in de civiele techniek. In de eerste jaren van de opleiding wordt de basiskennis van de sub-disciplines van civiele techniek gegeven. Voorbeelden van sub-disciplines zijn waterbouwkunde, verkeer en wegen, constructies, watermanagement, beheer en onderhoud en uitvoering. Daarna kan men zich specialiseren in een sub-discipline op een hoger niveau.
Wetenschappelijke opleidingen.
In Nederland verzorgen de Technische Universiteit Delft en de Universiteit Twente de opleiding tot civiel ingenieur (afgekort "ir.").
Hbo-opleidingen.
Er zijn in Nederland meerdere hogescholen die de opleiding Civiele Techniek verzorgen, waaronder de Hogeschool Windesheim te Zwolle, Hogeschool van Arnhem en Nijmegen, NHL Hogeschool te Leeuwarden, Hogeschool Rotterdam, Avans Hogeschool te 's-Hertogenbosch en Tilburg, Hogeschool Inholland, Hogeschool Zeeland, Saxion Hogescholen te Enschede, de Haagse Hogeschool en Hogeschool NCOI. Afgestudeerden aan de hogescholen krijgen eveneens de titel "ingenieur", die wordt afgekort tot "ing." Het resultaat van deze studie is de internationale titel "Bachelor of Science", "BSc".
Verder zijn er hogescholen die de Bachelor Built Environment verzorgen met uitstroomprofiel Civiele Techniek. Dit wordt gegeven op de Hanzehogeschool Groningen, Hogeschool Utrecht, Hogeschool van Amsterdam en Zuyd Hogeschool.
Het is ook mogelijk om een associate degree (AD) Civiele Techniek te halen. Dit is een deeltijd opleiding die twee jaar duurt. Er worden twee verschillende associate degree-opleidingen aangeboden. Onder andere de AD Civiele Techniek Projectvoorbereiding en -realisatie bij Hogeschool van Arnhem en Nijmegen en het AD Built Environment aan Avans Hogeschool te 's-Hertogenbosch en Roosendaal met als doorstroommogelijkheid de bacheloropleiding Civiele Techniek bij Avans.
Na de hbo-opleiding Civiele Techniek kan men een leidinggevende functie bij een ingenieursbureau, overheidsinstelling of aannemer vervullen. Het is ook mogelijk om nog verder te studeren en een master te behalen op het hbo of universiteit.
Mbo-opleidingen.
Op het mbo wordt de opleiding Infratechniek gegeven als opleiding voor de civiele techniek. Voordat de opleiding de naam "Infra" kreeg, stond het bekend als de opleiding "Grond-, Weg- en Waterbouw (GWW)".
Er zijn meerdere mbo-scholen in Nederland die de opleiding Infratechniek verzorgen, waaronder:
Na de mbo-opleiding Infratechniek kan men verder studeren aan een hogeschool of aan het werk gaan bij een aannemer, uitvoerder of ingenieursbureau.
Bekende personen.
Bekende personen voor de civiele techniek in zijn onder anderen:
Cornelis Lely.
Cornelis Lely (1854-1929) was een Nederlandse ingenieur en waterbouwkundige. Lely ontwierp in 1891 voor de Zuiderzeevereeniging een plan voor de afsluiting van de Zuiderzee. Ook bedacht hij de Afsluitdijk en de aanleg van nieuwe polders. Dit grote project werd het Zuiderzeeproject genoemd.
Jan Agema.
Jan Agema (1919-2011) was een Nederlands waterbouwkundig ingenieur en hoogleraar aan de TU Delft. Hij is bekend van het ontwerp van de Havenmond van Hoek van Holland en de bouw van de Oosterscheldekering.
Jean Venables.
Jean Venables (geboren 1948) is een Britse civiele ingenieur. Venables heeft gewerkt aan hoogwaterbeschermingsprojecten. Ze was negen jaar voorzitter van de "Thames Regional Flood Defence Committee".
Isambard Kingdom Brunel.
Isambard Kingdom Brunel (1806-1859) was een Britse civiele ingenieur. Hij is de zoon van de tevens bekende ingenieur Marc Isambard Brunel. In het Verenigd Koninkrijk staat hij bekend om zijn vele bruggen, het aanleggen van een van de grote spoorwegen in Engeland en het overzien van de bouw van de Thames Tunnel, de eerste geboorde tunnel.
Ove Arup.
Ove Arup (1895-1988) was een Deense bouwkundig ingenieur. Hij heeft een belangrijke bijdrage geleverd aan de bouw van het Sydney Opera House, waardoor de 'zeilen' van het gebouw mogelijk waren om te bouwen.
Emily Warren Roebling.
Emily Warren Roebling (1843-1903) was een ingenieur die meer dan 10 jaar mee heeft geholpen aan de bouw van de Brooklyn Bridge nadat haar man Washington Roebling ernstig ziek werd. Als eerbetoon mocht Emily als eerste over de brug lopen.
Simon Stevin.
Simon Stevin (1548-1620) was ingenieur voor het Staatse leger en privédocent van Maurits van Oranje tijdens de Tachtigjarige Oorlog. Hij heeft veel bijgedragen aan de wiskunde, de natuurkunde, de vestingbouw en het Nederlands. Hij gaf de principes van de vestingbouw een wiskundige grondslag en heeft een van de belangrijkste bewijzen voor de constructiemechanica geleverd: de clootcrans. De laboratoria voor onderzoek naar constructieve materialen (betonlab, staallab) aan de TU Delft zijn naar hem vernoemd.
Frans van Hasselt.
Johan Barthold Frans van Hasselt (1913-1942) was voorzitter van de studievereniging Practische Studie en student Civiele Techniek aan de Technische Hogeschool Delft (de huidige TU Delft). Toen Joodse hoogleraren geen college meer mochten geven, bedaarde Van Hasselt de studentenmenigte, waarop het eerste protest tegen de jodenvervolging op maandag plaats vond. In Delft, en andere plaatsen, zijn een straat en een plein naar hem vernoemd. Hij was lid van de verzetsgroep Mekel, naar wie het Mekelpark is vernoemd. Ter ere van dit verzet hangt een plakkaat bij de ingang van het voormalige gebouw voor Weg- en Waterbouwkunde in Delft.

</doc>
<doc id="27365" url="https://nl.wikipedia.org/wiki?curid=27365" title="Luang Prabang (khwaeng)">
Luang Prabang (khwaeng)

Luang Prabang (Laotiaans: ຫລວງພະບາງ) is een provincie in het noorden van Laos aan de Mekong-rivier. De hoofdstad is Luang Prabang.
Districten.
De provincie Luang Prabang is onderverdeeld in de volgende districten:

</doc>
<doc id="27366" url="https://nl.wikipedia.org/wiki?curid=27366" title="Saisombun">
Saisombun

Saisombun (Laotiaans: ໄຊສົມບູນ) was een gebied in Laos dat onder direct bestuur stond van het leger. Het gebied besloeg de oostelijke helft van de provincie Vientiane en het zuidwestelijke deel van de provincie Xieng Khuang. Dit gebied was ooit het hartland van de Hmong opstandelingen. Volgens rapporten wordt er in dit gebied nog steeds een beperkte guerrilla gevochten. Ook worden er, tot in 2003 aan toe, overvallen op bussen gepleegd.
Op 14 september 2004 toonde Amnesty International een film in Bangkok waarop de lichamen van vijf kinderen te zien zijn die tussen de 12 en 16 jaar zouden zijn. De kinderen zijn mishandeld en de vier meisjes zouden verkracht zijn. De filmopnamen zouden zijn gemaakt na een aanval van het Laotiaanse leger op een dorp met Hmong opstandelingen. De 5 kinderen zouden op zoek zijn geweest naar voedsel.
In 2006 is het gebied weer opgeheven en verdeeld over Vientiane en Xieng Khuang.

</doc>
<doc id="27367" url="https://nl.wikipedia.org/wiki?curid=27367" title="Vientiane">
Vientiane

Vientiane (Wieng Chan in Lao) is de naam voor 3 gebieden in Laos.
Vientiane is ook de naam voor het oude koninkrijk in en rondom deze provincie, namelijk het koninkrijk Vientiane 

</doc>
<doc id="27368" url="https://nl.wikipedia.org/wiki?curid=27368" title="Vientiane (khwaeng)">
Vientiane (khwaeng)

De Khwaeng Vientiane (Laotiaans: ວຽງຈັນ) ligt ten noorden van de prefectuur Vientiane die in 1989 van de provincie afgesplitst werd. De hoofdstad is Phon Hong. Andere belangrijke plaatsen zijn onder andere Vang Vieng.
Geografie.
Khwaeng Vientiane ligt in het noordwesten van het land. Er ligt ook een groot stuwmeer in deze provincie, genaamd Ang Nam Ngum, gelegen in de Nam Ngum rivier. De provincie is erg bergachtig en heeft een lage bevolkingsdichtheid. In het noordoosten liggen er enkele pieken van boven de 2000 meter.
Bevolking.
Volgens een schatting van 1 juli 2020 telde de provincie Vientiane 462.142 inwoners. Vijf jaar eerder werden er nog 431.966 inwoners geregistreerd, hetgeen overeenkomt met een gemiddelde jaarlijkse bevolkingsgroei van 1,4% voor de periode 2015-2020. In de census van 1 maart 2005 woonden er nog 361.891 inwoners in de provincie. Het overgrote deel van de bevolking woont op het platteland (66%). De urbanisatiegraad is met 34% vrij laag.
De geslachtsverhouding is bijna gelijkelijk verdeeld. Er werden 231.563 mannen en 230.569 vrouwen geregistreerd in 2020. De bevolking is jong: 30% is tussen de 0-14 jaar, 65% is tussen de 15-64 jaar en 5% is 65 jaar of ouder. Ongeveer 1% van de bevolking is zelfs 80 jaar of ouder.

</doc>
<doc id="27369" url="https://nl.wikipedia.org/wiki?curid=27369" title="Phon Hong">
Phon Hong

Phon Hong is de hoofdstad van de provincie Vientiane in Laos. Dit is een plaatsje van ongeveer 11.500 inwoners dat ligt aan de belangrijke Route 13 tussen de steden Vientiane en Luang Prabang. Het ligt ongeveer 55 kilometer ten noorden van Vientiane. Vanuit deze plaats is er ook een weg die naar het Ang Nam Ngum stuwmeer leidt.

</doc>
<doc id="27370" url="https://nl.wikipedia.org/wiki?curid=27370" title="Ang Nam Ngum">
Ang Nam Ngum

Ang Nam Ngum is een stuwmeer in de Nam Ngum rivier in Laos. Het meer ligt op ongeveer 90 km ten noorden van de hoofdstad Vientiane in de provincie Vientiane en beslaat ongeveer 250 km2. Het grootste gedeelte van de elektriciteit die door middel van dit meer wordt opgewekt wordt geëxporteerd naar Thailand. 
Er liggen verschillende eilandjes in het meer. In 1975 werden na de overname van de macht door de Pathet Lao 3000 mensen, voornamelijk prostituees en kleine criminelen, naar deze eilandjes verbannen, gescheiden naar sekse.
Het was de eerste stuwdam die in het land werd gebouwd. De bouw begon in 1968 en het werk werd voltooid in 1984. Het project is vooral gericht op de productie ven elektriciteit, maar men wilde ook het risico van overstromingen verminderen, water vast te houden voor de irrigatie van landbouwgronden en voor de visserij. De Nam Ngum waterkrachtcentrale heeft een opgesteld vermogen van 155 megawatt (MW) en genereert het grootste deel van alle elektriciteit in het land. Het levert stroom aan Vientiane. Het grootste deel wordt uitgevoerd naar Thailand en levert hiermee een belangrijke bijdrage aan de exportinkomsten van het land. De exploitant van de centrale is het staatsbedrijf Electricité du Laos.

</doc>
<doc id="27371" url="https://nl.wikipedia.org/wiki?curid=27371" title="Nam Ngum">
Nam Ngum

De Nam Ngum is een zijrivier van de Mekong die ontspringt op het plateau van Xhieng Khuang en vervolgens door de provincie Vientiane stroomt waar een stuwdam is gebouwd die het Ang Nam Ngum stuwmeer heeft gevormd. Hierna stroomt de rivier naar de Mekong om daarin uit te monden in de prefectuur Vientiane. Zelf wordt de rivier onder ander gevoed door de rivier de Nam Lik.
In 2003 lagen er plannen op tafel voor de aanleg van een tweede stuwdam, Ang Nam Ngum 2.

</doc>
<doc id="27372" url="https://nl.wikipedia.org/wiki?curid=27372" title="Vientiane (prefectuur)">
Vientiane (prefectuur)

De prefectuur Vientiane (Laotiaans: ວຽງຈັນ), ook wel bekend als: Kamphaeng Nakhon Wieng Chan, is het gebied dat ligt rondom de stad Vientiane. De prefectuur werd gecreëerd in 1989 toen het afgesplitst werd van de Khwaeng Vientiane. De rivier Nam Ngum mondt hier in het westen uit in de rivier de Mekong.

</doc>
<doc id="27373" url="https://nl.wikipedia.org/wiki?curid=27373" title="Vientianne (stad)">
Vientianne (stad)



</doc>
<doc id="27374" url="https://nl.wikipedia.org/wiki?curid=27374" title="Vang Vieng">
Vang Vieng

Vang Vieng is een plaats met ruim 25.000 inwoners in de provincie Vientiane, 160 km ten noorden van de stad Vientiane. Het ligt in een bocht aan de oostoever van de rivier Nam Song, die uitmondt in de Lik. Het is een dorp waar de tijd had stil gestaan tot het door toeristen ontdekt werd.
Belangrijke bezienswaardigheid zijn de vele grotten in de karstheuvels aan de westoever. In de omgeving van Vang Vieng zijn enkele 16e- en 17e-eeuwse tempels. In het district leven Hmong stammen. Vang Vieng ligt aan de Route 13 tussen Vientiane en Luang Prabang. Omdat de afstand Vientiane-Luang Prabang te groot is wordt Vang Vieng als tussenstop door rugzaktoeristen aangedaan. De meeste rugzaktoeristen komen naar Vang Vieng voor het 'tuben', een activiteit waarbij men in een rubberen band met de stroom mee de rivier afdrijft. In 2011 overleden in Vang Vieng 22 toeristen na in de rivier te zijn gedoken. Begin 2012 overleden nog eens 2 Australische studenten kort na elkaar op dezelfde manier. Het is daarom niet verwonderlijk dat de Laotiaanse regering in september 2012 heeft besloten om deze vorm van vermaak sterk aan banden te leggen. Alleen gecertificeerde ondernemingen mogen nog deze activiteiten organiseren. Het aantal bars langs de route is sterk afgenomen om de inname van te grote hoeveelheden alcohol (en drugs) te beperken.

</doc>
<doc id="27375" url="https://nl.wikipedia.org/wiki?curid=27375" title="Koninkrijk Vientiane">
Koninkrijk Vientiane

Het koninkrijk Vientiane is een voormalig koninkrijk dat grofweg het centrale deel van Laos en het noorden van Isaan in Thailand besloeg. 
Erfenis van Lan Xang.
Het koninkrijk ontstond toen in 1707 het koninkrijk Lan Xang door de koning van Ayutthaya in twee delen werd gesplitst om het koninkrijk minder sterk te maken. In het noorden werd het koninkrijk Luang Prabang (Lan Xang Hom Kao) gesticht met als hoofdstad Luang Prabang, in het zuiden het koninkrijk Vientiane met als hoofdstad Vientiane (Wieng Chan in Lao). De eerste koning van Vientiane was de laatste koning van Lan Xang, Sai Setthathirat II. 
Vazal van Siam.
Tot aan 1777 stond het land afwisselend onder invloed van Birma, Vietnam en het koninkrijk Ayutthaya. In 1713 splitste ook het koninkrijk Champassak zich af van Vientiane en daarmee werd de positie van het koninkrijk verder verzwakt. In 1777 viel het koninkrijk Siam Vientiane binnen en de legers die geleid werden door prins Anandasena (de latere koning Nanthesan) werden verslagen door een leger onder leiding van generaal Chakri, de latere koning Rama I. Koning Ong Boun werd in 1778 verdreven en een gouverneur werd aangesteld, geheten Phaya Supho. Deze gouverneur werd echter in 1780 door Ong Boun verslagen en vermoord. Hierna volgde een periode waarin de koningen van Vientiane vazallen waren van het machtigere Siam en ze werden dan ook door de koningen van Siam benoemd en soms ook afgezet. 
Opstand van koning Anouvong.
De laatste koning van Vientiane, Anouvong, wilde weer opnieuw onafhankelijk zijn van Siam en viel in 1828 de noordoostelijke provincies van Siam binnen. Hij deed dit omdat hij in de overtuiging was dat de Britten die op dat moment Birma onder controle hadden ook Siam zouden binnenvallen. Dit gebeurde echter niet en hij werd verslagen door een Siamees leger. Een detail hierbij is dat in 1821 zijn eigen dochter, prinses "Chandrajumi" en in 1827 zijn kleindochter, prinses "Kaeva Kumari" met koning Rama III getrouwd waren. 
Het einde van een koninkrijk.
De Siamezen namen hem en andere leden van het koninklijk huis nu gevangen en voerden hen af naar Bangkok in november 1828. Zij zouden in Bangkok omgebracht worden in de nacht van 25 januari op 26 januari 1829. De stad Vientiane werd bijna totaal vernietigd op een aantal tempels na (waaronder Wat Si Saket) en ontvolkt. De bevolking van de stad werd gebruikt om de dunbevolkte gebieden van Noordoost-Thailand te bevolken. De gebieden die deel uitmaakten van het oude koninkrijk werden door Siam geannexeerd en omgevormd tot provincies van het land. In 1887 werd een gedeelte van het oude koninkrijk door de Fransen ingenomen en het werd onderdeel van de Unie van Indochina. In 1941 werden de door Frankrijk gekolonialiseerde gebieden van het oude koninkrijk Vientiane bij het koninkrijk Luang Prabang gevoegd en werd de basis gelegd voor het ontstaan van het moderne Laos. 

</doc>
<doc id="27376" url="https://nl.wikipedia.org/wiki?curid=27376" title="Wat Si Saket">
Wat Si Saket

De Wat Si Saket is een tempel (wat) in Vientiane, Laos. Het ligt tegenover het presidentieel paleis op de kruising van Thanon Lan Xang met Thanon Sai Setthathirat. Het werd in 1818 gebouwd en is de oudste tempel in Vientiane die nog steeds geheel intact is.
Geschiedenis.
De Wat Si Saket werd in 1818 gebouwd door Koning Anouvong (Chao Anou) van het koninkrijk Vientiane. Het feit dat deze tempel is gebouwd in de Bangkok stijl is waarschijnlijk de reden dat deze tempel als enige gespaard is door de Siamezen toen zij in 1828 Vientiane vernietigden. Alle andere tempels zijn ofwel gebouwd na deze tempel, of moesten hersteld worden na de vernietiging. De tempel is in 1913 door de Fransen gerestaureerd.
Beschrijving.
De Wat Si Saket bevat in totaal ongeveer 6840 Boeddha-beelden. De binnenmuren van het klooster bevatten meer dan 2000 kleine nissen met zilveren en keramische Boeddhabeelden. Ook zijn er meer dan 300 staande en zittende beelden van Boeddha in hout, steen, zilver en brons, de meeste in 16e- tot 19e-eeuwse Vientiane-stijl. Er zijn ook een paar oudere beelden in 14e- en 15e-eeuwse Luang Prabang stijl. Aan de westkant van het klooster is een stapel van vernietigde en halfomgesmolten Boeddhabeelden, daterend van de Siameze inval in 1828.De eigenlijke tempel wordt omringd door een terras met kolommen en een vijfdelig dak in Bangkokstijl. De binnenmuren bevatten net als die van het klooster nissen met Boeddha beelden. En ook muurschilderingen die het leven van Boeddha voorstellen. De bloemmotieven op het plafond zijn geïnspireerd door de tempels van Ayutthaya die op hun beurt door het paleis van Versailles geïnspireerd zijn. Er wordt gezegd dat de staande Boeddha links op het altaar gevormd is naar koning Anouvong. De houten kandelaar bij het altaar is uit 1819.
Op het terrein is ook nog een bibliotheek (Haw tai) met een dak in Birmese stijl. Alle boeken zijn echter gestolen door de Siamezen en naar Bangkok gebracht.

</doc>
<doc id="27377" url="https://nl.wikipedia.org/wiki?curid=27377" title="Patuxai">
Patuxai

De Patuxai in Vientiane, Laos, is een triomfboog waarvan de bouw begonnen is in het begin van de jaren 60 van de twintigste eeuw. 
De Patuxai is geïnspireerd op het model van de Arc de Triomphe in Parijs. De naam betekent ook letterlijk Boog (patu, pratu) triomf (xai, van het sanskriet woord jaya dat victorie betekent). 
De triomfboog is gebouwd met cement dat de Verenigde Staten gegeven had om een nieuwe luchthaven aan te leggen. De bijnaam in Vientiane is dan ook: de verticale startbaan. De Patuxai werd voltooid in 1969. Er is een trap die naar de bovenkant van het monument gaat. Het monument is 55 meter hoog, 5 meter hoger dan de Arc de Triomphe.

</doc>
<doc id="27378" url="https://nl.wikipedia.org/wiki?curid=27378" title="Muang Khua">
Muang Khua

Muang Khua is een kleine plaats in de provincie Phongsali in Laos. De plaats ligt bij een kruising tussen de rivier Nam Ou, de belangrijkste noord-zuidverbinding in Noord-Laos, en Route 4, de weg die Điện Biên Phủ in Vietnam verbindt met Udomxai (Muang Xai) in Noord-Laos.

</doc>
<doc id="27379" url="https://nl.wikipedia.org/wiki?curid=27379" title="Lijst van aandoeningen">
Lijst van aandoeningen

Hieronder staat een lijst van aandoeningen. Een aandoening is de verzamelnaam van symptomen, syndromen, klinische tekens, ziekten, handicaps en letsels.
0-9.
1q21.1-deletiesyndroom
1q21.1-duplicatiesyndroom
A.
aambeien
ADHD
ACNES
ADD
acromegalie
afasie
aids
alvleesklierkanker
alzheimer
ALS
aneurysma
anorexia
artrose
astigmatisme
asperger
astma
autisme
B.
buiktyfus
beenmergkanker
beroerte
bijziendheid
bindvliesontsteking
bipolaire stoornis
blindheid
bof
botontkalking
bronchitis
brucellose
boviene spongiforme encefalopathie (BSE)
burn-out
C.
cariës
cataract
cerebrovasculair accident
chalazion
chlamydiasis
chronischevermoeidheidssyndroom (ME-CVS)
Churg-Strauss
coeliakie
colitis ulcerosa
congenitale hypothyreoïdie (CHT)
conjunctivitis
COPD
COVID-19
craniosynostose
cystinose
CVA
crohn
D.
darmkanker
decubitus
depressie
diabetes mellitus
diarree
difterie
diverticulose
doofheid
Down
dwarslaesie
dyscalculie
dyslexie
dyspraxie
E.
ebola
eczeem
Ehlers-Danlos
eksterogen
endometriose
Engelse ziekte
epilepsie
erectiestoornis
F.
fenylketonurie (PKU)
fibrodysplasia ossificans progressiva (FOP)
fibromyalgie
Fitz-Hugh-Curtis
fobieën
G.
Gilles de la Tourette
glaucoom
golfsyndroom
griep
H.
hartinfarct ('hartaanval')
hartritmestoornissen
HELLP-syndroom
hemothorax
hemochromatose
hepatische encefalopathie
hepatitis
hernia (lies)
hernia (middenrif)
hernia (rug of nek)
hersentumor
hersenbloeding
herseninfarct
hersenvliesontsteking
heupdysplasie
hielspoor
hondsdolheid
hoofdpijn
hooikoorts
hordeolum externum
hordeolum internum
huntington
hydrocefalus
hyperventilatie
hypoglykemie
I.
influenza
IDIC-15
J.
jicht
K.
kahler
kanker
keelontsteking
kinkhoest
kleurenblindheid
klierkoorts
L.
lepra
leukemie
leverkanker
leverontsteking
liesbreuk
longkanker
longontsteking
lupus erythematodes
M.
maagkanker
malaria
manisch-depressieve stoornis
Marfan
mazelen
MCAD
myalgische encefalomyelitis (ME)
migraine
miltvuur
Möbius
molluscum contagiosum
mondkanker
moyamoya-syndroom
mucoviscidose
multiple chemical sensitivity
multipele sclerose (MS)
Münchhausen
myasthenia gravis
N.
narcolepsie
netvliesdegeneratie
neurose
O.
organisch psychosyndroom (OPS)
osteoporose
overspannenheid
P.
parasieten
paratyfus
parkinson
parodontitis
pest
pfeiffer
phenylketonurie, zie Fenylketonurie
plagiocefalie
plexus-brachialisletsel
pokken
polio
polyneuropathie
post-partumdepressie
progeria
prostaatkanker
pseudotumor cerebri
psoriasis
psychopathie
psychose
Q.
Q-koorts
R.
rachitis
reactieve hechtingsstoornis
reuma
roodvonk
RSI
rodehond
rugpijn
S.
sarcoïdose
scheelzien
schizofrenie
scoliose
slokdarmafsluiting
seksueel overdraagbare aandoening (SOA)
spina bifida
spondylolyse
stotteren
syfilis
T.
taaislijmziekte
tetanus
TIA
tuberculose
tubereuze sclerose
tyrosinemie
U.
urticaria
V.
vlektyfus
verkoudheid
verstandelijke handicap
verziendheid
vitiligo
voedselvergiftiging
W.
wagenziekte
waterpokken
waterwratten
whiplash
wratten
X Y Z.
triple X-syndroom
zeeziekte
ziekte van Alzheimer
ziekte van Bechterew
ziekte van Bourneville
ziekte van Buerger
ziekte van Chagas
ziekte van Coats
ziekte van Creutzfeldt-Jakob
ziekte van Crohn
ziekte van Curschmann-Steinert
ziekte van Fabry
ziekte van Forestier
ziekte van Gaucher
ziekte van Glanzmann
ziekte van Graves
ziekte van Hashimoto
ziekte van Hippel-Lindau
ziekte van Hodgkin
ziekte van Huntington
ziekte van Hurler
ziekte van Kahler
ziekte van Kawasaki
ziekte van Krabbe
ziekte van Lyme
ziekte van Menkes
ziekte van Parkinson
ziekte van Peyronie
ziekte van Pfeiffer
ziekte van Pompe
ziekte van Quervain
ziekte van Raynaud
Ziekte van Von Recklinghausen
ziekte van Sanfilippo
ziekte van Strümpell
ziekte van Sturge-Weber
ziekte van Tay-Sachs
ziekte van Thomsen
ziekte van Waldenström
ziekte van Wegener
ziekte van Weil
ziekte van Whipple
ziekte van Wilson
ziekte van Zoon
zwemmerseczeem

</doc>
<doc id="27381" url="https://nl.wikipedia.org/wiki?curid=27381" title="Jeroen Piket">
Jeroen Piket

Jeroen Piket (Leiden, 27 januari 1969) is een voormalig Nederlands schaker. Hij is sinds 1989 grootmeester. In zijn carrière werd hij viermaal Nederlands kampioen schaken. 
Schaakcarrière.
Piket leerde al vroeg schaken; toen hij zeven jaar was, was hij al lid van Schaakvereniging Leiderdorp. Piket komt uit een schaakfamilie: vader Joop was een sterke speler in de hoofdklasse en broer Marcel is FIDE meester. Hij is zes keer jeugdkampioen van Nederland geweest. Toen hij vijftien was, won hij de titel tot en met 20 jaar. In 1986 werd hij Internationaal Meester (IM) en in 1989 FIDE grootmeester (GM).
Vanaf de jaren 90 behoorde Piket tot de top van de wereld. In 1990, 1991, 1992 en 1994 werd hij Nederlands kampioen, en bij de edities van 1995, 1999 en 2000 eindigde hij op de tweede plaats.
1994 was een absoluut succesjaar voor Piket. Na eerst het Nederlands kampioenschap schaken 1994 te hebben gewonnen, zette hij de zegereeks voort met een eerste plaats op de Dortmund Sparkassen Chess Meeting en hetzelfde resultaat bij de Donner Memorial. In datzelfde jaar kwam hij ook heel even de top-10 van de wereldranglijst binnen. Zijn hoogste FIDE-rating was 2.670 punten, die hij behaalde in januari 1995.
In 1996 won hij zowel het Lost Boys Toernooi als het Fontys toernooi en in het Hoogovenstoernooi van 1997 werd hij tweede. In 1998 werd hij 4e op het "Lost Boys" toernooi in Antwerpen. In 1999 speelde Jeroen Piket in een match gelijk tegen Anatoli Karpov. Hij won in 2000 het KasparovChess Internet toernooi voor organisator Garri Kasparov. Hij is lid van Verdienste van de KNSB.
In 2001 won Jeroen Piket het Zeeland Open Schaaktoernooi in Vlissingen, maar stopte daarna plotseling met toernooischaken en vertrok naar Monaco waar hij van 2003 tot 2018 in dienst trad van schaakmecenas Joop van Oosterom als zijn persoonlijk secretaris. Sedert 2019 is hij financieel adviseur.

</doc>
<doc id="27382" url="https://nl.wikipedia.org/wiki?curid=27382" title="Vientiane (stad)">
Vientiane (stad)

Vientiane (Laotiaans: ວຽງຈັນ "Wieng Chan", IPA: [wiəŋ-ʧan]) is de hoofdstad van de republiek Laos en ligt in de prefectuur Vientiane (Kamphaeng Nakhon Wieng Chan). De stad heeft ongeveer 400.000 inwoners. De stad ligt aan de noordelijke oever in een bocht van de rivier de Mekong. De naam Wieng Chan komt van "Wieng" (stad of plaats met muren) en "Chan" (de Lao-vervorming van het Sanskriet woord Chandana dat sandelhout betekent). De Fransen romaniseerden de spelling tot Vientiane. Vientiane wordt samen met Phnom Penh in Cambodja en Saigon (Ho Chi Minhstad) in Vietnam beschouwd als de drie klassieke Franse indochinese steden. Deze worden geassocieerd met de klassieke koloniale Europese architectuur.
Geschiedenis.
De stad heeft een lange geschiedenis en had verscheidene heersers (onder andere Birmezen, Sukhothai, Vietnamezen en de Khmers) voordat koning Fa Ngum ze veroverde en bij het koninkrijk Lan Xang voegde. De hoofdstad van Lan Xang werd in 1533 verplaatst van Luang Prabang naar Vientiane. In 1707 werd de stad onafhankelijk nadat er een burgeroorlog had gewoed om de troonopvolging in Lan Xang. In 1828 werd de stad verwoest door koning Rama III van Siam nadat deze een belangrijke veldslag verloren had. De stad raakte ontvolkt. Toen Laos onder Franse heerschappij kwam, werd Vientiane weer de hoofdstad van Laos. De koningen bleven echter in Luang Prabang, ook na de onafhankelijkheid tot de communistische machtsovername in 1975.
Bestuur.
Vientiane is ook de hoofdplaats van de prefectuur Vientiane ("kampheng nakhon Vientiane"). Er is ook een provincie Vientiane — de prefectuur heeft zich in 1989 van de provincie afgescheiden.
De stad Vientiane bestaat uit de volgende districten:
Bezienswaardigheden.
In de stad zijn drie belangrijke tempels.
Andere bezienswaardigheden zijn onder meer:
Verkeer en vervoer.
Vanaf Thailand.
De Eerste Thais-Laotiaanse Vriendschapsbrug is gebouwd in 1994 over de rivier op 18 kilometer ten zuidoosten van het centrum van de stad naar Nong Khai in Thailand.
Op 5 maart 2009 kwam er een spoorlijn over de brug tot aan station Thanaleng in Dongphosy, 20 km ten oosten van Vientiane.
Vanaf China.
In oktober 2010 werden de eerste plannen voor een 530 km hogesnelheidsspoorlijn van Vientiane tot Xishuangbanna, in de provincie Yunnan in China gemaakt, vervolgens veranderde dit in een hogesnelheidstrein van het grensdorpje Boten naar Vientiane met een afstand van 421,243 km met 21 stations inclusief 5 grote stations met 165 bruggen (totale lengte van 92,6 km) en 69 tunnels (totale lengte van 186,9 km). Men begon op 25 april 2011 met de bouw, op 3 december 2021 werd de lijn in gebruik genomen. Het traject is een onderdeel van de spoorlijn Kunming - Singapore en dus ook van de Nieuwe Zijderoute. Op 13 april 2023 werd de grensoverschrijdende passagiersdienst tussen Kunming en Vientiane via de Kunming-Yuxi, Yuxi-Mohan, en Boten-Vientiane spoorwegcorridors in gebruik genomen. Sinds 2020 is de snelweg Vientiane–Boten Expressway open.
Vanaf Laos.
Er zijn regelmatige busverbindingen van het busstation in Vientiane naar de rest van het land.
Naar Thailand.
Dagelijks is er een directe busverbinding tussen Vientiane en Nong Khai, Udon Thani en Khon Kaen.
Luchtvaart.
Vientiane beschikt over het Wattay International Airport met internationale vluchten naar andere Aziatische landen. Lao Airlines heeft binnenlandse vluchten naar onder meer Luang Prabang.

</doc>
<doc id="27384" url="https://nl.wikipedia.org/wiki?curid=27384" title="Stad Luang Prabang">
Stad Luang Prabang



</doc>
<doc id="27385" url="https://nl.wikipedia.org/wiki?curid=27385" title="Hans Ree">
Hans Ree

Hans Ree (Amsterdam, 15 september 1944) is een Nederlandse schaakgrootmeester, schrijver en columnist.
Schaakcarrière.
Hans Ree speelde in zijn jeugd bij Het Zwarte Veulen, de eerste jeugdschaakvereniging van Nederland. Met die club werd hij kampioen van de eerste klasse van de Hoofdstedelijke Schaakbond, en speelde hij een aantal jaar in de hoofdklasse. Het Zwarte Veulen werd in 1963 opgeheven.
Ree's toptijd als schaker duurde van ongeveer 1965 tot eind jaren 80. In 1964 en 1965 werd hij Europees kampioen tot 20 jaar. In 1968 werd hij meester, in 1980 grootmeester.
Ree deed van 1967 tot 1987 mee in elk Nederlands kampioenschap schaken. Hij won het, al dan niet gedeeld in 1967, 1969, 1971 en 1982. Van 1968 tot 1986 deed hij vrijwel onafgebroken mee aan de hoofdgroep van het Hoogovenstoernooi. Van 1966 tot 1984 maakte hij deel uit van het Nederlands olympiade team, meestal met een ruime plus-score.Ree maakte ruim vijftig jaar wekelijks een schaakrubriek. Eerst in de "Haagse Post" en van 1989 tot mei 2023 in NRC Handelsblad. Sinds juli 2023 schrijft hij wekelijks in De Groene Amsterdammer. Van 2001 tot 2007 was hij de drager van de Euwe-ring. Op 7 augustus 2007 droeg hij deze ring tijdens een bijeenkomst in Groningen over aan Genna Sosonko.
Hieronder een fraaie overwinning van Hans Ree op de Amerikaanse grootmeester Walter Brown:
1.e4 e5 2.Pf3 Pc6 3.Lb5 Pf6 4.0-0 Pxe4 5.d4 Le7 6.De2 Pd6 7.Lxc6 bxc6 8.dxe5 Pb7 9.Pd4 0-0 10.Td1 De8 11.Lf4 f6 12.Pc3 fxe5 13.Lxe5 Ld6 14.f4 Lc5 15.Lxc7 Df7 16.b4 Lxb4 17.Pa4 Pc5 18.Pxc5 Lxc5 19.Kh1 d6 20.La5 Lb7 21.Pb3 Tae8 22.Dg4 Lc8 23.Dh4 Dxf4 24.Dxf4 Txf4 25.Pxc5 dxc5 26.Kg1 Le6 27.a3 Ld5 28.Td2 Te3 29.a4 Tee4 30.Lc3 Txa4 31.Txa4 Txa4 32.Te2 Tc4 33.Lb2 Le4 34.c3 Kf7 35.Td2 Ld5 36.Tf2+ Ke6 37.Tf8 Ta4 38.Tb8 a5 39.Kf2 Ta2 40.g3 a4 41.Ke3 a3 42.Lc1 Ta1 0-1
Daarnaast was Hans Ree een van de oprichters van de Freelancers Associatie. 

</doc>
<doc id="27386" url="https://nl.wikipedia.org/wiki?curid=27386" title="Tome (stripauteur)">
Tome (stripauteur)

Tome, pseudoniem voor Philippe Vandevelde (Schaarbeek, 24 februari 1957 – 5 oktober 2019) was een Belgisch stripauteur.
Levensloop.
Als scholier schreef en tekende hij al voor het amateurblad "Buck" dat werd geleid door Thierry Groensteen. Tijdens een stripcursus leerde hij Jean-Richard Geurts (Janry) en Stéphane De Becker kennen, met wie hij al snel bevriend raakte. Zijn carrière ging van start als assistent van Luc Dupanloup, kortweg "Dupa", de auteur van de Dommel-strips. Hij werkte er samen met Janry en zou dat vanaf dan praktisch altijd blijven doen. Ze assisteerden Turk en De Groot, bij hun strips "Leonardo", "Clifton" en "Robin Hoed". Daarna gingen ze beide bij Dupuis werken in 1979, om de spelletjespagina (Jeuréka) te verzorgen. 
In 1980 namen ze de stripreeks "Robbedoes en Kwabbernoot" over van Jean-Claude Fournier. Eerst werd er nog samengewerkt met Cauvin en Broca, maar na een faliekant einde aan hun versie van Robbedoes − die overal de grond werd ingeboord − konden ze helemaal alleen aan de slag. Aanvankelijk werkten ze beiden aan de tekeningen en beiden aan de scenario's, maar na een tijdje werd Tome de scenarist en nam Janry het tekenwerk op zich. Dat leidde overal tot een groot succes, omdat men in Janry's stijl Franquin, het alom geprezen grafisch genie, herkende. 
In 1986 creëerde Tome tezamen met Luc Warnant de stripreeks "Soda", waarbij Tome wederom verantwoordelijk was voor de scenario's. Warnant werd na een korte tijd vervangen door tekenaar Bruno Gazzotti en uiteindelijk door Dan Verlinden. Hij nam ook het schrijfwerk over van Bernard Hislaire voor de stripreeks "De Mazdabende". In 1987 creëerde Tome tezamen met Janry de stripreeks "De Kleine Robbe", die bestond uit individuele korte gags over de jeugd van Robbedoes. Gaandeweg werd deze spin-offstrip nog populairder dan de oorspronkelijke Robbedoes en Kwabbernoot-strip. In de late jaren 90 stopte het tweetal dan ook met het maken van nieuwe Robbedoes-albums, omdat "De Kleine Robbe" inmiddels veel winstgevender was.
Als scenarist deinsde hij niet terug voor politieke en sociale thema's. In "De weg naar Selma" kaartte hij rassendiscriminatie aan.

</doc>
<doc id="27387" url="https://nl.wikipedia.org/wiki?curid=27387" title="Janry">
Janry

Janry, pseudoniem voor Jean-Richard Geurts (Jadotville (Belgisch-Kongo), 2 oktober 1957) is een Belgisch stripauteur.
Hij werd geboren in Afrika maar verhuisde met zijn ouders op 10-jarige leeftijd naar Brussel. Hij ging naar school in Geldenaken. Zijn hoofdbezigheid was op dat moment het tekenen van technische onderwerpen (vliegtuigen, machines, ...).
In 1974 nam hij tekenlessen en leerde hij ook figuren tekenen. Daarbij ontmoette hij Philippe Vandevelde (stripauteursnaam Tome), met wie hij bevriend raakte. Ze gingen samen naar dezelfde kunstacademie in Sint-Lambrechts-Woluwe, waar ze beiden strips leerden tekenen. Daar ontmoetten ze samen Stéphane De Becker en de drie begonnen samen strips te tekenen.
Met Tome debuteerde hij in het stripblad Spirou / Robbedoes met een spelletjespagina (Jeuréka). Aanvankelijk tekenden ze beiden. Maar Janry ging zich toeleggen op de tekeningen, Tome op de scenario's. Daarna kreeg hij de kans de reeks Robbedoes en Kwabbernoot over te nemen, samen met Tome als scenarist. Daarna hebben ze De kleine Robbe gecreëerd: "als Robbedoes mijn adoptiekind is, is De kleine Robbe mijn echte kind."
Voor Oh! Lieve hemel schreef Janry de scenario's.

</doc>
<doc id="27388" url="https://nl.wikipedia.org/wiki?curid=27388" title="Jan Timman">
Jan Timman

Jan Hendrik Timman (Amsterdam, 14 december 1951) is een Nederlands schaakgrootmeester. Hij was negen maal Nederlands schaakkampioen. Hij behoorde geruime tijd tot de wereldtop en was ooit dicht bij het wereldkampioenschap. Op de top van zijn carrière werd hij beschouwd als "The Best of the West".
Levensloop.
Timman komt uit een gezin met vier kinderen. Zijn ouders waren beiden wiskundigen, zijn vader Reinier Timman was hoogleraar wiskunde aan de TU Delft en zijn moeder, Anna Petronella de Leeuw, had ook wiskunde gestudeerd.
In de voetspoor van zijn ouders studeerde Timman een blauwe maandag wiskunde, waarna hij zich als schaakprof in Amsterdam vestigde. Hij hield er een bohemien levensstijl op na. Zijn leven in die jaren is mede gedocumenteerd in de roman 'Geheime liefde' van Laurie Langenbach. In 1978 leerde hij op de Amsterdamse kunstenaarssociëteit De Kring de Surinaamse psychologe Ilse-Marie Dorff kennen.
Nog datzelfde jaar trouwde hij met haar en kregen ze twee kinderen, Dehlia en Arthur.
Eind jaren 90 scheidde Timman van Dorff, en begin jaren 2000 leerde hij op het jaarlijkse schaaktoernooi in Wijk aan Zee de schaakster Geertje Dirkse kennen, met wie hij later zou trouwen.
Schaakcarrière.
Timman leerde het schaken op zijn achtste. In korte tijd werd hij een van de sterkste spelers van de Delftse Schaakclub. Op zijn veertiende werd hij Nederlands kampioen bij de junioren tot 20 jaar. Timman vertrok toen naar een schaakvereniging in Rotterdam, om sterkere tegenstanders tegenover zich te vinden en beter getraind te worden. Een jaar later, in 1967, werd hij derde op het wereldkampioenschap voor junioren tot 20 jaar.In 1971 werd Timman internationaal schaakmeester (IM), en in 1974 behaalde hij de grootmeestertitel (GM). Hij is negen keer schaakkampioen van Nederland geworden: in 1974-1976, 1978, 1980, 1981, 1983, 1987 en 1996.
In de jaren zeventig drong Timman geleidelijk door tot de wereldtop. Aansprekende toernooioverwinningen uit die tijd waren IBM Amsterdam 1978 en Bled/Portoroz 1979. Timman begon ook mee te doen om de strijd om het wereldkampioenschap. Na twee mislukte pogingen (Forssa/Helsinki 1972 en Reykjavik 1975) won hij samen met Tony Miles het Zonetoernooi Amsterdam 1978. In het interzonetoernooi van Rio de Janeiro 1979 kwam hij net tekort om tot de kandidatenmatches door te dringen.
In 1982 stond hij op de tweede plaats op de wereldranglijst, achter Anatoli Karpov. In de jaren tachtig won hij een aantal zeer sterk bezette grootmeestertoernooien, waaronder in Nederland het IBM-schaaktoernooi te Amsterdam (1981), het Hoogovenstoernooi te Wijk aan Zee (1981, 1985), het OHRA Schaakfestival in Amsterdam (1984) het Interpolistoernooi in Tilburg (1987), het VSB-toernooi in Amsterdam (1987 en 1989) en het WorldCup-toernooi in Rotterdam (1989). Andere grote successen waren er met toernooiwinsten in Las Palmas (1981), Mar del Plata (1982), Bugojno (1984) en Sarajevo (1984). In Spanje won hij het belangrijke toernooi in Linares (1988).
Interzonetoernooien en de match om het wereldkampioenschap.
In het interzonetoernooi van Las Palmas 1982 eindigde Timman in de middenmoot, maar dat van Taxco 1985 won hij overtuigend. Via het daaropvolgende kandidatentoernooi van Montpellier 1985 plaatste hij zich voor de kandidatenmatches. Zijn eerste optreden daar was geen succes, hij verloor in 1986 van Artur Joesoepov. In de daaropvolgende cyclus versloeg Timman Valeri Salov, Lajos Portisch en Jonathan Speelman, maar verloor de finale in 1990 van Anatoli Karpov met 2½-6½. Ook in de cyclus daarna bracht hij het tot de finale. Hij versloeg Robert Hübner, Viktor Kortsjnoj en Artur Joesoepov, maar verloor in 1993 van Nigel Short. Onverwacht kon hij datzelfde jaar alsnog voor een match om het wereldkampioenschap aantreden, omdat Garri Kasparov en Nigel Short hun match buiten de FIDE om speelden. Timman speelde tegen Karpov maar verloor met 8½-12½.
Immopar 1991.
In 1991 werd Timman winnaar van het 2e Trophée Immopar rapidtoernooi. In dat knock-outtoernooi versloeg hij achtereenvolgens de wereldtoppers Gata Kamsky (1½–½), Anand (1½-½), Karpov (2-0), en in de finale de toenmalige wereldkampioen Kasparov (1½-½). Het toernooi werd gespeeld in Parijs en duurde slechts een paar dagen. Het leverde hem een toernooiprestatierating (TPR) op van rond de 2950 en de eerste prijs van zo'n 80.000 Amerikaanse dollar. Naar eigen zeggen bewees hij ermee dat hij toen de officieuze titel van het wereldkampioenschap rapidschaken had.
Overige resultaten.
Timman won samen met Julio Granda Zúñiga de Donner Memorial van 1995.
In maart 2004 veroverde hij een gedeelde eerste plaats in een toernooi in Reykjavik. In 2004 verloor Jan Timman in Almelo een tweekamp van Loek van Wely met 2-0. In het Amsterdam Chess Tournament 2004 bereikte Jan Timman een gedeelde tweede plaats, Friso Nijboer werd eerste. In 2006 won hij het Sigeman-toernooi in Malmö te Zweden en werd hij tweede in het Staunton-memorialtoernooi in Londen. In 2009 werd hij gedeeld tweede op het open kampioenschap van Gouda. In 2012 werd hij gedeeld tweede in het door Georgui Castaneda gewonnen HSC/De Legibus Open in Helmond. Deze waren echter rapidtoernooien die niet meetelden voor de rating. In 2009 won hij daarentegen het Staunton Memorial in Londen en in 2016 versloeg hij Karpov in Moermansk met 2,5-1,5.
Nederlands team.
Timman is van 1972 tot 2004 13 keer uitgekomen voor het Nederlandse team op de Olympiade, waarvan 11 keer op het eerste bord. In 1976 won hij de gouden medaille voor de beste score op dat bord. In 2005 maakte hij met Loek van Wely, Ivan Sokolov, Sergej Tiviakov en Erik van den Doel deel uit van het team dat in Göteborg Europees kampioen werd.
In de jaren hierna was hij slechts heel af en toe actief op het hoogste niveau. Hij speelde bij Schaakvereniging Wageningen en in Keulen-Porz.
Bijdragen aan het schaakspel.
Jan Timman heeft veel bijgedragen aan het schaakspel. Hij is hierom drager van de Euwe-ring geweest. Zijn bibliografie bevat vooral spelanalyses, maar ook biografieën en verhalen uit de schaakwereld. In 1984 werd hij hoofdredacteur van het schaaktijdschrift "New In Chess". Hij heeft veel eindspelstudies gecomponeerd, waarmee hij internationale faam heeft behaald. Daarnaast schreef Timman een introductie op "De ontdekking van de hemel" (1992) van Harry Mulisch: 64+1. De schaker Hein Donner speelt een belangrijke rol in dit boek van Mulisch. Timman kende zowel Mulisch als Donner.
In de tweede helft van de jaren 1990 maakte en presenteerde Timman onder regie van Jop Pannekoek de Teleac-televisiecursus "Schaken met Jan Timman." In deze zesdelige serie toonde de toenmalige Nederlands kampioen de regels en tactieken van het schaken aan de hand van wedstrijden tussen grootmeesters.
Varia.
Timman is een kenner van de Russische schrijver Dostojevski; hij heeft enkele malen een lezing over hem gegeven.

</doc>
<doc id="27389" url="https://nl.wikipedia.org/wiki?curid=27389" title="Raoul Cauvin">
Raoul Cauvin

Raoul Cauvin (Antoing, 26 september 1938 – 19 augustus 2021) was een Belgisch scenarioschrijver van stripverhalen. Hij was een van de productiefste scenarioschrijvers van België.
Levensloop.
Hij studeerde steendrukkunst aan het Sint-Lucasinstituut te Doornik. In 1960 werd hij aangenomen bij uitgeverij Dupuis, aanvankelijk als letteraar en later als cameraman in de tekenfilmstudio van Dupuis. Stilaan begon hij ook scenario's te schrijven. 1968 was het jaar van zijn doorbraak, toen het stripblad Robbedoes van Dupuis nood had aan nieuwe scenaristen. In 1969 verscheen het eerste verhaal van "De Blauwbloezen", dat hij schreef voor Salvérius. Deze westernstrip vormde het antwoord op het vertrek van Morris en zijn strip "Lucky Luke" naar stripblad Pilote en uitgever Dargaud. In 1974 schreef hij voor tekenaar Lambil het toonaangevende "Arme Lampil", een autofictie waarin hij samen met de tekenaar de hoofdrol speelde. De strip "Agent 212" in 1975 was het eerste van een reeks stripverhalen van Cauvin die beroepen uitbeelden. In 1986 creëerde hij voor tekenaar Laudec de strip "Cédric", die Cauvin zelf als zijn meest persoonlijke strip beschouwde. Hij baseerde de strip over zijn eigen verhouding met zijn vader en grootvader.
Hij ging er prat op dat hij zijn scenario's bedacht liggend op een sofa. Verder was hij geen onverdienstelijk tekenaar, die zijn scenario's in getekende vorm neerschreef.
In juli 2007 won hij "het Gouden Potlood". Hij kreeg de prijs overhandigd in het casino van Middelkerke tijdens de gala-avond van het Stripfestival.
In 2013 werden er vijf stripmuren geplaatst met reeksen van Cauvin op een plein in zijn geboorteplaats Antoing. Een aantal jaar later werd dat plein naar Cauvin vernoemd.
Op 19 augustus 2021 overleed hij op 82-jarige leeftijd aan de gevolgen van kanker. Hij had dan circa 400 albums op zijn naam staan, waarvan in zijn topperiode jaarlijks drie miljoen exemplaren verkocht werden. Vooral De Blauwbloezen was Cauvins grootste succesnummer. In de voorbije 50 jaar kwamen er 65 albums uit waarvan er in totaal 20 miljoen exemplaren over de toonbank gingen in binnen- en buitenland.

</doc>
<doc id="27390" url="https://nl.wikipedia.org/wiki?curid=27390" title="Siam">
Siam

Siam kan op het volgende betrekking hebben:

</doc>
<doc id="27394" url="https://nl.wikipedia.org/wiki?curid=27394" title="Rotterdams Philharmonisch Orkest">
Rotterdams Philharmonisch Orkest

Het Rotterdams Philharmonisch Orkest (RPhO) is een Nederlands symfonieorkest met als thuisbasis De Doelen in Rotterdam.
Geschiedenis.
Oorsprong.
Op 10 juni 1918 werd het in een zaaltje van de Tivoli Schouwburg het "Genootschap van Beroepsmusici tot onderlinge Kunstbeoefening", opgericht door onder anderen Meijer Wery, Jules Zagwijn en dirigent Willem Feltzer. Twee jaar later werd het genootschap herdoopt tot "Rotterdamsch Philharmonisch Genootschap". In 1937 kreeg het zijn huidige naam als "Rotterdams Philharmonisch Orkest".
Ontwikkeling.
Eduard Flipse, chef-dirigent van 1930 tot 1962, maakte er een professioneel ensemble van. Onder de eveneens Nederlandse dirigent Edo de Waart, die het orkest van 1967 tot 1979 leidde, waarvan de laatste zes jaar als artistiek directeur, heeft het RPhO veel grammofoonplaten en buitenlandse tournees gemaakt, waardoor het orkest aanzienlijk in internationaal aanzien steeg. Onder de daaropvolgende chef-dirigenten David Zinman, James Conlon en Jeffrey Tate werd dat geconsolideerd.
Vanaf 1995 was de chef-dirigent van het RPhO de Rus Valery Gergiev, tevens artistiek en algemeen directeur van het Mariinskitheater (voorheen Kirov Opera) in Sint-Petersburg. In 2008 werd deze positie overgenomen door de Canadese dirigent Yannick Nézet-Séguin. Hij werd in september 2018 opgevolgd door de Israëlische dirigent Lahav Shani, die een contract kreeg voor vijf jaar.
Van het bombardement op Rotterdam in 1940 tot aan het gereedkomen van de nieuwe Doelen in 1966 had Rotterdam geen eigen concertzaal. Het orkest trad in die jaren wel op in de Rivièrahal van Diergaarde Blijdorp.
Rotterdam Philharmonic Gergiev Festival.
Bij zijn aantreden als chef-dirigent in 1995 namen Valery Gergiev en het Rotterdams Philharmonisch Orkest het initiatief voor een meerdaags muzikaal evenement met grote ambities. Een jaar later presenteerden zij het Rotterdam Philharmonic Gergiev Festival. Deze in 1996 gestarte concertreeks groeide uit tot een grootschalig muziekfestival. De eerste jaren werd een componist gekozen als middelpunt. Vanaf 2006 is een aantal keren gekozen voor een breder thema:
In 2013, precies 25 jaar na zijn debuut bij het Rotterdams Philharmonisch Orkest, markeerde het festival Valery Gergievs zilveren band met de stad. Honderd jaar na het uitbreken van de Eerste Wereldoorlog schilderde festivaljaargang 2014 een indrukwekkend beeld van grote industriële, sociale, culturele en muzikale ontwikkelingen in tijden van hevige strijd. Rode draad was een symfonisch drieluik met iconische werken van Maurice Ravel, Sergei Prokofjev, Dmitri Sjostakovitsj en hun tijdgenoten. In 2015 stond de componist Sergej Rachmaninov centraal.

</doc>
<doc id="27398" url="https://nl.wikipedia.org/wiki?curid=27398" title="Hermann von Helmholtz">
Hermann von Helmholtz

Hermann Ludwig Ferdinand von Helmholtz (Potsdam, 31 augustus 1821 – Charlottenburg, 8 september 1894) was een Duits medicus en natuurkundige. Hij was een van de meest veelzijdige geleerden van zijn tijd en in 1995 werd de Helmholtz-Gemeinschaft nog naar hem vernoemd.
Helmholtz leverde fundamentele bijdragen op het gebied van optica, elektrodynamica, thermodynamica, hydrodynamica, akoestiek, metrologie, wiskunde en fysiologie, maar is vooral bekend door zijn wet van behoud van energie.
Jeugd.
Helmholtz werd geboren als oudste van vier kinderen van de leraar Ferdinand Helmholtz (1792-1858) en Caroline Penn (1794-1854), de dochter van een artillerieofficier. Zijn vader had filologie en filosofie gestudeerd maar had een slecht betaalde baan als leraar op een gymnasium aangenomen. Hij was een goede vriend van de filosoof Immanuel Hermann von Fichte. Helmholtz' werk is beïnvloed door de filosofie van diens vader Johann Gottlieb Fichte en door die van Kant. Hij trachtte hun theorieën toe te passen in de fysiologie. Naast filosofie werd hij door zijn vader onderwezen in de talen Latijn, Grieks, Hebreeuws, Frans, Engels, Italiaans en Arabisch.
Tijdens zijn jeugd raakte Helmholtz geïnteresseerd in exacte wetenschappen, maar zijn ouders waren te arm om hem naar een gewone universiteit te sturen. Daarom wilde zijn vader dat hij medicijnen ging studeren omdat hij daar een studiebeurs voor kon krijgen. In 1838 schreef hij zich in aan het Medizinisch-chirurgischen Friedrich-Wilhelm-Institut, een militair-medisch opleidingsinstituut.
Helmholtz promoveerde in 1842 bij farmacoloog en fysioloog Johannes Peter Müller op het proefschrift "De fabrica systematis nervosi evertebratorum" ("De structuur van het zenuwcentrum bij ongewervelden"). Hierin beschreef hij de ontdekking dat zenuwvezels ontstaan vanuit zenuwknoopcellen. Gedurende zijn verplichte militaire diensttijd als arts bij het Regiment Huzaren van het Pruisische leger in Potsdam bleef hij onderzoek doen. Niet alleen in het laboratorium van Müller, maar ook bij chemicus Eilhard Mitscherlich en fysicus Heinrich Gustav Magnus. Na zijn diensttijd werd hij in 1849 benoemd tot hoogleraar geneeskunde te Koningsbergen (huidige Kaliningrad). Vervolgens was hij hoogleraar fysiologie en anatomie in zowel Bonn (1855) als Heidelberg (1859).
Fysiologie.
Zijn eerste belangrijke wetenschappelijke prestatie, een natuurkundige verhandeling uit 1847 over het behoud van energie, schreef hij vanuit medisch standpunt, geïnspireerd door zijn filosofische belangstelling. Op 23 juli had Helmholtz voor het ""Physikalisch Gesellschaft" te Berlijn een lezing gehouden met de titel "Über die Erhaltung der Kraft"" ("Over het behoud van kracht"). Hierbij vertelde hij over de aard van krachten en demonstreerde hij met proeven dat de uiting van verschillende krachten samengevoegd konden worden onder de gemeenschappelijke noemer 'energie'.
Helmholtz had het principe ontdekt toen hij de stofwisseling in spieren bestudeerde. Hij probeerde te bewijzen dat er bij spierbewegingen geen energie verloren gaat, omdat dit ook zou bewijzen dat er geen "levenskracht" nodig was om een spier in beweging te brengen. Daarmee zou hij een slag kunnen toebrengen aan de speculatieve traditie in de natuurfilosofie die in die tijd nog veel invloed had in de Duitse fysiologie.
In 1851 vond hij de oftalmoscoop of oogspiegel uit. Hiermee bekijkt de oogarts of de optometrist de binnenkant van het oog, waarbij de interesse voornamelijk uitgaat naar het netvlies (retina). Helmholtz vond dit instrument uit om aan zijn studenten te laten zien waarom een gloed van reflecterend licht soms te zien is in de ogen van dieren, zoals de kat. Via enkele schuin geplaatste glasplaatjes kon Helmholtz licht in de pupil werpen en gelijktijdig door dezelfde glasplaatjes de fundus (het achterste ooggedeelte) bestuderen.
In 1880 vond hij de ophtalmometer (ook wel bekend als keratometer) uit, een instrument waarmee de kromming van de voorkant van het hoornvlies gemeten kan worden. Helmholtz raakte in die tijd in toenemende mate geïnteresseerd in de fysiologie van de zintuigen. Zijn belangrijkste publicatie was het "Handbuch der Physiologischen Optik" ("Handboek van de fysiologische optiek"). Gedurende de tweede helft van de negentiende eeuw was dit het standaardwerk op dit terrein. Het handboek beschreef door onderzoek onderbouwde theorieën over het waarnemen van ruimte en van kleuren.
Helmholtz werkte in de loop van tientallen jaren dit boek regelmatig bij, omdat hij een diepgaand verschil van mening had met Ewald Hering, die over het zien van kleuren en ruimte tegengestelde opvattingen koesterde. Dit dispuut verdeelde het terrein van de fysiologie gedurende de tweede helft van de negentiende eeuw. Tevens verklaarde hij nauwkeurig de werking van gehoorbeentjes in het oor en de fysiologische werking van de slakkenhuis (cochlea) met betrekking tot sympathische vibraties.
In 1863 publiceerde Helmholtz een boek getiteld "Die Lehre von den Tonempfindungen als physiologische Grundlage für die Theorie der Musik" ("De leer van de toonwaarneming als fysiologische grondslag voor de muziektheorie") waaruit nogmaals zijn interesse in de natuurkunde van de perceptie bleek. In dit boek legde hij de essentie van geluid bloot en introduceerde hij de Helmholtznotatie voor muziek, met veel nieuwe wijzigingstekens om de natuurlijke intonatie van muziektonen te beschrijven. Ook in de 21e eeuw wordt deze notatie nog verfijnd en gebruikt voor het weergeven van nieuwe inzichten in de geluidsleer, een vakgebied van de musicologie. Helmholtz vond ook de Helmholtzresonator uit om de hoogte van de verschillende tonen te kunnen laten zien.
De zintuigfysiologie van Helmholtz vormde de basis van het werk van zijn student Wilhelm Wundt, die wordt beschouwd als de grondlegger van de experimentele psychologie. Wundt omschreef zijn onderzoek wat explicieter dan Helmholtz als een vorm van op onderzoek gebaseerde psychologie, waarbij de geest als iets afzonderlijks ten opzichte van het lichaam werd opgevat. Helmholtz had bij het weerleggen van de in zijn tijd dominerende speculatieve traditie van de natuurfilosofie steeds het belang van het materialisme benadrukt en richtte zich meer op de eenheid van lichaam en geest.
Natuurkunde.
In 1871 verhuisde Helmholtz van Heidelberg naar Berlijn om er hoogleraar in de natuurkunde te worden als opvolger van Magnus. Hij raakte geïnteresseerd in elektromagnetisme en introduceerde hij de elektrodynamische theorie van Maxwell in Duitsland. Zelf leverde hij geen belangrijke bijdrage, maar zijn student Heinrich Rudolf Hertz werd beroemd toen deze als eerste het bestaan van elektromagnetische straling demonstreerde. Helmholtz had het bestaan van elektromagnetische straling voorspeld uit de wetten van Maxwell, en de algemene golfvergelijking draagt nu zijn naam. In 1873 werd hij door de Royal Society onderscheiden met de Copley Medal en in 1883 werd hij door keizer Wilhelm I van Duitsland in de adelstand verheven en kreeg hij de titel "Geheimrat".
Tot de studenten en medeonderzoekers van Helmholtz in Berlijn behoorden Max Planck, Heinrich Kayser, Eugen Goldstein, Wilhelm Wien, Arthur König, Henry A. Rowland, Albert Michelson en Michael Pupin. Zo begeleidde hij Michelson bij diens eerste experiment naar de invloed van ether op de lichtsnelheid die in 1881 in Berlijn werd uitgevoerd.
Helmholtz schreef over tal van onderwerpen, variërend van de leeftijd van de Aarde tot de oorsprong van het zonnestelsel.
Hij leverde ook belangrijke bijdragen aan de (klassieke) thermodynamica (zie Helmholtzenergie) en ook aan de wiskundige vectoranalyse, namelijk de Helmholtz-ontbinding, welke noodzakelijk was voor het werk van Maxwell.
In 1887 legde Helmholtz zijn hoogleraarschap neer en werd hij benoemd tot voorzitter van de "Physikalisch-Technischen Reichsanstalt", een nieuwe organisatie ter bevordering van de natuurkundige wetenschap en technologie in Duitsland. Deze grote Duitse gemeenschap van vijftien onderzoeksinstituten, de Helmholtz-Gemeinschaft, draagt nu zijn naam.
Hermann von Helmholtz overleed op 73-jarige leeftijd te Berlijn. Hij was tweemaal gehuwd. Zijn eerste huwelijk was in 1849 met Olga von Velten (1827-1859), met wie hij een zoon en een dochter kreeg. Zijn tweede huwelijk was in 1861 met Anna von Mohl (1834-1899), met wie hij nog eens drie kinderen kreeg. Een dochter uit dit tweede huwelijk zou later in het huwelijk treden met Arnold von Siemens, de zoon van industrieel Werner von Siemens met wie hij goed bevriend was.

</doc>
<doc id="27399" url="https://nl.wikipedia.org/wiki?curid=27399" title="Ambient">
Ambient

Ambient is een muziekstijl. Het is geëvolueerd vanuit de synthesizer-muziek van artiesten als Brian Eno en Kraftwerk, en later ook vanuit de dance-wereld. Het is een rustige, lang uitgesponnen muziekstijl met elektronische instrumenten, waarbij men meer bezig is met het creëren van soundscapes dan met liedjes en composities. Kenmerkend aan deze muziek is dat zij zich zonder ritme manifesteert. Ook is vaak het metrum van de muziek niet op te delen in tellen en tempi.
De term 'ambient' werd medio jaren zeventig ontwikkeld en gepopulariseerd door experimenten van Brian Eno, om zijn eigen soort van omgevingsmuziek ("environmental music") te beschrijven, in samenwerking met Robert Fripp. Deze muziekstijl was reeds bij het begin van de twintigste eeuw te vinden in de klassieke muziektraditie, onder andere bij Luigi Russolo en de musique concrète, maar ook bij Erik Satie, Charles Ives, en later ook bij John Cage en Wendy Carlos. Eno vond het muziekgenre dus niet uit, maar hielp het wel aan zijn naam. De term 'ambient' stamt van het Latijnse werkwoord 'ambire', wat 'rondgaan' of 'omringen' betekent. Het ging Eno dan ook om het scheppen van subtiele geluiden die de luisteraar zowel insluiten als veranderen.
Uit ambient is soms in combinatie met andere muziekstijlen een aantal subgenres ontstaan, zoals dark ambient, ambient house, illbient en space music.
In de Duitse plaats Wuppertal vindt in oktober jaarlijks een festival plaats, met ambient-muziek onder de naam Phobos.
Ambientartiesten.
Enkele ambient-artiesten met een artikel op Wikipedia zijn:
Ambient-techno werd in de jaren negentig populair door artiesten als The Orb, Aphex Twin en William Orbit.

</doc>
<doc id="27400" url="https://nl.wikipedia.org/wiki?curid=27400" title="William Orbit">
William Orbit

William Orbit, geboren als William Mark Wainwright (Shoreditch, Hackney, 15 december 1956), is een Britse artiest, platenbaas, componist en producer met betrekking tot ambient, dance en pop. Orbit brengt zowel muziek uit namens zichzelf alsook producties voor andere artiesten zoals Madonna. Hij is het meest bekend van de tracks "Water From a Vine Leaf" (1993) en "Adagio For Strings" (2000) en voor de productie van het album "Ray of Light" van Madonna.
Vroege jaren.
Orbit begon zijn muzikale loopbaan in 1980 als hij met schoolvriendin Laurie Mayer (1961) en Grant Gilbert de synthpopband Torch song oprichtte. De band bracht enkele singles en albums uit. Nadat Gilbert in 1985 de groep had verlaten, werd Torch song voor onbepaalde tijd in de ijskast gezet. Hij produceerde de albums "Strange cargo" (1987) en "Strange cargo II" (1990), met daarop atmosferische ambient. Begin 1990 maakte hij een remix van de Prince-nummers "The Future" en "Electric Chair". De remix van "The Future" werd als single in Europa uitgebracht en bereikte de zevende positie in de Nederlandse Top 40.
Dancescene.
Rond 1990 vond Orbit aansluiting bij de opkomende dancescene in het Verenigd Koninkrijk. Met Laurie Mayer richtte hij de groep Bassomatic op, dat de hit "Fascinating rhythm" (1990) en het album "Set the Controls for the Heart of the Bass" (1990) opleverde. In 1991 volgde het album "Science and Melody", maar de formule leek dan weer uitgewerkt. Naast het maken van muziek richtte hij het label Guerilla Records op, dat een rol ging spelen in de opkomst van de progressive house. Daarop brachten onder andere Spooky, Leftfield en Felix Da Housecat hun werk uit. Als artiest maakte hij "Strange Cargo III" (1993), waarop zijn ambientgeluid verweven werd met progressive house. Van het album verscheen de single "Water From a Vine Leaf", dat de doorbraak betekende voor zangeres Beth Orton. William had haar ontmoet op een feest en de twee hadden een tijd lang een relatie. Een andere gezamenlijke single was "The Story of Light", dat op de eerste "Café del Mar"-compilatie terechtkwam en eerder werkten ze samen als Spill met de single "Don't Wanna Know 'Bout Evil". Orbit produceerde voorts haar debuutalbum "Superpinkymandy". Daarna zat het echter tegen: "Strange Cargo Hinterland" was geen succes en ook Guerilla Records gaat in 1995 failliet.
Sterproducer.
Orbit reisde vervolgens een tijdje rond de wereld. In 1997 zorgde een ontmoeting met Madonna ervoor dat de carrière van Orbit weer vaart kreeg. Ze namen het album "Ray Of Light" (1998) op. Dat album bracht Madonna weer naar de voorhoede van de popmuziek en werd ook de comeback van Orbit. Het leverde vele hits op en won meerdere Grammy Awards. Orbit nam met Madonna tevens de singles "Beautiful stranger" en "American Pie" op, die voor soundtracks van films waren. Na Madonna produceerde Orbit voor All Saints de hits "Pure shores" en "Black coffee". De nieuwe bekendheid gaf ook solo succes. Hij maakte ook een nieuwe versie van het album "Pieces in a modern style", waarop klassieke werken werden bewerkt tot danceversies. Oorspronkelijk was dit een project uit 1995, maar deze was door het faillissement van zijn label nooit van de grond gekomen. Een remix van Samuel Barbers "Adagio for Strings" door Ferry Corsten werd een wereldwijde dancehit.
En de jaren daarna werd er als producer nog geregeld een beroep gedaan op Orbit. Blur, Oleta Adams, Britney Spears en Katie Melua maakten gebruik van zijn diensten. Ook bleef hij zelf albums produceren. Op "Hello Waveforms" (2006) en "My Oracle Lives Uptown" (2009) keerde hij terug naar zijn ambientverleden en op "Pieces in a modern style 2" (2010) werden weer klassieke stukken bewerkt. In 2010 werkte Orbit voor Katie Melua en in 2012 werkte hij weer samen met Madonna.

</doc>
<doc id="27401" url="https://nl.wikipedia.org/wiki?curid=27401" title="Robert Bunsen">
Robert Bunsen

Robert Wilhelm Bunsen (Göttingen, 31 maart 1811 – Heidelberg, 17 augustus 1899) was een Duits chemicus die vooral bekend is door het verbeteren van de naar hem vernoemde bunsenbrander van Michael Faraday. Hij werkte op het gebied van emissiespectroscopie van verhitte scheikundige elementen.
Levensloop.
Bunsen, de jongste van vier zonen van hoogleraar Christian Bunsen, studeerde natuurwetenschappen aan de universiteit van Göttingen. In 1830 behaalde hij zijn doctoraat met een proefschrift voor hygrometers. Na een uitgebreide wetenschappelijke tour door Europa, waarbij hij de universiteiten van Parijs, Londen en Wenen bezocht, vestigde Bunsen in 1834 zich in Göttingen als privaat-docent aan de universiteit aldaar. Hij trok al snel de aandacht met zijn geschrift "Das Eisenoxyd, ein neues Antidot der arsenigen Säure." Drie jaar later werd hij benoemd tot docent scheikunde aan de polytechnische school te Kassel en in 1846 tot hoogleraar te Marburg en van 1852 tot 1889 aan de universiteit van Heidelberg. In 1860 kreeg Bunsen de Copley Medal.
Bunsen was een voornaam docent en in Heidelberg werd hij een legende. Beroemde scheikundigen die onder hem studeerden waren onder andere Adolph Kolbe, Edward Frankland, Victor &amp; Lothar Meyer, Friedrich Beilstein en Adolf von Baeyer.
Wetenschap.
Uitgaand van de waarneming dat opgelost arseen met ijzerhydroxide een onoplosbare verbinding vormt, nam Bunsen, samen met A. Berthold, proeven op dieren, om na te gaan of men de werking van arseen door het toedienen van ijzerhydroxide zou kunnen opheffen. Bunsen publiceerde vervolgens een verhandeling over een reeks van organische verbindingen, waar arseen bestanddeel van uitmaakte en in 1842 volgde zijn bekende werk "Untersuchungen über die Kakodylreihe." Hij maakte een reis naar IJsland, waar hij chemisch-geologische vraagstukken bestudeerde en onder meer de werking van geisers verklaarde. Tijdens zijn onderzoek met het zeer giftige kakodylzuur verloor hij een oog tijdens een explosie en doodde zichzelf bijna tweemaal door een arseenvergiftiging.
Bunsen-batterij.
In 1841 introduceerde hij een nieuwe uitvoering van het Daniell-element, waarbij hij de elektrode van koper verving door een van koolstof. De Bunsensche elementen werden toegepast in de elektrische telegraaf en droegen zo bij aan de praktische toepassing van elektriciteit.
De bunsenbrander.
Het vraagstuk waarmee men bij de eerdere gasbranders te maken kreeg was: een brander te construeren, die het voordeel van de gasvlam (de hitte) behield maar het nadeel (de roetvorming) wegnam. Bunsen bedacht dat, wanneer het gas vóór het ontsteken gemengd is met een voldoende hoeveelheid lucht, de aanwezige koolstof meteen verbrandt tot koolzuur, wat niet alleen een niet-roetende vlam maar ook een vlam van hogere inwendige temperatuur dan voorheen oplevert, omdat bij de verbranding van de koolstof tot koolzuur een aanzienlijke hoeveelheid warmte vrijkomt.
Met behulp van instrumentmaker Desaga maakte Bunsen de volgende constructie: het gas stroomt uit een betrekkelijk nauw en kort buisje; daar uitgestroomd treedt het in een wijde cilinder, die het buisje omgeeft en aan de onderkant van een paar zijdelingse openingen voorzien is. Het gas, dat uit het buisje is getreden, ontsnapt niet door de zijdelingse openingen (te laag daarvoor aangebracht) maar stroomt door de wijde cilinder naar boven, en is dan al gemengd met de lucht die in de cilinder aanwezig was. Zodra dit mengsel wordt aangestoken, brandt het zonder roetafscheiding en onderhoudt zelf deze toestand; eenmaal brandend doet de vlam de wijde cilinder ongeveer als een schoorsteen werken doordat de vlam een zekere trekking in de cilinder veroorzaakt, waardoor de buitenlucht voortdurend door de zijdelingse openingen binnen de cilinder gezogen wordt en zodoende stroomt er voortdurend een mengsel van lucht en gas uit. Bunsen en Kirchhoff gebruikten de bunsenbrander veel bij spectroscopische onderzoeken.
Kwantitatieve bepaling van de mechanische werking van licht.
Van 1855 tot 1859 deed Bunsen, samen met Henry Enfield Roscoe, fotochemische onderzoekingen. Voor de kwantitatieve bepaling van de mechanische werking van licht gebruikten zij een mengsel van gelijke volumes waterstof en chloor. Dit mengsel bleef in het donker onveranderd en ging bij belichting over in waterstofchloride, dat gemakkelijk uit het mengsel kon worden verwijderd, omdat het door water werd geabsorbeerd. De hierbij optredende vermindering van volume van het mengsel gaf dan de maatstaf voor de chemische werking van licht. Als "normaalvlam", met welke de te meten lichtwerkingen werden vergeleken, diende een kooloxidevlam, die per seconde 5 kubieke centimeter gas verbruikte, onder een druk van 760 mmHg en bij een temperatuur van 0 graden Celsius. De werking, die deze vlam op een afstand van 1 meter gedurende 1 minuut op het mengsel van chloor en waterstof uitoefende, werd door Bunsen en Roscoe als "chemische lichteenheid" aangenomen. Eindelijk lukte het hen om zowel de chemische werking van het in de atmosfeer verstrooide licht als die van het directe zonlicht te bepalen. Er werd nu een formule bepaald, waardoor de grootte van de chemische kracht van het zonlicht voor elke geografisch bepaalde plaats, voor elke hoogte boven het oppervlak van de zee en voor elke tijd berekend kon worden.
Spectraalanalyse.
Bunsen en Gustav Kirchhoff onderzochten samen chloorverbindingen van de metalen kalium, natrium, lithium, barium, strontium, en calcium, die zij achtereenvolgens in de vlam van een bunsenbrander brachten, waarna zij de vlam door een spectroscoop waarnamen. Van de hierbij optredende strepen in het spectrum werd het aantal en de plaats nauwkeurig bepaald (spectraalanalyse). Bij volgende reeksen van proefnemingen werden in plaats van de chloorverbindingen met genoemde metalen hun verbindingen met jodium, broom en met zuurstof, met zwavelzuur en met koolzuur onderzocht. In elke reeks vonden Bunsen en Kirchhoff voor de metalen volkomen dezelfde karakteristieke strepen. Die strepen bleken ook onafhankelijk te zijn van de temperatuur. Zo kon dus uit de aanwezigheid van de voor een metaal kenmerkende strepen in het spectrum de conclusie getrokken worden dat het metaal in het monster aanwezig moest zijn. Omgekeerd: het ontbreken van een karakteristieke lijn betekende ook de afwezigheid van het metaal dat de streep veroorzaakte. Door toepassing van spectraalanalyse ontdekten Bunsen en Kirchhoff twee nieuwe elementen, cesium en rubidium. Ook bij de ontdekking van de elementen helium, gallium en thallium speelde de door Bunsen ontdekte spectraallijnen ene belangrijke rol.

</doc>
<doc id="27402" url="https://nl.wikipedia.org/wiki?curid=27402" title="Edo de Waart">
Edo de Waart

Edo de Waart (Amsterdam, 1 juni 1941) is een Nederlands gepensioneerd orkestdirigent.
Loopbaan.
De Waart studeerde hobo bij Haakon Stotijn en Cees van der Kraan en orkestdirectie bij Jaap Spaanderman aan het Sweelinck Conservatorium in Amsterdam. In 1963 werd hij als hoboïst aangesteld bij het Concertgebouworkest. In 1964, op de leeftijd van 23 jaar, won De Waart in New York het Dimitri Mitropoulos dirigentenconcours. Daarna mocht hij een jaar werken als assistent-dirigent voor Leonard Bernstein, die het New York Philharmonic Orchestra leidde.
Na zijn terugkeer naar Nederland werd De Waart aangesteld als assistent-dirigent van het Concertgebouworkest onder Bernard Haitink. In 1967 kreeg De Waart de leiding van het toenmalige Nederlands Blazers Ensemble en het Rotterdams Philharmonisch Orkest. Van dit orkest was hij tevens artistiek directeur van 1973 tot 1979. 
In 1975 maakte De Waart zijn debuut bij het San Francisco Symphony Orchestra. Het jaar daarop werd hij er eerste gastdirigent en van 1977 tot 1985 was hij er artistiek directeur. In zijn tijd te San Francisco maakte De Waart kennis met John Adams, wiens werken (waaronder de opera "Nixon in China") hij sindsdien regelmatig dirigeert en ook op cd heeft vastgelegd. Van 1986 tot 1995 was hij chef-dirigent van het Minnesota Orchestra.
In 1989 keerde De Waart terug naar Nederland om chef te worden bij het Radio Filharmonisch Orkest, een functie die hij 16 jaar bekleedde. Naar eigen zeggen waren zijn hoogtepunten uit die tijd onder meer een over drie jaar verspreide cyclus Rondom Mahler, de complete Ring van Wagner en de Mahler 3-tournee met de dames van het Groot Omroepkoor. Nadien werd hij benoemd tot eredirigent bij dit orkest.
In 1995 werd De Waart chef-dirigent van het Sydney Symphony Orchestra, een post die hij in 2004 verliet om chef-dirigent van het Hong Kong Philharmonic Orchestra te worden. Per september 2011 volgde hij Jaap van Zweden op als chef-dirigent van de toenmalige deFilharmonie te Antwerpen tot 2016. Daarnaast is hij sinds 2009 verbonden aan het Milwaukee Symphony Orchestra.
Naast symfonische werken dirigeert De Waart veel opera. Al vanaf 1970 heeft hij producties van De Nederlandse Opera geleid. Hij was er chef-dirigent vanaf 1999, maar in 2002 maakte hij zijn voortijdig vertrek (per 2004) bij DNO bekend wegens een verschil in artistieke visie. Verder heeft hij gedirigeerd bij de Bayreuther Festspiele, de Salzburger Festspiele, de Metropolitan Opera, de Opéra Bastille en het Royal Opera House. 
In april 2024 stopte De Waart abrupt en per direct met al zijn activiteiten als dirigent, omdat hij er geen vertrouwen meer in had dat hij zijn werk nog goed zou kunnen uitvoeren. Twee geplande concerten zegde hij af; ze werden overgenomen door Nuno Coelho.

</doc>
<doc id="27404" url="https://nl.wikipedia.org/wiki?curid=27404" title="William Wainwright">
William Wainwright



</doc>
<doc id="27405" url="https://nl.wikipedia.org/wiki?curid=27405" title="Lord Rayleigh">
Lord Rayleigh



</doc>
<doc id="27406" url="https://nl.wikipedia.org/wiki?curid=27406" title="Hans Eichel">
Hans Eichel

Hans Eichel (Kassel, 24 december 1941) is een Duitse politicus van de SPD. Tussen 1999 en 2005 was hij minister van Financiën in de Duitse bondsregering. Voordien was hij minister-president van de deelstaat Hessen.
Biografie.
Eichel studeerde vanaf 1961 Duits, filosofie, politicologie, geschiedenis en pedagogiek in Marburg en Berlijn. In 1968 behaalde hij zijn eerstegraads bevoegdheid om gymnasiumleraar te worden en in 1970 behaalde hij zijn tweedegraads bevoegdheid. Tot 1975 werkte hij als decaan in Kassel.
Eichel sloot zich in 1964 aan bij de SPD. Nadat hij enkele jaren actief was geweest als gemeenteraadslid in zijn geboortestad Kassel, werd hij daar op 6 oktober 1975, op 33-jarige leeftijd, verkozen tot burgemeester. Hij werd nadien nog tweemaal herkozen (in 1981 en 1987) en zou het ambt in totaal 16 jaar bekleden. Daarnaast zette Eichel zich ook op deelstaatniveau in voor zijn partij: vanaf 1984 was hij lid van het partijbestuur van de SPD in Hessen en van 1989 tot 2001 was hij er partijvoorzitter.
In 1991 trad Eichel als lijsttrekker aan bij de Hessische deelstaatverkiezingen. Hij slaagde erin de SPD met 40,8% van de stemmen de grootste partij te maken, al was het verschil met de regerende CDU (40,2%) zeer nipt. Eichel formeerde een regering met Die Grünen en werd op 5 april 1991 verkozen tot minister-president van Hessen, als opvolger van Walter Wallmann.
Hoewel de SPD bij de Hessische verkiezingen van 1995 twee zetels verloor en de partij nipt voorbijgestreefd werd door de CDU, kon de regering van Eichel dankzij een grote winst van coalitiepartner Bündnis 90/Die Grünen worden voortgezet. Bij de deelstaatverkiezingen van februari 1999 was het patroon echter tegenovergesteld: de SPD won onder Eichel weer twee zetels terug, maar de Groenen verloren zodanig dat de rood-groene deelstaatregering haar meerderheid kwijtraakte. CDU-lijsttrekker Roland Koch, wiens partij 4,2% won, werd vervolgens met steun van de FDP verkozen als de nieuwe minister-president. Hierbij nam hij ook het presidentschap van de Bondsraad van Eichel over.
Na zijn aftreden als minister-president werd Eichel op 12 april 1999 benoemd tot minister van Financiën in het federale kabinet-Schröder I van bondskanselier Gerhard Schröder. Hij volgde hiermee Oskar Lafontaine op, die in maart van dat jaar al zijn functies had opgegeven. Bij de landelijke verkiezingen van 2002 werd Eichel verkozen in de Bondsdag, waarna hij nog tot 2005 minister van Financiën bleef in het kabinet-Schröder II. Na de verkiezingen van 2005 en het aantreden van het kabinet-Merkel I had hij nog tot 2009 zitting in de bondsdagfractie van de SPD.

</doc>
<doc id="27409" url="https://nl.wikipedia.org/wiki?curid=27409" title="Samuel Barber">
Samuel Barber

Samuel Osborne Barber II (West Chester (Pennsylvania), 9 maart 1910 – New York, 23 januari 1981) was een Amerikaanse componist en muziekpedagoog. Barber, die jonger was dan Arnold Schönberg, Alban Berg en zijn landgenoot Charles Ives, heeft nooit behoord tot de muzikale avant-garde. Zijn oeuvre kan als postromantisch beschouwd worden, harmonisch put hij uit wat de 19e eeuw heeft voortgebracht. Qua vorm maakt hij veel gebruik van de sonatevorm (vooral in zijn symfonieën), ook als hij zijn uitdrukkingsmiddelen vanaf de jaren 40 uitbreidt.
Levensloop.
Jeugd en opleiding - Ambities als zanger.
Barber was een neef van de bekende Amerikaanse mezzosopraan Louise Homer (1871-1947) en had ook zelf plannen zanger te worden (hij had een aangename baritonstem). Op zesjarige leeftijd kreeg hij pianolessen en een jaar later schreef hij zijn eerste kleine compositie. Al op negenjarige leeftijd besloot hij componist te worden. In een bericht aan zijn moeder schreef hij:
Onder zijn jeugdwerken was ook een opera "The Rose Tree", die al vooruitwijst naar zijn vocale ambities. Van 1924 tot 1932 studeerde hij compositie bij Rosario Salero, orkestdirectie bij Fritz Reiner, piano bij George Boyle en later bij Isabella Vengerova en zang bij Emilio Edoardo de Gogorza aan het Curtis Institute of Music in Philadelphia (Pennsylvania). Zijn zangstudies zette hij bij John Braun in Wenen voort, waar hij ook voor publiek optrad. In 1935 nam hij als zangsolist zijn eigen compositie "Dover Beach" bij NBC Radio op.
Compositorische beginselen.
Die tijdens zijn studie gecomponeerde werken - waaronder de serenade voor mezzosopraan/bariton en strijkkwartet "Dover Beach" (1931) of de "Sonate", voor cello (1932) - getuigen van een rijpe schrijfwijze. Zijn "Sonate", voor viool, werd in 1928 bekroond met de "Bearns Prize" van de Columbia-universiteit in New York; deze prijs won hij in 1933 opnieuw met de ouverture "The School of Scandal". In 1935, op 25-jarige leeftijd, won hij de Prix de Rome. De Pulitzer Prize won hij zelfs twee maal, in 1935 en 1936.
Internationale doorbraak.
In 1935-1936 bereisde Barber Europa, in het gezelschap van zijn vriend en levenspartner (tevens collega-componist) Gian Carlo Menotti. De "Symfonie nr. 1" en het "Strijkkwartet", op. 11 (met het later beroemd geworden "Adagio") gingen na hun compositie in 1936 in Rome in première. In de versie voor strijkorkest ging het "Adagio for Strings" in 1938 onder leiding van Arturo Toscanini in New York in première. Dit stuk wordt regelmatig beschreven als het meest droevige werk ooit. In 1937 ging Barbers "Symfonie nr. 1" tijdens de Salzburger Festspiele in première - als eerste werk van een Amerikaanse componist.
Militaire dienst.
Van 1939 tot 1942 doceerde Barber compositie aan zijn Alma Mater, het Curtis Institute of Music in Philadelphia (Pennsylvania). Samen met Menotti werd hij eigenaar van een huis in Mount Kisco, New York, waar hij tot 1974 de meeste van zijn werken schreef. In april 1943 werd hij aangetrokken door de "United States Air Force Band". Voor dit harmonieorkest schreef hij de "Commando March" in 1943. In 1944 componeerde hij de "Symfonie nr. 2". Na de Tweede Wereldoorlog keerde hij naar Europa terug; in 1948 werd hij consulent van de "Amerikaanse Academie" te Rome.
"Vanessa".
In de tweede helft van de jaren 40 en het begin van de jaren 50 begon een compositorisch belangrijke en vruchtbare tijd: Barber schreef onder andere het "Concert", voor cello en orkest (1945), de balletten "Medea" (1946) en "Souvenirs" (1952). In deze periode valt ook de compositie van de opera "Vanessa" (1957). Met een andere opera van Barber "Antony and Cleopatra" opende de Metropolitan Opera in 1966 haar nieuw gebouw in het Lincoln Center.

</doc>
<doc id="27410" url="https://nl.wikipedia.org/wiki?curid=27410" title="Qullai Ismoili Somoni">
Qullai Ismoili Somoni



</doc>
<doc id="27411" url="https://nl.wikipedia.org/wiki?curid=27411" title="Ferry Corsten">
Ferry Corsten

Ferry Corsten (Rotterdam, 4 december 1973) is een Nederlandse dj en producer. Net als zijn landgenoten Tiësto en Armin van Buuren behoort hij tot de wereldtop. Naast zijn eigen producties werkte Corsten ook samen met Vincent de Moor als Veracocha en met Tiësto als Gouryella.
In 2005 heeft Corsten de Marco Borsato-ballade "De Bestemming" geremixt. Deze trance-remix is of was alleen als bonustrack verkrijgbaar op de Muziek10Daagse 2005 cd.
In 2004 werd Corsten verkozen tot de nummer 5 beste DJ ter wereld. In 2010 zakte hij naar plaats 9.
Corsten presenteert sinds eind 2020 een wekelijks muziekprogramma genaamd "Resonation Radio".
Op 26 april 2022 is Corsten benoemd tot Officier in de Orde van Oranje-Nassau vanwege zijn grote invloed en bijdrage aan de Nederlandse muziekindustrie, zowel vanuit eigen land als ver daarbuiten.
Levensloop.
1989–1999: Hoe het begon.
Ferry Corsten is als muzikant officieel aan het werk gegaan toen hij 27 was. Als tiener luisterde hij naar zijn vaders platenspeler en spaarde geld om zijn eerste synthesizer te kopen door auto’s te wassen en mixen van nummers aan kinderen in de buurt te verkopen. Later begon hij met optreden met een vriend. Op 17-jarige leeftijd (in 1991) bracht hij met zijn vriend Robert Smit zijn eerste plaat uit, genaamd "The Spirit of Adventure", onder het Hithouse-label. Later bracht hij eigen producties uit terwijl hij opgroeide in Rotterdam in de jaren 90. Hij produceerde onder andere breakbeat, Drum 'n Bass en gabbertracks onder aliassen als 'Scum', 'Sons of Aliens', wat later veranderde in clubhouse en trancemuziek. De eerste single om een positie in de hitlijsten te bereiken was "Don't Be Afraid" onder de alias Moonman. Dit was de aanleiding om ook componist te worden. In 1997 hebben Corsten en zijn (muziek)partner Robert Smit een dance label opgericht (Tsunami) met het dance genootschap Purple Eye Entertainment. Deze combinatie maakte het ontstaan van een ander label mogelijk: Polar State.
1999–2004: De weg naar bekendheid.
In februari 1999 kwam Corstens tweede soloproject, System F, uitgebracht onder het label Tsunami samen met het album Out Of The Blue. De gelijknamige track werd een hit over de hele wereld en haalde een top 20-positie in de United Kingdom single chart. De volgende single "Cry", haalde eveneens de top 20 in de UK.
Zijn groeiende populariteit einde jaren 90 leidde tot samenwerking met veel bekende dj's en muzikanten zoals Tiësto (Gouryella, Vimana), Vincent de Moor (Veracocha), and Robert Smit (Starparty). Het nummer "Gouryella" door Gouryella werd uitgebracht in mei en werd nummer 15 in de UK Singles Top 75 en behaalde nog verschillende top posities over de hele wereld. De volgende single werd "Walhalla". In 1999 was Corsten geselecteerd als producent van het jaar bij de Ericsson Music Awards in London. In september 2000 kwam de derde Gouryella-single uit, "Tenshi". In 2000 heeft Corsten ook William Orbits "Adagio for Strings" geremixt, evenals "New Year's Day" van U2. Zijn remix van Barbers "Adagio For Strings" kreeg een prijs bij Dancestar 2000 Awards. Zijn gemixte compilatie op de Ministry of Sound-dance compilatieserie Trance Nation werd een van de bestverkochte dance compilaties in het Verenigd Koninkrijk en kreeg platina. In 2000 kreeg Corsten in Nederland een Silver Harp voor zijn bijzondere inbreng in de Nederlandse dancemuziek.
In 2001 produceerde en draaide hij live de Dance Valley Anthem. Dit werd het meest verkochte anthem van Dance Valley, het toenmalig grootste dance evenement van Nederland (80 000 bezoekers).
In 2002 deed Corsten remix projecten van nummers van de Japanse superster Ayumi Hamasaki. Hij was medeproducent van het album "Connected", waarvan het hoge aantal van vier miljoen exemplaren werd verkocht.
Ferry Corsten is de elektronische dance artiest met het grootste aantal dance singles in de Britse hitlijsten. Op het moment heeft hij 10 gouden singles, waaronder zijn 1999 remix van "Madagascar", "Out Of The Blue" als alias System F, beide "Gouryella" en "Walhalla" in 1999, "Cry" in 2000 en de "Dance Valley Theme" in 2001 met "Exhale" (2002) wat zijn laatste System F single was met Armin van Buuren. In 2003-2004 bracht hij de gouden singles "Punk" en "Rock Your Body Rock" uit, die tevens een ander geluid van Corsten lieten horen.
In 2003 lanceerde hij zijn eerste album als Ferry Corsten 'Right of Way', in de Heineken Musical Hall met 4.500 bezoekers tijdens zijn 8 uur durende set. De videoclip van het nummer werd genomineerd bij de TMF en de Nederlandse MTV Awards. Uit het album kwamen 3 singles voort. "Rock Your Body, Rock" werd door BG Magazine in Nederland uitgeroepen tot de grootste hit.
In 2004 produceerde en draaide Corsten live de single "Everything Goes" voor de TMF Awards.
2005–2007: L.E.F..
In 2005 richtte Corsten zijn eigen platenlabel op, Flashover Recordings, en hij bracht wereldwijd zijn tweede artiestenalbum 'L.E.F.' uit.
Speciale optredens in 2005:
Zijn nummer "Fire" met vocalen van Duran Duran lead-singer Simon Le Bon werd genomineerd in de beste trance videocategorie bij de 2006 Trance Awards.
In de DJ MAG Top 100 stond Corsten op plaats 5 in 2005 en op plaats 6 in 2006.
In september 2006 trad hij op bij een concert in El Salvador.
In 2006 bracht hij de single 'Junk' uit met vocalen van Guru (Gangstarr) – top 20 in Nederland.
2006 was ook het jaar van de Road to Voodoo Bus Tour: 20 staten, 27 steden in 5 weken.
Op 18 april 2007 was Corsten rechtstreeks te horen in meer dan 130 landen op WorldSpace Satellite Radio en XM Satellite Radio, AOL en Direct TV. Op 4 juli 2007 kwam hij met zijn radioprogramma "Corsten's Countdown".
In 2007 bracht Corsten de single "Beautiful" uit en de single "The Race" (Brain Box).
Ook verscheen een nieuwe mixcompilatie Passport United States of America.
Ook in 2007 was de succesvolle eerste editie van Full on Ferry Concert Ahoy' Stadium Rotterdam (capaciteit: 12.000) en hij produceerde de eerste officiële anthem voor Bavaria City Racing in 2007, een Formule 1-demonstratie in het centrum van Rotterdam met meer dan 500.000 bezoekers. De officiële opening van het evenement werd verricht door Corsten en de toenmalige Nederlandse minister-president Jan Peter Balkenende.
Corsten werd in augustus 2007 de King of Crossover genoemd in een interview op de Britse clubbing website HarderFaster.net, waar ze zijn L.E.F. (Loud Electronic Ferocious)-stijl bespraken, wat sommigen als een nieuwe richting in de dancemuziek beschouwden. Corsten omschrijft het als "everything from electro house, trance and techno".
2008–2009: Twice In A Blue Moon.
Corstens derde album, 'Twice In A Blue Moon', dat zijn debuut maakte bij de tweede editie van het evenement Full on Ferry in Ahoy Rotterdam, kwam uit op 1 november 2008. De eerste single van het album, "Radio Crash", werd gedraaid door Tiësto, Armin van Buuren, Paul van Dyk, Above &amp; Beyond en nog veel meer dj's wereldwijd. De plaat werd een grote hit in clubs over de hele wereld en gaf Corsten een goede start in het promoten van zijn nieuwe album. Hij bracht in maart 2008 zijn single uit, "Into The Dark" met Howard Jones. In 2008 werd Corsten ook de eerste dj die Ambassador of Freedom werd genoemd door de Dutch Liberation Day Comity - oftewel Ambassadeur van de Vrijheid op 5 Mei.
2009-2011: Twice In A Blue Moon (Remix Edition) en Once Upon A Night Vol. 1 &amp; 2.
Corsten kwam met een remix editie van "Twice In A Blue Moon". Het bevat remixes van Rafael Frost, Lange, Ummet Ozcan, Markus Schulz en nog veel meer.
De landen die hij tijdens "Twice In A Blue Moon: The Experience" bezocht, waren Australië, VS, Roemenië, Brazilië en Libanon met de debuutshow op 29 mei in Mallaca, Maleisië.
Dit jaar was de derde editie van Full on Ferry – Th Masquerade op 17 oktober 2009 in Ahoy Rotterdam.
In 2009 bracht Corsten ook twee singles uit: "We Belong’" van het album "Twice in A Blue Moon" (verschenen op 25 mei 2009) en "Made of Love" van het album "Twice In A Blue Moon" (verschenen op 14 februari 2009).
Hij bracht tevens een dvd uit: "Ferry Corsten – Backstage".
Er waren in 2010 twee applicaties beschikbaar: "Cue Play DJ" en "Pulse".
In 2010 mixte Corsten ook de "BBC Radio 1 Essential Mix" en het album "FC Systems F – Champions" kwam uit in februari.
Corsten bracht zijn album "Once Upon A Night" uit op 30 maart 2010 en hij begon aan zijn tournee "Once Upon A Night: The Experience". Het album werd meteen een nummer 1-hit op iTunes in de VS.
Na het uitbrengen van Vol. 1, bracht hij ook Once Upon A Night Vol. 2 uit op 1 oktober. Zijn tournee startte op 17 september.
Corstens radioprogramma, "Corsten's Countdown", is in ruim 30 landen te beluisteren.
2012: WKND.
Op 24 februari 2012 verscheen Corstens vierde studioalbum, "WKND". De previews van enkele tracks werden op 8 februari 2012 beschikbaar gesteld op YouTube. Van het album zijn tot nu toe 4 tracks als single uitgebracht: "Feel It!", "Brute" met Armin van Buuren, "Ain't No Stoppin' " met Ben Hague en "Live Forever" met Aruna.
2018 - heden.
Corsten presenteerde het wekelijkse muziekprogramma "Corsten's Countdown", dat eindigde met aflevering 700 op 25 november 2020. Een week later werd het programma doorgezet met een nieuwe formule onder de naam "Resonation Radio".
In recentere jaren is de muziekstijl van Corsten verschoven naar een bredere stijl. Zo draait hij verschillende genres elektronische muziek en kwam hij in 2020 met het loungealbum "As Above So Below" onder de artiestennaam Ferr.
Pseudoniemen.
Corsten heeft in het verleden onder veel verschillende namen opgetreden, alleen of met anderen.
Aliassen.
"A Jolly Good Fellow, Albion, Bypass, Cyber F, DJ Sno-White, Eon, Exiter, Ferr, FERR by Ferry Corsten, Firmly Underground, F Massive, Free Inside, Kinky Toys, Lunalife, Moonman, Pulp Victim, Raya Shaku, Riptide, Sidewalk, Sidewinder, Skywalker, System F, Tellurians, The Nutter," 
Onderdeel van.
"Discodroids (met Peter Nyborn), FB (met Benny Benassi), Gouryella (met Tiësto), Veracocha (met Vincent de Moor), Vimana (met Tiësto), System F 2010 (met Tiësto), New World Punx (met Markus Schulz) en Roef (met Robert Smit)"

</doc>
<doc id="27412" url="https://nl.wikipedia.org/wiki?curid=27412" title="System F">
System F



</doc>
<doc id="27413" url="https://nl.wikipedia.org/wiki?curid=27413" title="Miltvuur">
Miltvuur

Miltvuur of antrax is een infectieziekte, die wordt veroorzaakt door de bacterie "Bacillus anthracis". De ziekte is bij mensen en dieren al heel lang bekend. Miltvuur was een van de eerste ziekten waarvan (door Koch) werd aangetoond dat ze door een bacterie worden veroorzaakt. Miltvuurbacteriën hebben het vermogen tot sporenvorming: ze gaan over in een vorm zonder actief metabolisme en kunnen in deze rusttoestand decennialang overleven en weer actief worden als de omstandigheden zich daarvoor lenen (hoge temperaturen en hoge luchtvochtigheid).
Besmetting.
De bacterie kan op verschillende manieren de mens besmetten. Verschillende vormen zijn:
De dosis die nodig is om ziek te worden, is niet bekend en is per persoon en per infectievorm verschillend.
Symptomen.
De gemiddelde incubatietijd bedraagt een halve dag tot vijf dagen. Symptomen die daarna optreden zijn sterk verschillend en variëren van steenpuistachtige huidinfectie, longontsteking en een vergrote en ontstoken milt. Bij mensen komen drie vormen van miltvuur voor: de longvorm, de huidvorm en de systemische vorm.
Huidvorm.
De huidvorm is de vorm van miltvuur die in 95% van de gevallen voorkomt en het is de minst ernstige vorm. Het ontstaat na besmetting via de huid. Er vormt zich een pijnloos maar jeukend bultje op de handen, in de nek of het gezicht. Na 2-3 dagen gaat dit over in een blaartje en daarna in een zweer die bedekt wordt met een zwarte korst. Daaromheen ontstaat vaak een flinke zwelling en een krans van blaasjes. Nadat de korst weg is, blijft een litteken altijd zichtbaar. Soms gaat de huidzweer gepaard met hoofdpijn en koorts. Behandeling met antibiotica zorgt er niet voor dat de zweren sneller genezen, maar voorkomt wel sterfte doordat de bacterie geremd wordt. Als er niet behandeld wordt, kan de ziekte in 10 tot 20 % van de gevallen de dood betekenen.
Longvorm.
De longvorm wordt ook wel ‘wolsorteerdersziekte’ genoemd. Deze vorm ontstaat doordat de sporen worden ingeademd. Eerst ontstaat een normale verkoudheid, maar na 2 tot 4 dagen treedt kortademigheid op. Dit gaat gepaard met hoge koorts en het opgeven van bloed. Zelfs bij behandeling met antibiotica overlijden de meeste patiënten binnen 24 uur.
Systemische vorm.
Na het eten van met de miltvuurbacterie besmet voedsel kan de darmvorm ontstaan, die twee verschillende beelden heeft: de zogenaamde abdominale vorm (abdomen = buikholte) en de orofaryngeale vorm (orofaryngeaal = van mond en keel). In het eerste geval ontstaan misselijkheid en koorts, die overgaan in bloederige diarree en heftige buikpijnen. In het tweede geval ontstaat ook koorts, maar nu gaat het gepaard met moeilijk slikken, lymfklierzwelling in de nek en bloedvergiftiging, waaraan zo’n 50 % van de patiënten uiteindelijk (ongeacht behandeling) sterft.
Verspreiding.
Nederland.
In de eerste helft van de twintigste eeuw kwam miltvuur nog regelmatig in Nederland voor, maar sinds de invoering van de Destructiewet uit 1957 is het aantal gevallen drastisch afgenomen. Dat betekent niet dat de ziekte in Nederland niet meer voorkomt, maar wel dat miltvuur er uiterst zeldzaam is geworden. In totaal werden sinds 1976 (toen de ziekte aangifteplichtig werd) slechts zeven gevallen van miltvuur bij mensen gemeld, waarvan de laatste twee gevallen in 1994. Er is echter weleens een uitbraak opgetreden na graafwerkzaamheden langs de uiterwaarden van de IJssel waar in het verleden dieren met miltvuur waren begraven. Ook dienen bijvoorbeeld archeologen en landbewerkers alert te zijn op de ligging van de miltvuurbosjes of waar deze gelegen hebben, de "witte plekken". In 2013 werden bij graafwerkzaamheden in Lent levensvatbare miltvuursporen gevonden op een plek waar vóór 1942 kadavers van aan miltvuur overleden vee waren begraven. In andere delen van de wereld komt miltvuur nog wel veelvuldig voor.
Verenigde Staten.
In oktober en november 2001 werd in de Verenigde Staten een aantal brieven met miltvuursporen aan personen en instanties gestuurd, die bij het openmaken vrij kwamen. Dit leidde tot 22 besmettingen die vijf slachtoffers eisten. De daders zijn onbekend gebleven. Een Amerikaanse onderzoeker die toegang had tot de gebruikte bacteriestam, Bruce Edwards Ivins, pleegde in 2008 zelfmoord kort voordat hij voor deze feiten aangeklaagd zou worden. Het bewijs tegen hem was echter waarschijnlijk niet hard genoeg voor een veroordeling, hoewel aannemelijk was dat de sporen uit zijn laboratorium kwamen.
Uit het onderzoek kwam naar voren dat de sporen van een zeer virulente stam afkomstig waren (de Ames-stam), zeer geconcentreerd waren en zeer fijn verdeeld en daarnaast gecoat met middelen om klontering tegen te gaan en dispersie te bevorderen, aanwijzingen dat ze uit een geavanceerd biologisch wapenlaboratorium afkomstig waren. Toen dit eenmaal bekend was geworden veranderde de berichtgeving van de onderzoekende instanties en kwamen er opeens heel andere microfoto's in het nieuws. De conclusie die door sommigen werd getrokken is dat het materiaal uit een Amerikaans laboratorium afkomstig was en wellicht door een werknemer uit rancune was meegenomen of voor geld aan een derde verkocht. In het gezaghebbende wetenschappelijke tijdschrift Science verscheen op 28 november 2003 een analyse waar dit verhaal op gebaseerd is.
De Amerikaanse thrashmetalband Anthrax overwoog een andere naam aan te nemen omdat ze niet geassocieerd wilden worden met angst, paranoia en de dood.
Verenigd Koninkrijk.
In 1942 werden op het Schotse eiland Gruinard militaire proeven met miltvuur genomen om te testen of het als biologisch wapen gebruikt kon worden. Het miltvuur was zo effectief en doordringend dat het eiland 48 jaar lang in quarantaine moest worden gehouden. Tot de jaren tachtig was het een van ’s werelds dodelijkste plekken. Pas in 1986 besloot de overheid het eiland te ‘ontsmetten’. Hoewel het in 1990 veilig werd verklaard, blijft de ondergrond sporen bevatten van antrax. Zelfs een verblijf van een paar dagen heeft zware gevolgen voor de menselijke gezondheid. Daardoor zal het eiland nog enkele honderden jaren ongeschikt blijven voor menselijke vestigingen.
Sovjet-Unie.
Op het eiland Vozrozjdenija in het Aralmeer bevindt zich een oud laboratorium dat gebruikt is voor het ontwikkelen van biologische wapens, waaronder pokken. Hoewel er waarschijnlijk geen monsters van het pokkenvirus meer zijn, was het eiland nog vervuild met andere ziekteverwekkers, met name miltvuur. Het is niet duidelijk hoeveel afval op het eiland is achtergebleven. Het is waarschijnlijk dat de eilandbodem nog steeds vervuild is.

</doc>
<doc id="27414" url="https://nl.wikipedia.org/wiki?curid=27414" title="Tiësto">
Tiësto

Tiësto, artiestennaam van Tijs Michiel Verwest (Breda, 17 januari 1969), is een Nederlandse dj, muziekproducent en ondernemer die vaak optreedt op grote dance-evenementen. Hij is verscheidene keren verkozen tot beste dj ter wereld.
Levensloop.
Muziek is altijd Tiësto's grote liefde geweest. Op jongere leeftijd luisterde hij naar shows als de "Soul Show" van Ferry Maat en "Ben Liebrand’s In the Mix". Vanaf dat moment was het ook zijn passie om platen te draaien en te mixen.
In de periode van 1984 tot 1992 draaide Verwest oude discoplaten op studentenfeesten en tijdens drive-inshows. In die tijd dacht hij nog niet dat hij zijn geld zou kunnen verdienen als dj. Ook begon hij hardcore house te draaien. Maar zijn liefde voor muziek ging al uit naar trance.
Op 19-jarige leeftijd in 1988, stond hij al drie avonden in de week achter de draaitafels in discotheken te Breda (Spock) en omstreken. Wat later ging hij in een platenzaak werken. Hij probeerde eigen werk aan de man te brengen en stuurde veel tapes naar bekendere dj's, clubs en organisaties. Het wilde nog niet echt lukken.
Begin jaren 90 had Tiësto al de ambitie om te gaan produceren, alleen zag hij in dat hij dit niet kon. Hij kocht enkele samplers en computerprogramma’s en ging vervolgens hard aan de slag. Maar dat lukte niet helemaal. Toen besloot hij samen te gaan werken met verscheidene dj's. In 1995 verscheen Tiësto's eerste mix-cd, "Forbidden Paradise 3", zijn bekendheid in de dancescene begon te groeien.
Doorbraak.
Eind 1997 richtte Tiësto samen met Arny Bink zijn eigen label Black Hole Recordings op, waarop onder meer de bekende mix-compilatieseries "Magik", "Space Age", "In Search of Sunrise" en "Nyana" werden uitgebracht. Arny Bink was samensteller van "Forbidden Paradise" 1 en 2 en werd later verantwoordelijk voor het management, de boekingen, het platenlabel en de platenwinkel van Tiësto. 'Black Hole Recordings' was tevens verantwoordelijk voor de uitgave van series van dj's als Ferry Corsten, Cosmic Gate, Johan Gielen en Armin van Buuren. Een van de grote successeries was "In Trance We Trust".
In 1997 kwam de eerste mix-cd van DJ Tiësto uit, "Magik, Vol. 1: First Flight" genaamd. Dit label groeide snel uit zijn voegen, wat voor Tiësto reden was om een sublabel "Magik Muzik" in het leven te roepen. Dit label is in feite zijn eigen project geworden met klassiekers als "Flight 643", van het album "In My Memory".
De volgende jaren werd Tiësto steeds bekender. Zijn optreden tijdens Innercity op 20 februari 1999 wordt algemeen gezien als dé doorbraak voor het grote publiek. In de Verenigde Staten debuteerde hij met het album "Summerbreeze", waarvan de remix van Deleriums "Silence" een wereldwijd succes zou worden. Een andere succesvolle remix uit deze periode is "Flesh" van Jan Johnston.
Op 2 februari 2002, de huwelijksdag van Willem-Alexander en Máxima, draaide Tiësto negen uur na elkaar platen tijdens de tweede editie van Dutch Dimension in de Heineken Music Hall te Amsterdam. Op 27 februari 2002 kreeg hij tijdens het Nederlands Muziekfeest te Amsterdam de Zilveren Harp uitgereikt. Op 3 juli 2002 werd Tiësto in Londen door DanceStar uitgeroepen tot beste club-dj ter wereld. In 2002 nam Tiësto bij de verkiezingen van 's werelds beste 100 dj's dat werd georganiseerd door het Britse blad "DJ Magazine", de eerste plaats van de Brit John Digweed over. Het jaar daarop wist hij die eerste plaats te behouden.
Op 11 januari 2003 kreeg Tiësto tijdens het Noorderslag Festival in Groningen, de jaarlijkse Popprijs uitgereikt. Ook won hij in april een TMF Award in de categorie Beste Nationale Dance-act en Beste Nationale DJ. Op 20 september van dat jaar vond op de Grote Markt te Breda, de officiële wereldpremière plaats van de dvd "Tiësto In Concert". Op 11 oktober 2003 stond zijn nummer "Traffic" op nummer 1 de Mega Top 50. 
Op 10 mei 2003 (en tevens 29 oktober 2004 en 30 oktober 2004) had hij als internationale dj de primeur om voor een vol GelreDome in Arnhem solo-concerten te geven. Tevens ontving hij een eigen tegel op de Walk of Fame voor de hoofdingang van het Arnhemse stadion. Later in 2004 volgde een concert voor meer dan 20.000 mensen in de Ethias Arena in Hasselt. Op 20 mei 2004 werd Tiësto in Breda benoemd tot Officier in de Orde van Oranje Nassau. Dezelfde dag kwam zijn album "Just Be" uit. Bettina Holwerda zong op "Just Be" 'karaoke style' een medley tijdens de TMF Awards in België. Op 13 augustus 2004 was hij in Athene de eerste dj die de Olympische Spelen muzikaal mocht openen. In oktober bracht hij het album "Parade of The Athletes" uit met de muziek van de openingsceremonie. Op 28 oktober 2004 werd hij voor de derde achtereenvolgende keer uitgeroepen tot 's werelds beste dj, een plaats die hij in 2005 heeft moeten afstaan aan de Duitse dj Paul van Dyk. Op 1 april 2005 won Tiësto 3 TMF Awards: 538 Best Single Award, een prijs voor Best Dance en de Lifetime Achievement Award. Op 1 oktober 2005 won Tiësto zijn 4e TMF Award: Beste DJ Internationaal in België.
Op 10 juni 2006 gaf Tiësto een gratis openluchtconcert in het kader van de Volvo Ocean Race op een ponton op de Maas in Rotterdam, dat toen een etappeplaats was. Op 13 oktober 2006 won hij de TMF Award voor Beste DJ in Nederland en gaf tijdens de uitreiking een verrassingsoptreden met de Blue Man Group. Op 14 oktober 2006 won hij de Belgische Totally TMF Award for Outstanding Achievement in Music. Op 22 oktober 2006 trad hij na lange tijd weer in een Nederlandse club (Paradiso) op, tijdens het 'Amsterdam Dance Event'. In de 2006 DJ Poll behaalde hij toch een derde plaats, ondanks zijn oproep om op jonger talent te stemmen.
Vanaf 6 april 2007 presenteerde hij elke vrijdagavond van 22.00 tot 00.00 uur het programma "Tiësto's Club Life" op Radio 538. Aanvankelijk heette de show "Club Nouveau", maar na een juridisch conflict met een Belgische dj die deze naam eerder gebruikte werd de naam veranderd in "Tiësto's Club Life". Naast zijn eigen show had hij een item ("Tiësto's TOTW") in het wekelijkse danceprogramma "Dance Department" van de zender. Op 19 mei 2007 gaf Tiësto het kick-offconcert van zijn nieuwe wereldtournee "Elements of Life" in de Ethias Arena in Hasselt voor meer dan 20.000 toeschouwers. Op 2 juni 2007 gaf hij wederom een concert in het GelreDome. Het vermogen van Tiësto werd in 2008 door het blad Quote geschat op 18,4 miljoen euro.
Vanaf 2010 was Tiësto niet meer betrokken bij de succesvolle "In Search Of Sunrise"-cd's. Hij is verdergegaan met zijn nieuwe platenlabel Musical Freedom. Zijn nieuwe mix-albums zouden onder de naam "A New Dawn" worden uitgebracht. Op 30 april 2010 maakte DJ Tiësto zijn entree op het koninginnedagpodium op het Museumplein in Amsterdam. Hij trad op als afsluiter van het festival voor een kleine 100.000 man.
Vanaf 4 maart 2011 was Tiësto niet langer te horen op Radio 538, maar presenteerde vanaf 3 april 2011 wel elke zaterdag op 3FM "Tiësto's Club Life" van 00.00 tot 02.00 uur onder dezelfde naam als bij Radio 538. In 2011 kwam in plaats van "A New Dawn" een nieuwe serie mixalbums: "Club Life Las Vegas". In 2012 kwam het vervolg "Club Life Miami" uit. Op 20 januari 2012 kreeg DJ Tiësto tijdens de Bredase Cultuurnacht de Oeuvreprijs van Breda. Ook werd hij benoemd tot ereburger van Brabant.
In 2013 verruilde Tiësto Ibiza voor Las Vegas, waar hij een miljoenencontract tekende met Hakkasan, een gloednieuwe club. Tiësto verbond zich voor twintig maanden aan Hakkasan en gaf daar op 3 mei 2013 zijn eerste optreden. Naast Tiësto tekenden ook bekende dj's als Calvin Harris en Hardwell voor meerdere optredens bij Hakkasan. Volgens het Amerikaanse tijdschrift "Forbes" verdiende Tiësto in 2012 ongeveer 32 miljoen dollar. Mede hierdoor kwam hij in 2013 binnen in de Quote 500 op nummer 500 met een geschat vermogen van 54 miljoen euro.
Op 19 oktober 2013 won Tiësto de "DJ Magazine" Legend Award en werd hij nummer 4 in de "DJ Magazine" Top 100.
Eind 2014 maakte Tiësto in samenwerking met attractiepark Efteling een show voor de attractie Aquanura. Deze show, die op 16 december 2014 in première ging, omvat een dancemix van bekende Eftelingmelodieën en Tiësto-klassiekers en is te zien tijdens speciale dagen in de Efteling, zoals oud en nieuw, in de voorjaarsvakantie en op de negen zaterdagen van het Negen Pleinen Festijn. Begin februari 2015 won DJ Tiësto een Grammy Award voor zijn remix van het nummer "All of Me" van John Legend.
In maart 2015 kwam er een eind aan zijn programma op 3FM en stapte hij opnieuw over naar Radio 538, waar hij vanaf 2 mei 2015 te horen is met "Clublife by Tiësto". In maart 2016 ontving Tiësto de Edison Oeuvreprijs. 
Op 11 februari 2024 zou hij als eerste dj optreden tijdens de Super Bowl. Hij zou daar voorafgaand aan de wedstrijd en in de pauzes optreden maar hij moest dit vanwege een noodsituatie in de familie afzeggen. Het optreden werd overgenomen door de Amerikaanse dj Kaskade.
Privé.
Tiësto huwde op 21 september 2019. In 2020 kreeg het koppel een dochter en in 2022 een zoon.
Ontwikkeling.
Tiësto is als dj van meerdere markten thuis. Zo was hij eind jaren negentig nog een echte trance-dj, sinds begin 21e eeuw begeeft hij zich in de genres trance, house en techno. Tijdens zijn reizen over de wereld, is hij met tal van stijlen in aanraking gekomen. In eerdere jaren trok hij vooral "clubbers" aan, later is zijn publiek ook verder gegroeid doordat ze van hem gehoord hadden via andere media.
Muzikale stijl.
De muziek van Tiësto situeerde zich oorspronkelijk in het club-trancegenre en het chill-out-trancegenre. De laatste jaren heeft hij zijn repertoire sterk verbreed door ook techno, minimal, house en electro te gaan draaien.
Enerzijds klinkt hij doorgaans vrolijk, vloeiend en sensueel, anderzijds klinken zijn klanken zeer feestelijk met dramatiek. Daarnaast speelt het vocale aspect een belangrijke rol in zijn werken, vooral zijn samenwerking met Sarah McLachlan en Kirsty Hawkshaw waren succesvol. Ook heeft Tiësto passages uit de klassieke muziek in zijn nummers verwerkt. Zo heeft hij het "Adagio for Strings" van de componist Samuel Barber bewerkt en voor het nummer "Elements of Life" bewerkte hij het klassieke muziekstuk "Sarabande" van de componist Georg Friedrich Händel.
Pseudoniemen.
Aliassen.
Da Joker, Paradise In Dubs, Roze, Steve Forte Rio, Stray Dog, Tom Ace, TST, Wild Bunch, Allure en VER:WEST.
Onderdeel van.
A3, Alibi (met Armin van Buuren), Andante, Clear View, Control Freaks, DJ Limited, DJ Misja, DJ Yves &amp; DJ Maikel, Glycerine, Gouryella (met Ferry Corsten), Hammock Brothers, Hard Target, Jedidja, Kamaya Painters (met Benno de Goeij van Rank 1), Main Men, Major League (met Armin van Buuren), T-Scanner, TB X-Press, Storm &amp; Montana, Two Deejays, Taxigirl (met Jes Brieden), Vimana (met Ferry Corsten), West &amp; Storm
Prijzen.
Internationale prijzen.
Het Britse blad "DJ Magazine" publiceert elk jaar de lijst met de 100 populairste internationale dj's, gekozen door het publiek. De resultaten van Tiësto in deze lijst:

</doc>
<doc id="27415" url="https://nl.wikipedia.org/wiki?curid=27415" title="Tijs Verwest">
Tijs Verwest



</doc>
<doc id="27417" url="https://nl.wikipedia.org/wiki?curid=27417" title="Constitutionele monarchie">
Constitutionele monarchie

Een constitutionele monarchie is een staatsvorm met aan het hoofd een monarch waarvan de bestuursrechtelijke positie in een grondwet is geregeld. In de westerse wereld komen monarchieën alleen voor in combinatie met een parlementaire democratie.
Geschiedenis.
Het gebruik om rechten en plichten van een machthebber tegenover onderdanen vast te leggen in een geschreven document is eeuwenoud, maar de staatkundige idee de positie van een monarch vast te leggen in een grondwet kwam met de Franse Revolutie. Daarvoor hadden monarchieën een absolutistisch karakter; de koning bepaalde alleen de gang van zaken. In Europa was echter sprake van een lange reeks ontwikkelingen, die voerde van volledig zelfstandig heersende vorsten die hun gezag om op aarde te regeren ontleende aan de God van de Rooms-Katholieke Kerk naar de constitutionele monarchie met allerlei tussenvormen. Zo kent Engeland vanaf de zeventiende eeuw een uit een kleine groep rijke mannen samengesteld parlement dat aanzienlijke rechten van de monarch overgedragen kreeg.
In de loop van de 19e eeuw moesten steeds meer monarchen stukje bij beetje hun macht inleveren aan het volk, vertegenwoordigd in een parlement. Dit gebeurde bijvoorbeeld in de Scandinavische koninkrijken en ook de Britse monarch raakte steeds meer invloed kwijt aan het "House of Lords" en "House of Commons". Dan volgden de keizers van Duitsland (de "Rijksdag" vanaf 1871) en Oostenrijk-Hongarije. De Russische tsaar was de laatste Europese monarch, in 1905 met de oprichting van de "Doema", die het absolutisme afschafte. Mede in de nasleep van de Eerste Wereldoorlog werden de monarchieën in Duitsland, Oostenrijk-Hongarije en Rusland zelfs helemaal afgeschaft. Tot dan hadden hun volksvertegenwoordigingen alleen een beperkte invloed op het bestuur en waren deze landen te kenschetsen als "semi"-constitutionele monarchieën.
Nederland, België, Luxemburg.
Nederland was lange tijd geen koninkrijk. In de periode van de Republiek der Zeven Verenigde Nederlanden (1588-1795) bepaalden stadhouders als de Oranjes niet alleen het beleid, ze probeerden daarnaast voortdurend meer macht in handen te krijgen. De Bataafse Republiek (1795-1806) was een vazalstaat van de toenmalige Eerste Franse Republiek (later het Eerste Franse Keizerrijk). Nadat Napoleon op de slagvelden definitief was verslagen kwam een einde aan de Franse tijd. Volgens afspraken gemaakt op het internationale Congres van Wenen van Europese mogendheden, werd het huidige Nederland samengevoegd met het huidige België en Luxemburg tot een zelfstandig koninkrijk met een koning die het alleen voor het zeggen had, bijgestaan door een kabinet van ministers die in dienst van het staatshoofd stonden. 
Tijdens de Belgische Revolutie in 1830 kreeg België als eerste land op het Europese vasteland een constitutionele monarchie met een meerpartijenstelsel. Onder druk van Europese revoluties in het jaar 1848 werd in Nederland de Grondwet gewijzigd en kwam de bestuursrechtelijke verantwoordelijkheid bij de ministers te liggen die het vertrouwen moesten hebben van het parlement (vertrouwensregel). De controlerende macht kwam bij de Eerste en Tweede Kamer te liggen. Het merendeel van de hierbij gemaakte grondwettelijke aanpassingen werd rechtstreeks gekopieerd uit de Belgische grondwet. Koning Willem II moest een aanzienlijk deel van zijn macht overdragen aan het parlement. Sindsdien is ook Nederland een constitutionele monarchie met een substantieel beperkte macht voor de koning, ofwel een parlementaire democratie.
Voorbeelden.
De Nederlandse monarchie, Belgische monarchie en Spaanse monarchie zijn voorbeelden van de combinatie van een constitutionele monarchie en een parlementaire democratie met regering en parlement. De monarch is staatshoofd, alhoewel in het Nederlands, Belgisch en Spaanse systeem de macht van de monarch beperkt is. Volgens het Statuut voor het Koninkrijk der Nederlanden art. 2 is de monarch onschendbaar en zijn de ministers binnen het ambt verantwoordelijk voor de monarch. Deze verantwoordelijkheid wordt ministeriële verantwoordelijkheid genoemd.
Positie van de vorst in de constitutionele monarchie.
De Britse zakenman en journalist Walter Bagehot formuleerde in 1867 in een bundel essays de drie rechten van de Koning in de Britse parlementaire democratie: "het recht om te worden geïnformeerd, het recht om aan te moedigen en het recht om te waarschuwen".
De door Bagehot geformuleerde beperking van de werksfeer van een constitutioneel vorst in een constitutionele monarchie heeft haar geldigheid nog niet verloren en ze wordt ook in de 20e en 21e eeuw nog vaak aangehaald.

</doc>
<doc id="27418" url="https://nl.wikipedia.org/wiki?curid=27418" title="Medicus">
Medicus



</doc>
<doc id="27419" url="https://nl.wikipedia.org/wiki?curid=27419" title="Madagascar (film)">
Madagascar (film)

Madagascar is een Amerikaanse computeranimatiefilm van DreamWorks Animation die op 27 mei 2005 in première ging. Het verhaal gaat over een aantal dierentuininwoners die proberen te ontsnappen en een bestaan gaan opbouwen op het Afrikaanse eiland Madagaskar. De Engelse stemmen zijn ingesproken door Ben Stiller, Jada Pinkett Smith, Chris Rock en David Schwimmer. Ook Andy Richter, Bob Saget, Sacha Baron Cohen (Ali G) en Cedric the Entertainer laten zich horen in deze film.
Madagascar is de zoveelste computeranimatiefilm over dieren in korte tijd. De film werd echter een groot succes. Madagascar was wereldwijd de op vijf na succesvolste film van het jaar met een opbrengst van ruim een half miljard dollar. Concurrent Pixar maakte in 2005 geen grote animatiefilm, een groot voordeel. In 2004, toen DreamWorks het tweede deel van Shrek uitbracht, was er wel grote concurrentie door de première van "The Incredibles". Shrek 2 werd uiteindelijk het grote kassucces van 2004, terwijl The Incredibles het wat minder deed.
Madagascar wordt vaak vergeleken met de Disney-film "The Wild" uit 2006. Die film, met Kiefer Sutherland als leeuw, deed het stukken slechter, hoewel het geen flop was.
De dvd van Madagascar verscheen op 15 november 2005, inclusief een korte animatiefilm, genaamd "The Madagascar Penguins in a Christmas Caper". Die korte animatiefilm werd ook in de bioscopen vertoond voorafgaand aan andere films.
Verhaal.
Marty de zebra, Alex de leeuw, Gloria het nijlpaard en Melman de giraffe wonen in de "Central Park Zoo" in New York. Daar treden ze op voor de bezoekers, en met name Alex is de grote ster. Marty krijgt na zijn 10e verjaardag een midlifecrisis en wil ontsnappen om in het wild te leven.
Op een nacht ontsnapt Marty samen met twee chimpansees en vier pinguïns. Alex wil nu ook ontsnappen - samen met Gloria en Melman - om hem terug te halen. Alex vindt zelf de dierentuin namelijk geweldig en is bang dat Marty domme dingen gaat doen waardoor ze misschien wel allemaal overgeplaatst worden. De mensen raken in paniek en de dieren worden verdoofd en gevangen. Terwijl de dieren verdoofd zijn oefenen dierenbeschermingsorganisaties en demonstranten, die vinden dat de dieren in het wild thuishoren, druk uit op de dierentuin en het stadsbestuur. Men zwicht en stuurt de dieren terug naar Afrika.
Ze worden nu gevangengenomen en opgesloten in houten kisten die worden meegenomen door een vrachtschip. Onderweg vallen de kisten van het schip af en spoelen ze aan op het eiland Madagaskar. Daar maken ze kennis met een kolonie lemuren onder leiding van Koning Julien XIII (Sacha Baron Cohen) die hen verwelkomt. Deze kolonie wordt namelijk belaagd door fossa's, die schrikken van Alex en zijn angstwekkende brul.
Er ontstaan echter een aantal problemen op het eiland wanneer Alex voor het eerst in zijn leven echte honger krijgt. In de dierentuin kreeg hij immers altijd vlees en dat is op Madagaskar slechts voorhanden indien hij andere dieren doodmaakt. Naarmate zijn honger toeneemt nemen zijn jachtinstincten het over, tot hij zichzelf niet meer kan beheersen. Julien XIII verbant hem nu naar het fossagebied.
Het schip, door de pinguïns overmeesterd, keert terug. Gloria, Melman en Marty willen Alex waarschuwen maar worden aangevallen door de fossa. Alex schrikt de fossa af en doet alsof hij de andere dieren opeist als 'zijn prooi'. De pinguïns maken sushi voor hem klaar en Alex vindt dit zelfs beter smaken dan vlees. Alle katten houden immers van vis!
De film eindigt met Alex, Gloria, Marty en Melman die aan boord van het schip zijn gegaan voor de terugreis. Omdat de brandstof op is kunnen ze nergens naartoe. Maar dat hebben ze nog niet door..
Rolverdeling.
Nederlandse stemmen.
Overige - Sabela Olavide, Bart Fennis, Jurre Ording, Jonas Hornehoj, Pip Pellens, Alexandera Perk, Karin van As, Sandro van Breemen, Bert Marskamp, Leon Wiedijk en Barry Worsteling
Muziek.
De originele filmmuziek werd gecomponeerd door Hans Zimmer. Er werd ook een soundtrackalbum uitgebracht door Geffen Records. Naast de originele filmmuziek op het album, staat er ook popmuziek op die werd gebruikt in de film.
Belle Pérez zong met het nummer "Que Viva La Vida (Chiquitan)" speciaal voor de Nederlandse en Vlaamse versie van de film.

</doc>
<doc id="27422" url="https://nl.wikipedia.org/wiki?curid=27422" title="Jessica Lynch">
Jessica Lynch

Jessica Lynch (Palestine, West Virginia, 26 april 1983) is een voormalig soldaat en werd tijdens de Irakoorlog gevangengenomen door de Irakezen en enkele dagen later bevrijd door troepen van de Verenigde Staten.
Lynch werd op negentienjarige leeftijd gevangengenomen, toen haar groep van de Amerikaanse aan- en afvoertroepen op 23 maart 2003 in een Iraakse hinderlaag liep bij Nasiriyah nadat een afslag was gemist. Bij het gevecht dat uitbrak kwamen elf Amerikaanse soldaten om.
Lynch werd als vermist opgegeven. Enkele dagen later, op 1 april, werd zij bevrijd tijdens wat op dat moment een spectaculaire reddingsoperatie leek, die "live" op televisie werd uitgezonden. Haar, volgens woordvoerders, heldhaftige gedrag voorafgaand aan de gevangenneming, en haar bevrijding, maakte van Lynch een nationale held. Ze kreeg een miljoen dollar aangeboden voor haar verhaal.
Enkele maanden na het eindigen van de oorlog ontstond er twijfel over deze geschiedenis. Zo staat vast dat Lynch niet heeft gevochten tijdens de hinderlaag, laat staan meerdere soldaten gedood zoals door woordvoerders en journalisten was beweerd. In werkelijkheid had ze geen schot gelost, omdat haar M16-geweer weigerde doordat er zand in was gekomen. Bovendien waren haar verwondingen niet ontstaan tijdens het gevecht, maar als gevolg van een aanrijding vlak daarvoor. Ook bleek de bevrijding in scène gezet. Er waren al dagen geen Iraakse soldaten meer in de buurt, en Irakezen hadden de Amerikanen zelfs gewezen op de verblijfplaats van Lynch.
Zelf kon Lynch zich niet veel herinneren van haar gevangenneming en bevrijding. Sommige bronnen beweren dat de verhalen in het leven zijn geroepen door de Amerikaanse overheid, om het groeiend verzet tegen de oorlog, en twijfels over het verloop ervan, een halt toe te roepen.
Na de oorlog en haar herstel, nam Lynch ontslag uit het leger. Op 11 november 2003 kwam een door een ghostwriter geschreven autobiografie uit ("I Am a Soldier, Too: The Jessica Lynch Story"). Bij die gelegenheid verklaarde Lynch dat zij de heldendaden die haar waren toegedicht niet had verricht. Ze voelde zich door haar overheid misbruikt voor propagandadoeleinden, zo verklaarde ze.&lt;BR&gt;
Verder werd door NBC een patriottische tv-film gemaakt over haar ervaringen in Irak ("Saving Jessica Lynch").
In de biografie van Lynch wordt beweerd dat ze direct na haar gevangenneming is mishandeld en verkracht. Zelf kan ze zich hier niets van herinneren. Tijdens haar verblijf in het ziekenhuis is ze goed behandeld door de Iraakse artsen. Zij zouden haar zelfs beschermd hebben tegen de Iraakse troepen. Enkele van haar artsen kregen na afloop van de oorlog asiel in de Verenigde Staten.

</doc>
<doc id="27425" url="https://nl.wikipedia.org/wiki?curid=27425" title="Lempel Ziv Welch">
Lempel Ziv Welch

Het LZW- of Lemple-Ziv-Welch-algoritme is een exact omkeerbaar compressie-algoritme dat door Abraham Lempel, Jacob Ziv en Terry Welch is uitgevonden. Lempel en Ziv hadden in 1977 een eerdere variant (LZ77) ontwikkeld en samen met Welch werd in 1984 een verbeterde versie gemaakt die nu bekend staat als 'LZW' of 'LZ78'. Het algoritme werkt volgens het principe dat veel voorkomende tekenreeksen worden vervangen door een code.
Het LZW-algoritme was ten tijde van de uitvinding het effectiefste compressie-algoritme dat er bestond. Voor enkele tientallen jaren bleef het gebruik beperkt tot een aantal niet-vrije bestandsindelingen zoals GIF, omdat het algoritme gepatenteerd was. Het Amerikaanse patent liep echter af op 20 juni 2003, en in de loop van 2004 verliepen de Canadese, Europese en Japanse patenten. Tegenwoordig wordt LZW vaak gebruikt voor het comprimeren van digitale topografische kaarten in GeoTIFF-bestanden.
Details.
Het LZW-algoritme gebruikt een zogenaamd 'woordenboek' om het bestand te comprimeren. In plaats van zoals bij Huffman-compressie de tekens afzonderlijk te hercoderen, houdt dit algoritme een lijst bij (het 'woordenboek') van bepaalde tekenreeksen ("strings"). Het algoritme begint met een 'woordenboek' van 256 tekens, de ASCII-tabel. Tijdens het comprimeren zal deze tabel aangroeien met alle "strings" die frequent in het bestand voorkomen. Zo ontstaat er echter een probleem: als er meer dan 256 tekens zijn, hoe kunnen wij deze dan allemaal coderen in 8 bits? Dit probleem wordt gemakkelijk opgelost door vanaf index 256 een code met 9 bits te gebruiken, vanaf 512 10 bits, vanaf 1024 11 bits en zo verder met alle "indices" die een macht van 2 zijn (2"n").
Bij het LZW-algoritme is het niet nodig een woordenboek toe te voegen aan het gecomprimeerde bestand. Het impliciete woordenboek van de ASCII-tabel is het enige dat nodig is om het gegeven bestand te kunnen decomprimeren. Het algoritme om te comprimeren wordt eigenlijk omgekeerd uitgevoerd. Er worden eerst twee bytes codes ingelezen. De eerste code komt uit de ASCII-tabel en kunnen we onmiddellijk decoderen.
Opvolgers.
Een opensource-opvolger van LZW is LZMA wat staat voor "Lempel-Ziv-Markov chain-Algorithm". Een van de programma's die daarop zijn gebaseerd is 7-Zip. Het heeft een hogere compressiefactor dan bijvoorbeeld WinZip.

</doc>
<doc id="27426" url="https://nl.wikipedia.org/wiki?curid=27426" title="LZW">
LZW



</doc>
<doc id="27427" url="https://nl.wikipedia.org/wiki?curid=27427" title="PDF">
PDF



</doc>
<doc id="27428" url="https://nl.wikipedia.org/wiki?curid=27428" title="J2EE">
J2EE



</doc>
<doc id="27430" url="https://nl.wikipedia.org/wiki?curid=27430" title="Koninklijk Concertgebouw">
Koninklijk Concertgebouw

Het Koninklijk Concertgebouw, geopend op 11 april 1888, is een gebouw met diverse concertzalen, gelegen aan de Van Baerlestraat tegenover het Museumplein in Amsterdam. Het is de thuisbasis van het Koninklijk Concertgebouworkest.
Het Concertgebouw heeft vier concertzalen: de Grote Zaal, de Kleine Zaal, de Koorzaal en de Spiegelzaal. Sinds een grote renovatie en verbouwing in 1988 is de hoofdentree niet langer aan de Van Baerlestraat, maar aan het Concertgebouwplein nr. 2.
Tijdens de viering in 2013 van het 125-jarig bestaan kreeg het Concertgebouw het predicaat Koninklijk. Sindsdien is de officiële naam Het Koninklijk Concertgebouw.
Geschiedenis.
Oprichting.
De oprichtingsvergadering van de naamloze vennootschap die het Concertgebouw liet bouwen – en ook thans nog eigenaar is – werd gehouden in 1882 in theaterzaal Odeon aan het Singel waarin thans een gelijknamige discotheek is gevestigd.
De bouw begon in 1883 in een veenweidegebied dat destijds net buiten de stadsgrenzen van Amsterdam lag, in de gemeente Nieuwer-Amstel. In 1896 kwam het binnen de grenzen van Amsterdam. Er tegenover lag het latere IJsclubterrein, het huidige Museumplein. Als fundering werden 2186 heipalen van twaalf tot dertien meter lang tot op de zandbodem geslagen.
De zaal werd geopend op 11 april 1888, met een inwijdingsconcert waaraan 120 musici en een koor van 500 personen deelnamen. Er werd muziek ten gehore gebracht van Wagner, Händel, Bach en Beethoven.
Tweede Wereldoorlog.
Ten tijde van de Tweede Wereldoorlog werd de uitvoering van werken van joodse componisten als Gustav Mahler en Felix Mendelssohn verboden. De zeventien Joodse leden van het Concertgebouworkest, bijna eenvijfde van het totaal aantal musici, moesten worden ontslagen omwille van de zogenaamde arisering. In 2020 werden de betreffende musici postuum geëerd in het Gedenkteken Joodse Musici in een gang achter de Grote Zaal.
Naoorlogse jaren.
Tot 1952 vormden het gebouw en het Concertgebouworkest één organisatie. In dat jaar werd het orkest organisatorisch losgemaakt van Het Concertgebouw NV en ondergebracht in de Nederlandse Orkest Stichting.
Gebouw.
De architect van het gebouw is Adolf Leonard van Gendt, voor wie de bouwtekening van het in 1884 geopende Gewandhaus in Leipzig als inspiratiebron diende. Het interieur van het gebouw is vormgegeven en ingedeeld naar het voorbeeld van het Neue Gewandhaus, dat in 1943 en 1944 zware oorlogsschade opliep, daarna geconsolideerd werd en uiteindelijk in 1968 is afgebroken.
Het Concertgebouw heeft dezelfde vloeiende lijnen en ronde hoeken als het Neue Gewandhaus en de zalen worden ook omgeven door ruime gangen. En net als in Leipzig werd de Kleine Zaal dwars achter de grote zaal gebouwd.
Het gebouw werd gebouwd volgens de stijl van het Weens classicisme. De gevel vertoont neorenaissancistische kenmerken, en werd meer gedecoreerd dan gebruikelijk was in de oudheid. Het was een manier van versieren die werd gebruikt om gebouwen meer status te geven. De beeldhouwwerken werden uitgevoerd door Johannes Franse.
Op het dak van de Grote Zaal staat een lier, het instrument van Apollo, het symbool van de muziek. Deze is vervaardigd van roodkoper en is verguld met bladgoud. De huidige lier stamt uit 1993 en is een kopie van de originele uit 1888 met dit verschil dat de originele was vervaardigd uit zink. De lier heeft een hoogte van 3,25 meter. Het gebouw werd op 4 juli 1974 tot rijksmonument verklaard.
Bij een grote renovatie van 1985 tot 1988 is aan het J.W. Brouwersplein (thans Concertgebouwplein) een nieuwe hoofdingang aangebouwd met een moderne glazen foyer, naar ontwerp van Pi de Bruijn. Dit nieuwe gedeelte heeft geen monumentenstatus.
Grote Zaal.
De Grote Zaal is 44 meter lang, 27,5 meter breed en 17,5 meter hoog; de zaal biedt plaats aan ongeveer tweeduizend mensen. De zaal heeft een galmtijd van 2,8 seconde zonder publiek, en 2,2 seconde met publiek. Deze afmetingen maken de zaal uitermate geschikt voor het repertoire uit de late Romantiek zoals de werken van Mahler, en juist in mindere mate geschikt voor versterkte muziek en kamermuziek. De Grote Zaal wordt desondanks ook gebruikt voor solorecitals van beroemde musici.
Vanwege de volgens velen superieure akoestiek wordt de Grote Zaal beschouwd als een van de drie beste zalen ter wereld voor symfonische muziek. De andere twee zijn de Symphony Hall in Boston (VS) en de Große (Goldene) Musikvereinssaal in Wenen (Oostenrijk). Men kan de ongeëvenaarde akoestiek van de Grote Zaal zelf toetsen door (uiteraard niet tijdens een concert) een harde droge klap met de handen te geven. Men hoort dan een heldere weerklank die donker uitsterft. Duidelijk anders dan in andere zalen.
In de Grote Zaal is een groot concertorgel opgesteld van de orgelbouwer Michaël Maarschalkerweerd. De orgelkas werd ontworpen door architect Van Gendt zelf en maakte dus deel uit van het totale concept van het gebouw.
Kleine Zaal.
Achter de Grote Zaal bevindt zich op de bovenverdieping een kleinere ovale zaal, die de Kleine Zaal genoemd wordt. Deze is 20 meter lang en 15 meter breed. Deze meer intieme ruimte is speciaal bedoeld voor kamermuziek. In deze zaal kunnen 438 luisteraars plaatsnemen. Rondom de Kleine Zaal bevinden zich de Felix de Nobel Foyer, de Franse Foyer, de Omloop (sinds 1988) en de Voorhal van de Kleine Zaal. De muziekzaal in het honderd jaar eerder gebouwde Felix Meritis, aan de Keizersgracht in Amsterdam diende als voorbeeld voor de Kleine Zaal in Het Concertgebouw.
Spiegelzaal.
Achter de Grote Zaal bevindt zich op de begane grond een ovale zaal die precies onder de Kleine Zaal ligt en dezelfde omtrek heeft. Deze wordt de Spiegelzaal genoemd naar de vele spiegels die zich in de deuren bevinden. Tot 1925 verschafte deze zaal toegang tot de tuin achter het Concertgebouw. Na de verkoop van de tuin aan de gemeente Amsterdam in 1925 was het uitzicht niet zo fraai meer. Daarom is besloten de ruiten in de deuren te vervangen door spiegels. De zaal heeft kristallen kroonluchters. Er staan pilaren ter ondersteuning van de erboven gelegen Kleine Zaal. De multifunctionele Spiegelzaal is hoofdzakelijk in gebruik als koffiekamer en foyer, maar wordt ook gebruikt als ontvangstruimte voor speciale gasten. Ook radio-uitzendingen zoals "AVRO Spiegelzaal" (en vroeger "Für Elise"), komen uit de Spiegelzaal. Het is een intieme zaal met een enigszins holle akoestiek. De aanwezigheid van wijnranken, druiventrossen en Bacchuskoppen in de ornamenten geeft aan dat deze ruimte van meet af aan als gelagkamer moest dienstdoen.
Gebruik.
Elk jaar vinden er zo'n 900 concerten en andere activiteiten plaats voor een publiek van in totaal 850.000 mensen. Sinds het begin in 1888 heeft het Concertgebouw gediend als thuisbasis voor het Concertgebouworkest, dat in 1988 het predicaat Koninklijk kreeg. Ook het Nederlands Philharmonisch Orkest en het daarmee gelieerde Nederlands Kamerorkest hebben hun vaste concertseries in de Grote Zaal, als voortzetting van de in 1953 begonnen series van het toenmalige Kunstmaandorkest, het latere Amsterdams Philharmonisch Orkest. Een lange traditie sinds de vroege jaren zestig vormen de concerten van de "NTR-Zaterdagmatinee" (oorspronkelijk georganiseerd door de VARA als "Matinee op de Vrije Zaterdag") vanuit de Grote Zaal, meestal met de orkesten van het Muziekcentrum van de Omroep, maar ook regelmatig met andere orkesten en ensembles. Het Concertgebouw heeft ook een eigen programmering in zowel de Grote als de Kleine Zaal voor recitals, kamermuziek en (meestal buitenlandse) symfonieorkesten. 
Een van de jaarlijks terugkerende concerten is het Nieuwjaarsconcert van de VARA en het Nederlands Blazers Ensemble: het Nederlandse antwoord op het jaarlijkse Nieuwjaarsconcert van de Wiener Philharmoniker. Het concert wordt ieder jaar op 1 januari rechtstreeks uitgezonden op radio en televisie. Verdere tradities zijn de Kerstmatinee die op Eerste Kerstdag rechtstreeks wordt uitgezonden op radio en tv en de passiemuziek op Palmzondag uitgevoerd door het Koninklijk Concertgebouworkest, die rechtstreeks uitgezonden wordt op NPO Klassiek. Op kerstavond is er elk jaar een kerkdienst van de 'Diensten met Belangstellenden'.
Eind jaren 60 en begin jaren 70 werd de zaal ook wel gebruikt voor popconcerten. Artiesten die in de klassieke muziektempel optraden waren onder meer Aretha Franklin, Rod McKuen, Led Zeppelin, Pink Floyd, Frank Zappa, Grateful Dead, The Who, Janis Joplin, The Doors, Paul McCartney &amp; Wings , Frank Sinatra en Roxy Music.
Het Concertgebouw ontvangt volgens eigen opgave jaarlijks ruim 700.000 bezoekers
Eregalerij van componisten.
Zowel de grote als de kleine zaal is getooid met cartouches met de namen van de componisten die ten tijde van de bouw van het gebouw (en ook daarna nog) het meest gewaardeerd werden. De namen op de balkonranden in de Grote Zaal zijn van componisten die er hebben opgetreden of van wie een werk in première is gegaan. Voorbeeld hiervan is Mahler, die de eerste vijf van zijn symfonieën heeft gedirigeerd in de Grote Zaal.
De volledige lijst op de muren bestaat uit:
en op de balkonrand:
Op de muren van de Kleine Zaal prijken de namen:

</doc>
<doc id="27431" url="https://nl.wikipedia.org/wiki?curid=27431" title="Beieren">
Beieren

De Vrijstaat Beieren (Duits: "Freistaat Bayern", Beiers: "Baian", Latijn: "Bavaria") is qua oppervlakte de grootste deelstaat van Bondsrepubliek Duitsland. De deelstaat ligt in het zuidoosten van het land. De hoofdstad van Beieren is München. Het huidige Beieren is ontstaan uit het historische hertogdom Beieren, dat deel uitmaakte van de Beierse Kreits. 
De deelstaat telt inwoners () op een oppervlakte van km². Op had van de inwoners een niet-Duits staatsburgerschap ( niet-Duitsers) en hadden inwoners het Nederlandse staatsburgerschap.
Geschiedenis.
Het eerste stamhertogdom.
Beieren ontstond toen een Germaanse stam, de Bajuwaren, in de 6e eeuw na Christus het gebied binnenviel en er een hertogdom stichtte onder de Agilolfingen. In naam waren de Beieren christen, maar pas na de komst van priesters uit het Iers-Hallische Westen ontstond er een geloofsleven. Bonifatius werd ondersteund door hertog Odilo (734-748) en reorganiseerde of stichtte de bisdommen Regensburg, Salzburg, Freising en Passau. Hertog Tassilo III (748-788) maakte zich los van het Frankische Rijk en onderwierp de Slavische stammen in het Alpengebied. In 788 werd hij door Karel de Grote afgezet en het stamhertogdom ingelijfd bij het Frankische Rijk.
Bij de opdeling van het Frankische Rijk in 843 in het Verdrag van Verdun kwam Beieren ongedeeld bij het Oost-Frankische Rijk onder Lodewijk de Duitser. Binnen het Oost-Frankische Rijk was het het kernland van de koningen.
Het tweede stamhertogdom Beieren (907).
Onder de laatste Karolingen verzwakte het centrale gezag sterk, zodat de Beierse stam het heft weer in eigen handen nam. Markgraaf Luitpold van Karinthië verwierf veel invloed. Zijn zoon Arnulf (907-937) noemde zich hertog van de Beieren en de aangrenzende gebieden. In 920 is Arnulf zelfs tegenkoning van koning Hendrik I.
Pas in 938 werd het Duitse gezag in Beieren hersteld. In 947 werd de dynastie van Luitpold op een zijspoor gezet en benoemde koning Otto I zijn broer Hendrik tot hertog. Hiermee was een zijtak van het Saksische keizershuis op de hertogelijke troon gekomen. Onder hertog Hendrik II ontstond er een strijd met keizer Otto II. Hierbij werd in 976 Karinthië van Beieren losgemaakt en tot een afzonderlijk hertogdom verheven. Hertog Hendrik IV werd in 1002 als Hendrik II keizer. Hiermee kwam een einde aan de zelfstandigheid van het hertogdom.
Keizer Hendrik IV droeg het hertogdom Beieren in 1070 over aan de Zwabisch-Italiaanse dynastie der Welfen. Onder deze dynastie werd Beieren weer een belangrijke politieke macht. In 1137 verwierf hertog Hendrik X ook het hertogdom Saksen en verder uitgestrekte bezittingen in Toscane. Na de verkiezing van hertog Koenraad van Zwaben tot koning in 1138 brak de strijd tussen de twee machtige vorsten uit. In 1139 ontnam de koning Hendrik zijn Beierse hertogdom en verleende het aan zijn halfbroer Leopold van Babenberg, markgraaf van Oostenrijk. In 1156 krijgt de Welf Hendrik de Leeuw het hertogdom Beieren terug in een verkleinde vorm: het markgraafschap Oostenrijk werd tot een afzonderlijk hertogdom verheven.
Het hertogdom Beieren onder het huis Wittelsbach (1180).
In 1180 werd Hendrik de Leeuw, hertog van Beieren en Saksen, door de keizer afgezet en verbannen. Stiermarken werd vervolgens losgemaakt van Beieren en tot een afzonderlijk hertogdom verheven. Het verkleinde hertogdom Beieren werd overgedragen aan Otto van Wittelsbach. Zijn nakomelingen zouden tot 1918 aan de regering blijven. De hertogelijke macht is in Beieren na 1180 sterk geslonken: de graven en bisschoppen zijn vrijwel onafhankelijk geworden van de hertog. In 1214 werd door het huwelijk van hertog Otto II met Agnes van de Palts het paltsgraafschap aan de Rijn verworven. Dit gebied grensde niet aan Beieren en hield een afzonderlijke geschiedenis.
Het hertogdom Beieren na de deling van 1255.
Na de dood van hertog Otto II in 1253 deelden zijn zonen in 1255 de bezittingen van het huis Wittelsbach, waarbij Lodewijk II Opper-Beieren en het paltsgraafschap aan de Rijn met de keurvorstelijke waardigheid verwierf, terwijl Hendrik XIII Neder-Beieren kreeg.
Na de dood van de laatste mannelijke telg uit het vorstengeslacht Hohenstaufen, Konradijn in 1268, erfden de hertogen van Beieren een groot deel van de landen van de Hohenstaufen, met onder andere het graafschap Dillingen en de stad Donauwörth. Na de dood van de beide broers volgt een verdere versplintering van het hertogdom.
Hertog Lodewijk van Opper-Beieren werd in 1294 opgevolgd door zijn zonen Rudolf I en Lodewijk IV.
Hertog Hendrik I van Neder-Beieren werd in 1290 opgevolgd door zijn zonen Otto III samen met Lodewijk III en Stefanus I.
Hertog Lodewijk IV had een grote invloed op de Beierse en de Duitse geschiedenis. In 1314 werd hij tot Duits koning gekozen, terwijl zijn broer Rudolf op de tegenpartij stemde. In 1317 werd Rudolf uit München verdreven en door de overwinning bij Mühldorf in 1322 werd de Duitse troonstrijd ten gunste van Lodewijk de Beier beslist.
In 1329 werd het huisverdrag van Pavia gesloten. De zonen van de inmiddels overleden keurvorst Rudolf kregen het paltsgraafschap aan de Rijn en het grootste deel van de Beierse Noordgouw (Opper-Palts) toegewezen. De keurvorstelijke waardigheid ging wisselen tussen beide linies.
Nadat in 1340 de hertogen van Neder-Beieren waren uitgestorven werd hun land herenigd met Opper-Beieren in een onverdeeld hertogdom.
Ook buiten Beieren verwierf de dynastie onder keizer Lodewijk vorstendommen: in 1324 het markgraafschap Brandenburg en in 1342 het graafschap Tirol en in 1346 volgden de graafschappen Holland, Zeeland, Friesland en Henegouwen.
Het hertogdom Beieren na de deling van 1349.
Na de dood van keizer Lodewijk de Beier in 1347 verdeelden zijn zoons in 1349 en 1353 hun bezittingen tijdens de tweede Beierse deling via het verdrag van Landsberg. Het gebied werd opgedeeld, waarbij Lodewijk V, keurvorst van Brandenburg (1324-1351), door zijn huwelijk met gravin Margaretha van Tirol, graaf van Tirol werd. Neder-Beieren, geregeerd door Stefanus II, en Beieren-Straubing, geregeerd door Willem I en Albrecht I. In december 1351 stond Lodewijk V het markgraafschap Brandenburg af aan zijn jongere broers Lodewijk VI en Otto, in ruil voor de alleenheerschappij in Opper-Beieren. Lodewijk V regeerde vanaf dan enkel over Opper-Beieren en Tirol en resideerde afwisselend in München en Meran.
Door de Gouden Bul van 1356 ging de keurvorstelijke waardigheid verloren die exclusief aan de oudere linie in de Palts kwam. In 1363 ging Tirol aan het huis Habsburg verloren en in 1373 Brandenburg aan het huis Luxemburg.
Na de dood van Otto V van Beieren in 1379 bleven er nog twee linies over: Albrecht, hertog van Beieren-Straubing en graaf van Holland, Zeeland en Henegouwen, en de zonen van Stefanus II, die de rest kregen van het voormalige hertogdom Beieren verdeeld in Opper- en Neder-Beieren.
Het hertogdom Beieren na de deling van 1392.
In 1392 kwamen de drie zonen de derde Beierse deling overeen, waarbij Stefanus III Beieren-Ingolstadt, Frederik Beieren-Landshut kreeg en Johan Beieren-München kreeg.
Na het uitsterven van Beieren-Straubing in 1425 met de dood van Jan van Beieren, voormalig prins-bisschop van Luik, werd 4 jaar lang getwist over dit gebied. Met de Arbitrage van Bratislava (1429) besliste keizer Sigismund tot opsplitsing van Beieren-Straubing: Beieren-München kreeg de helft en Beieren-Ingolstadt en Beieren-Landshut kregen ieder een kwart. Na het uitsterven van Beieren-Ingolstadt in 1447 werd dit gebied verenigd met Beieren-Landshut.
De Landshuter Successieoorlog brak in 1503 uit, omdat de laatste hertog van Beieren-Landshut, zijn land in strijd met de huisverdragen niet had vermaakt aan de hertog van Beieren-München, doch aan zijn schoonzoon, paltsgraaf Ruprecht van de Palts. De oorlog werd omvangrijk omdat het koninkrijk Bohemen zich verbond met de Palts en Beieren-München met het Hertogdom Württemberg, het Ansbach en de Rijksstad Neurenberg.
In 1505 werd de oorlog beëindigd met zogenaamde de Kölner Schiedsspruch. Een deel van het voormalige Beieren-Landshut ging daarbij verloren, waarbij Oostenrijk het land bij de Mondsee met het graafschap rond Kitzbühel, Kufstein en Rattenberg kreeg, Württemberg de heerlijkheid Heidenheim, de rijksstad Neurenberg de ambten Altdorf, Hersbruck en Lauf en de zonen van paltsgraaf Ruprecht kregen Neuburg, Höchstädt, Monheim, Hilpoltstein, Burglengenfeld en Sulzbach. Deze gebieden vormden het nieuwe vorstendom Palts-Neuburg.
Tijdens de godsdienststrijd speelde Beieren een leidende rol aan de katholieke zijde. De bezetting van de evangelische rijksstad Donauwörth in 1607 was een van de opmaten voor de Dertigjarige Oorlog.
Keurvorstendom Beieren (1623).
Tijdens de Dertigjarige Oorlog leidde Beieren de Katholieke Liga. In de Boheemse opstand steunde het keizer Ferdinand II. Nadat de troepen van de keizer en de Liga in 1620 de keurvorst van de Palts hadden verdreven uit Bohemen en zijn stamlanden liet Beieren zich belonen voor de hulp. Op de Regensburgse deputatendag van 1620 kreeg de hertog voorlopig de keurvorstelijke waardigheid, die tot dan toe met het Paltsgraafschap aan de Rijn was verbonden. Verder werd het vorstendom Opper-Palts aan Beieren overgedragen als betaling voor de oorlogskosten. In 1628 werd de keurwaardigheid definitief. In de Westfaalse Vrede van 1648 bleven de Opper-Palts en de keurwaarde bij Beieren.
Na de dood van de Habsburgse Keizer Karel VI verbrak keurvorst Karel Albrecht zijn belofte aan de Pragmatieke Sanctie en liet zich in 1742 verkiezen als keizer Karel VII Albrecht. Oostenrijk bezette daarop München en het land ondervond slechts nadelen van de verkiezing tot keizer. In 1745 stierf de keizer en zijn zoon Maximiliaan III Jozef sloot direct met Oostenrijk de vrede van Füssen.
Beierse Successieoorlog.
Met de dood van Max III Jozef in 1777 stierf het Beierse hertogelijke Huis uit. Erfgenaam was de keurvorst van de Palts, Karel Theodoor. Hierdoor werden de beide keurvorstendommen verenigd. Op grond van de bepalingen in voornoemde Vrede van Westfalen werd nu de keurvorstelijke waardigheid van de Palts opgeheven. De Habsburgers vonden dat zij evenveel recht hadden op Beieren. Met de conventie van Wenen in 1778 stond Karel Theodoor Neder-Beieren en Opper-Palts af aan Oostenrijk in ruil voor Voor-Oostenrijk en een financiële compensatie. Verder werd de mogelijkheid open gehouden om de rest van Beieren tegen de Zuidelijke Nederlanden te ruilen. De verenigde landen werden aangeduid als het keurvorstendom Palts-Beieren. De nieuwe vorst verhuisde van Mannheim naar München. Pruisen, dat tegen elke prijs een uitbreiding van het Roomse Rijk wilde verhinderen, verklaarde Oostenrijk de oorlog: de Beierse Successieoorlog. Toen in 1779 Russische deelname aan de oorlog dreigde, gaf Oostenrijk toe. In de Vrede van Teschen van 1779 werd de conventie van Wenen geannuleerd. Alleen de Innviertel bleef overgedragen aan Oostenrijk. In 1785 richtte Frederik II van Pruisen de Vorstenbond op, als tegengewicht voor het Roomse Rijk.
Napoleontische tijd.
In 1797 en 1801 gingen alle bezittingen op de linker Rijnoever verloren aan Frankrijk en werden het departement Mont-Tonnerre. In 1799 stierf de dynastie opnieuw uit. Het keurvorstendom Palts-Beieren kwam aan de hertog van Palts-Zweibrücken, in de persoon van Maximiliaan I Jozef. Hij was tot nu toe een vorst zonder land, want Zweibrücken was in 1797 door Frankrijk ingelijfd.
Reichsdeputationshauptschluss in 1803.
Beieren bezette in 1802 een aantal gebieden. Dit werd gelegaliseerd in de Reichsdeputationshauptschluss van 25 februari 1803. In artikel 2 kreeg Beieren voor het verlies van de Rijnpalts de hertogdommen Zweibrücken en Gulik, het markiezaat Bergen op Zoom, de heerlijkheid Ravenstein en het hoofddeel van bisdom Würzburg met de abdij Ebrach, de bisdommen Bamberg, Freising, Augsburg en van het bisdom Passau met de stad Passau en de delen ten westen van de Inn en de Ilz, de proosdij Kempten, de abdijen Waldsassen, Ebrach, Irsee, Wengen, Söflingen, Elchingen, Ursberg, Roggenburg, Wettenhausen, Ottobeuren, Kaisersheim en Sankt Ulrich en de rijkssteden en rijksdorpen: Rothenburg, Weißenburg, Windsheim, Schweinfurt, Gochsheim, Sennfeld, Kempten, Kaufbeuren, Memmingen, Dinkelsbühl, Nördlingen, Ulm, Bopfingen, Buchhorn, Wangen, Leutkirch en Ravensburg met inbegrip van de vrije lieden op de Leutkircher Heide.
Een grensverdrag gesloten op 30 juni 1803 te Ansbach tussen het koninkrijk Pruisen en het keurvorstendom Beieren normaliseerde de grenzen met de Pruisische vorstendommen Ansbach en Bayreuth. De voormalige rijkssteden Weißenburg, Dinkelsbühl en Windsheim werden daarbij aan Pruisen afgestaan.
Vrede van Presburg van 1805.
De Vrede van Presburg, gesloten op 15 december 1805 na de Derde Coalitieoorlog, bracht de volgende veranderingen:
In dezelfde maand sloot Beieren een verdrag met Frankrijk, waarin het hertogdom Berg werd geruild tegen het markgraafschap Ansbach.
Koninkrijk Beieren.
Keurvorst Maximiliaan IV Jozef nam op 1 januari 1806 de titel aan van koning van Beieren en werd gekroond als Maximiliaan I van Beieren.
Rijnbondakte.
De Rijnbondakte van 12 juli 1806 bracht de volgende veranderingen:
Grensverdragen van 1810.
In 1810 vond de derde grote gebiedsverandering in de napoleontische tijd plaats. Onder Franse druk werden een groot aantal grensverdragen gesloten. Oostenrijk moest aan Beieren afstaan: het Innviertel, het Hausruckviertel het hertogdom Salzburg en het vorstendom Berchtesgaden. De vorst-primaat moest aan Beieren het vorstendom Regensburg afstaan. Het sinds 1807 onder direct Frans bestuur staande markgraafschap Bayreuth kwam aan Beieren. Beieren moest het deel van het graafschap Tirol dat ten zuiden van de lijn Brixen-Meran lag aan het koninkrijk Italië afstaan. In het verdrag van 18 mei 1810 te Parijs met het koninkrijk Württemberg werden onder andere de voormalige rijkssteden Ulm, Bopfingen, Buchhorn, Wangen, Leutkirch en Ravensburg en de Leutkircher Heide aan Württemberg afgestaan. De in het verdrag van 26 mei 1810 met het groothertogdom Würzburg werden onder andere de voormalige rijksstad Schweinfurt en de voormalige rijksdorpen Gochsheim en Sennfeld aan Würzburg afgestaan.
Congres van Wenen.
Het Congres van Wenen in 1815 leverde de laatste grote veranderingen op, meer bepaald dat het graafschap Tirol en de heerlijkheden in Vorarlberg werden geruild tegen het groothertogdom Würzburg en het vorstendom Aschaffenburg. Het Innviertel, Hausruckviertel en hertogdom Salzburg tot aan de Saalach en de Salzach werden geruild tegen een gebied op de linker Rijnoever, de zogenaamde Rijnpalts.
Koninkrijk Beieren van 1815 tot 1918.
Het koninkrijk Beieren ging in 1815 deel uitmaken van de Duitse Bond. Op 26 mei 1818 werd een grondwet gepubliceerd. Lodewijk I (1825-1848) voerde aanvankelijk een vooruitstrevende politiek maar werd onder invloed van de Julirevolutie (1830) meer reactionair. Hij was een groot liefhebber van de Griekse cultuur en steunde de Griekse Onafhankelijkheidsoorlog. In 1832 werd zijn tweede zoon Otto zelfs de eerste koning van Griekenland. Na een schandaal trad hij op 20 maart 1848 af ten gunste van zijn zoon Maximiliaan II.
In de Oostenrijks-Pruisische Oorlog van 1866 streed Beieren aan de zijde van Oostenrijk tegen Pruisen. Na de Pruisische overwinning bij Königgrätz kwam er na een wapenstilstand op 23 augustus een vredesverdrag tot stand. Beieren moest een vrij klein gebied aan Pruisen afstaan: de ambten Orb en Gersfeld in het huidige Hessen en de exclave Kaulsdorf in het huidige Thüringen. In 1870 streed Beieren aan de zijde van Pruisen en de Noord-Duitse Bond tegen Frankrijk, waarna het in 1871 tot het nieuwe federale Duitse Keizerrijk toetrad. Beieren bleef echter in grote mate autonoom. De Beierse koningen uit het huis Wittelsbach behielden hun eigen leger. Daarnaast behield het koninkrijk Beieren zijn eigen posterijen en diplomatieke vertegenwoordigers.
Sinds 1864 was Lodewijk II koning van Beieren. Hij was mensenschuw en trok zich terug in zijn diverse kostbare sprookjeskastelen, zoals Slot Neuschwanstein. In 1886 liet de regering de koning onbekwaam verklaren, een dag na zijn afzetting werd zijn levenloze lichaam teruggevonden in het Starnberger See.
Lodewijk werd opgevolgd door zijn jongere broer, de geesteszieke Otto I. Omdat Otto niet tot regeren in staat was, nam prins-regent Luitpold de honneurs waar. Tijdens het regentschap van prins-regent Luitpold, van 1886 tot 1912, waren de betrekkingen tussen Beieren en Pruisen koud, vooral de antikatholieke agenda van Bismarcks Kulturkampf en de strategische dominantie van Pruisen over het rijk, vielen zwaar. Na de dood van Luitpold volgde zijn zoon Lodewijk III hem op.
De vrijstaat Beieren.
In november 1918 werd de tot dan toe populaire koning Lodewijk III door een volksopstand, de Beierse Revolutie onder leiding van de onafhankelijke socialist Kurt Eisner, afgezet en verjaagd. Eisner riep daarop de "Freistaat Bayern" uit en werd minister-president. Op 21 februari 1919 werd hij echter door de jonge graaf Anton von Arco auf Valley doodgeschoten. Als wraak riepen de onafhankelijke socialisten de Radenrepubliek Beieren uit (zie ook: Gustav Landauer-Erich Mühsam-Oskar Maria Graf). Later werden de onafhankelijke socialisten door communisten afgezet, die de tweede Radenrepubliek uitriepen. Op 1 mei 1919 werd de Radenrepubliek ten val gebracht door de diverse vrijkorpsen.
Na het rode experiment werd Beieren het bolwerk van extreemrechtse nationalisten en reactionairen die tegen de republiek gekant waren. In het begin van de jaren 20 werd Gustav Ritter von Kahr (29 november 1862 - 30 juni 1934) rijkscommissaris van Beieren en trachtte haar af te scheiden van de rest van Duitsland. In 1923 poogde Adolf Hitler, gesteund door zijn nazi's en generaal Erich Ludendorff, via een staatsgreep Von Kahr af te zetten en van Beieren een nazi-staat te maken. Deze putsch werd echter in de kiem gesmoord.
Nadien was het er vrij rustig en Von Kahr moest na verloop van tijd plaatsmaken voor meer constitutioneel gezinde lieden. Desondanks bleef Beieren de bakermat van de nazi's en ook de belangrijkste hoofdkwartieren van de nationaalsocialisten waren er gevestigd. Na de nationaalsocialistische machtsovername (1933) werden in Neurenberg de antisemitische Neurenberger wetten afgekondigd (1935).
In 1945 werd Beieren door de Amerikanen bezet, en zij installeerden er een interim-bestuur, later na democratische verkiezingen vervangen door een Beierse regering. De Rijnpalts bleef gescheiden van Beieren en ging deel uitmaken van de deelstaat Rijnland-Palts. Sindsdien groeide Beieren uit tot de rijkste deelstaat van Duitsland. Het wordt anno de 21e eeuw vrijwel ononderbroken geregeerd door de Christelijk-Sociale Unie (CSU), de Beierse zusterpartij van de Christen-Democratische Unie (CDU).
Geografie.
Beieren grenst aan de landen Oostenrijk (de deelstaten Opper-Oostenrijk, Salzburg, Tirol en Vorarlberg) en Tsjechië. Met het Zwitserse kanton Sankt Gallen wordt een grens gedeeld via het Bodenmeer. Beieren grenst aan de Duitse deelstaten Baden-Württemberg, Hessen, Saksen en Thüringen.
De twee grootste rivieren door Beieren zijn de Donau en de Main. De Beierse Alpen grenzen aan Oostenrijk en vormen de hoogste bergen van Duitsland; met 2.962 meter is de Zugspitze de hoogste top.
De grootste steden van Beieren zijn:
Cultuur.
Het oude Koninkrijk beieren kende een oude en rijke volkscultuur die zich uitte in verschillende disciplines waaronder klederdracht (Dirndl en Lederhosen, cullinaire traditie (oa. Bier, Weizenbier), volksdevotie, schilderkunst (Lüftlmalerei)... Sinds eeuwen is Beieren ook de meeste Katholieke regio van Duitsland, en kent verschillende belangrijke bedevaartsoorden en abdijen. Daarnaast is beieren bekend voor het erfgoed gebouwd door koning Lodewijk II, in de laat 19e eeuw. Deze aspecten zorgen voor een grote toerisme zowel intern als extern.
Taalkunde.
In Beieren spreekt men Beiers, een lokaal dialect.
Gastronomie.
De Beierse keuken staat bekend om haar gebruik van biersoorten en varkensvlees.
Barokke bouwkunst.
In Beieren bevinden zich verschillende barokke bouwwerken, die wereldberoemd zijn om hun indrukwekkend stucwerk en ornamenten in rococostijl. Hoodzakelijk de School van Wessobrun is zeer vermaard.
Bestuurlijke indeling.
Parlement.
De wetgevende macht van Beieren ligt in handen van de Beierse Landdag, die sinds 1949 gehuisvest is in het stadspaleis Maximilianeum in München. Het parlement kende tot en met 1999 (als enige Duitse deelstaat) een tweekamerstelsel, met de Beierse Landdag als het lagerhuis en de Beierse Senaat als het hogerhuis. Een grondwetsherziening in 1999 schafte de Senaat af, waarna Beieren een eenkamerstelsel kreeg met de Landdag als enige kamer. De Landdag heeft verschillende taken: het stemmen over wetsvoorstellen, het kiezen van de minister-president en het uitspreken van haar vertrouwen in het kabinet.
Verkiezingen voor de Landdag vinden om de vijf jaar plaats (tot 1998 was dit om de vier jaar). De Christelijk-Sociale Unie (CSU) is sinds 1946 telkens de grootste partij geweest en heeft sinds 1957 in alle Beierse regeringen gezeteld. Na de meest recente verkiezingen, op 8 oktober 2023, vormde de CSU samen met de Freie Wähler opnieuw een coalitie onder leiding van minister-president Markus Söder.
Staatsbestuur.
Het staatsbestuur van Beieren is onderverdeeld in drie lagen. De bovenste laag wordt gevormd door de regering en de ministeries, de middelste laag wordt gevormd door de "Regierungsbezirke" en de onderste laag bestaat uit de "Landratsämter".
Regierungsbezirke.
De Vrijstaat Beieren kent zeven "Regierungsbezirke". Deze vertegenwoordigen de staatsregering van Beieren op regionaal niveau.
Landratsämter.
In ieder Landkreis is er een "Landsratsamt". Een Landratsamt is zowel een orgaan van een Landkreis als van de Vrijstaat. In de laatste hoedanigheid vertegenwoordigt een Landratsamt de staatsregering van Beieren op lokaal niveau.
Gemeentelijk zelfbestuur.
Het gemeentelijk zelfbestuur bestaat uit gemeenten en gemeenteverbonden. Beieren kent 2056 steden en gemeenten, waarvan 25 kreisfreie Städte. Tientallen gebieden zijn niet gemeentelijk ingedeeld (gemeentevrij gebied).
De 71 Landkreise en de zeven Bezirke zijn de zogenoemde gemeenteverbonden. Het grondgebied van een Bezirk komt overeen met dat van een Regierungsbezirk.

</doc>
<doc id="27433" url="https://nl.wikipedia.org/wiki?curid=27433" title="Camille Saint-Saens">
Camille Saint-Saens



</doc>
<doc id="27435" url="https://nl.wikipedia.org/wiki?curid=27435" title="Deflate">
Deflate

Deflate is een techniek om computerbestanden te verkleinen, zodat ze minder schijfruimte innemen. Deflate is een zogenaamd "lossless" (verliesloos) compressie-algoritme dat gebruikmaakt van het LZ77-algoritme en Huffmancodering. Deze codering is opgesteld door Phil Katz voor versie 2 van het programma PKZIP. De specificaties van het algoritme zijn vastgelegd in RFC 1951.
In tegenstelling tot Lempel Ziv Welch-compressie is 'deflate' vrij van patenten. Hierdoor wordt het naast ZIP, waarvoor het oorspronkelijk bedacht is, ook gebruikt in de gzip-tool en in PNG-afbeeldingen.

</doc>
<doc id="27438" url="https://nl.wikipedia.org/wiki?curid=27438" title="Tétouan">
Tétouan

Tétouan (Arabische: تطوان) is de hoofdstad van de gelijknamige provincie Tétouan in het noorden van Marokko en het culturele centrum van de regio Tanger-Tétouan-Al Hoceïma. Tétouan heeft zo’n 380.000 inwoners. 
De stad ligt ongeveer 60 kilometer ten oosten van de stad Tanger en ook niet ver van Ceuta en de Straat van Gibraltar. De stad bevindt zich in Noord-West Marokko. 
Bevolking.
De oorspronkelijke bewoners van Tetouan vormen tegenwoordig de minderheid van circa 25%. De oorspronkelijke bewoners, de 'Tetouaniën' (&gt;Fr.,klemtoon op de laatste lettergreep) genoemd, stammen af van de Andalusiërs die de stad in 1483 hebben gesticht en de eeuwen daarna in grote aantallen vanuit de omgeving Granada naar Marokko vluchtten. De Andalusiërs waren tot aan de jaren 60 van de twintigste eeuw de grootste bevolkingsgroep en woonden voornamelijk in de oude medina. De Tetouaniën spreken Arabisch met een specifiek accent dat lijkt op het Arabisch in Tanger en Chefchaouen, maar ook veel gemeen heeft met het Arabisch in Rabat en Fes.
Vanaf de jaren 60 en 70 van de twintigste eeuw trokken steeds meer mensen naar de stad vanuit het platteland. Daardoor bestaat Tetouan tegenwoordig grotendeels uit Jebala. De Jebala bestaan uit meer dan 30 stammen verspreid over het Noord-Westen van Marokko en bestaan uit een mix van Arabieren, Andalusiërs en Ghomarra. De grootste Jebala stammen in Tetouan zijn de Beni Hassan en Beni Haoz. De Jebala hebben altijd al deel uitgemaakt van de bevolking van Tetouan, maar vormen sinds de jaren 70 van de twintigste eeuw de meerderheid. Het Arabisch in Tetouan is daardoor sterk beïnvloed door het Arabisch van de Jebala.
Geschiedenis.
De stad kent haar oorsprong in de stichting van het nabij gelegen Tamuda in de 3e eeuw voor Christus door de Mauretaniërs. Onder de Romeinen zou het zich ontwikkelen tot een van de belangrijkere steden van Romeins Marokko.
De exacte datum van de stichting van Tétouan is niet duidelijk. De naam wordt niet genoemd in vroege Arabische bronnen met betrekking tot de islamitische verovering van Marokko. Toen de Arabieren in dit gebied aankwamen, werd het vanuit Ceuta geregeerd door een onderdaan van de Visigoten, Julian. De bronnen melden dat de regio bevolkt werd door Arabische stammen. De stad wordt voor het eerst genoemd in teksten uit de 9e eeuw, als het Marokkaanse rijk van de Idrisiden wordt opgesplitst en verdeeld onder de kinderen van Idris II. Bekend is dat zijn zoon Al-Kasim dan heerste over Ceuta, Kasr Masmuda ("Ksar es-Seghir"), Hajar Al-Nasr en Tétouan, met als hoofdstad Tanger. Tétouan moet in deze periode niet meer dan een dorp zijn geweest.
In 953 deed de Fatimiden generaal Djawdhar een poging om de stad in te nemen, wat mislukte. Onder leiding van de generaal Bullughin ibn Ziri kwamen de Fatimiden in 979 tot aan de bergen buiten Tétouan, maar besloten om het niet aan te vallen. In de 11e eeuw omschreef Al-Bakri Tétouan als de hoofdstad van de Banu Sikkin, een substam van de Masmuda. Tetouan was inmiddels uitgegroeid tot een klein stadje, met een oude citadel en een moskee met minaret. In de 12e eeuw speelt Tétouan een rol in de oorlogen tussen de Almoraviden en de Almohaden: de Almoraviden gebruikten Tétouan als kamp voor hun veldtochten door het Rifgebergte. 
De werkelijke stichting van de stad Tétouan vond plaats in 1305 door de Meriniden sultan Abou Tabit, die dan begint aan een grootschalig bouwproject in de stad. Zijn vader Abu Yusuf Yaqub had er in 1286 al een belangrijke militaire versterking laten bouwen. Deze was bedoeld als uitvalbasis naar Ceuta, dat kort daarvoor bezet was door Uthman ibn Idris, een door de Nasriden van Spanje gesteunde troonpretendent. In 1350 kwam de stad in handen van een rebels lid van het Meriniden huis. In 1399 werd de stad, die een toevluchtsoord voor piraten was geworden, door de Spanjaarden geplunderd onder leiding van de Castiliaanse koning Hendrik III.
Vanaf 1483 werd de stad echter weer opgebouwd door Moren die vanwege de inquisitie uit Granada waren gevlucht. Volgens de historicus Skirej, was het in 1483 dat 80 Andalusiërs zich in de stad vestigden en begonnen met de bouw van woningen. Die Andalusiërs werden echter aangevallen door leden van de Beni Hozmar stam (die nog steeds het gebied rondom Tétouan bevolkt), waarna zij een beroep deden op de Wattasiden sultan. Deze stuurde vervolgens 80 soldaten om de Andalusiërs te beschermen tegen de aanvallen. De sultan doneerde ook een geldbedrag van 40.000 mithqal ten behoeve van de herbouw. In 1501 en 1502 zag de stad meer vluchtelingen uit Spanje komen. De Andalusiërs stonden onder leiding van Abu Hassan al-Mandari, onder wiens leiderschap de Spaanse moslims (vergezeld door stammen uit het Rif) de Portugese bezittingen van Tanger, Ksar el-Seghir en Larache begonnen aan te vallen. Tussen 1515 en 1542 stond de stad onder de leiding van Sayyida al Hurra.
Dit was voor koning Filips II van Spanje aanleiding om in 1565 de haven van Tétouan te verwoesten. Gedurende deze periode was de stad semi-onafhankelijk van de sultans der Wattasiden, met de Andalusiër Abu Hassan al-Mandari als bestuurder. Met de dood van al-Mandari ging de stad een turbulente periode in, gekenmerkt door de drang naar autonomie van de inwoners en pogingen van de Saadi-sultans om hun wil op te leggen aan de inwoners.
Eind 17e eeuw werd hun macht echter definitief gebroken door sultan Moulay Ismael, waarna het bestuur van de stad in handen kwam van een familie uit Tanger. Hoewel de stedelingen de dominantie van Tanger in eerste instantie hevig bevochten, lukte het de gouverneur (of basha) van Tanger om de stad in 1713 definitief in handen te krijgen. Onder zijn bewind vonden een groot aantal bouwprojecten plaats, waaronder de "Al Basha"-moskee (de oudste nog staande in Tétouan) en een aantal weelderige paleizen, waarvan de bekendste het "Mechouar" paleis is. Met zijn dood in 1743 keerde de onrust terug.
n 1790 vond er een pogrom plaats in de stad, gestart door Sultan Yazid. De joodse wijk werd geplunderd en veel vrouwen verkracht.
In 1913 werd Tétouan de hoofdstad van Spaans-Marokko, het door Spanje gekolonialiseerde deel van Marokko, en bleef dit tot 1956. De stad Tétouan werd heroverd in 1921 en in 1927 werd ze door Spanje bezet tot 1956. Veel mensen spreken hier nog Spaans. Sinds de onafhankelijkheid (1956) is Tétouan het bestuurscentrum van de gelijknamige provincie.
In 1972 een aanslag op het leven van wijlen koning Hassan II plaatsgevonden in het luchtruim boven Tétouan. Het vliegtuig van de koning werd door twee van de hem begeleidende vliegtuigen van de Marokkaanse luchtmacht beschoten. Deze staatsgreep, waarbij straaljagers van de Koninklijke Marokkaanse luchtmacht het vuur openden op het vliegtuig van de koning toen hij op weg terug was naar Rabat, vond plaats op bevel van generaal Mohamed Oufkir, in die tijd de rechterhand van de koning. De Marokkaanse media repten hier met geen woord over, waardoor Marokko afstemde op de Algerijnse radio. Pas na drie dagen toonde het journaal van de Marokkaanse televisie beelden van de aankomst van de zojuist beschoten Hassan II op het vliegveld van Rabat, die als een robot langs de zijn handen kussende officials liep.
De koning overleefde de aanslag destijds door zich via radiocontact met de hem beschietende vliegtuigen voor te doen als ´de boordwerktuigkundige´. Hij vertelde met verdraaide stem aan de piloten dat de koning dood zou zijn, en of ze de rest ´alsjeblieft wilden laten leven´. Waarna de beschieting stopte.
De provincie Tétouan heeft ruim 370.000 duizend inwoners, en ligt in de Jebel, de westelijke uitloper van het Rifgebergte, aan de voet van de berg Darsa. De bevolking spreekt het zogenaamde niet-Hilali, of niet-bedoeine, dialect van het Darija (het Marokkaans-Arabisch) maar kenmerkt zichzelf door een accent dat typerend is voor Noord-Marokko (Tanger, Chefchaouen, Asilah en Larache). Zo wordt er met een rollende R gesproken en wordt de letter K (diepe K vanuit de keel) dikwijls ingeslikt. Veel mensen hebben er een Andalusische achtergrond. Er zijn nog steeds Tetouani families die Spaanse achternamen dragen. Dit zijn families die afstammen van de Moriscos, moslims die in 1609 door de Spanjaarden uit Spanje werden gezet richting Marokko. Ook wonen er ook nog talrijke families van Algerijnse origine, die zich in 1830 hebben gevestigd uit Oran. De meerderheid van Tétouan bestaat uit Jabala (of Jbala), bewoners van het westelijke Rifgebergte. Deze mensen stammen af van de stammen die rond Tetouan wonen, bijvoorbeeld Bni Aross, Ahl Sherif, Anjra, Bni Hozmar en Bni Akhmass. Tétouan wordt hierdoor ook gezien als de hoofdstad van de Jabala.
Tussen Ceuta en Tétouan liggen enkele van de mooiste stranden van de Marokkaanse Middellandse Zeekust. Aan de zandstranden van Cabo-Negro, M'diq (Rinkon), Restinga Smir, Kasr Ramil, Marina Smir, Marina Beach, Kabilla, Al Amin en Almina staan zowel luxehotels als bungalowparken. Onder het bewind van de sinds 1999 aangetreden koning Mohammed VI (in de volksmond ook wel M6 genoemd) zijn er grote investeringen gedaan in Tétouan, dat een geliefd vakantieoord is voor de koning en zijn familie. De infrastructuur is aanzienlijk verbeterd. Het straatbeeld in de zomermaanden (juli en augustus) verschilt aanzienlijk met hoe de stad er de rest van het jaar bijligt. In de zomer wordt Tétouan overspoeld door vakantiegangers uit Europa (Marokkaanse emigranten en hun kinderen en kleinkinderen) en door vakantiegangers uit Marokko zelf vanuit andere steden als Casablanca, Rabat en Fez. Wanneer de vakantiegangers weer zijn weggetrokken en de huizen weer leeg worden achtergelaten is Tétouan eigenlijk op zijn mooist. Schoon, rustig en groen.
De plaatselijke voetbalclub Moghreb Athletic Tétouan (MAT) doet het sinds een paar jaar goed in de Marokkaanse competitie, in elk geval aanzienlijk beter dan de andere Noord-Marokkaanse voetbalclubs. Tijdens de periode van het Spaanse protectoraat in het noorden van Marokko won Atlético Tetouán in 1950 de zuidelijke groep van de Segunda División en promoveerde daardoor naar de Primera División, de hoogste Spaanse divisie. Het seizoen 1950/1951 was het enige jaar op het hoogste niveau. Ook speelden er anno 2007 vier Nederlandse Marokkanen. Te weten Bilal El Yacoubi (ex-Ajax, -NAC Breda en -PSV), Bilal Chedidi (ex-FC Omniworld), Jamal Akachar (ex-Ajax en -Cambuur) en Jamal Dibi (ex-AZ, -Haarlem, -Telstar en -FC Omniworld).
Sport.
Moghreb Athletic Tétouan is de belangrijkste voetbalclub van Tétouan en tweevoudig landskampioen. De club is opgericht toen Tétouan hoofdstad was van Spaans-Marokko. De club heette destijds dan ook Atlético Tetuán. Het speelde in het seizoen 1951/1952 zelfs eenmalig in de hoogste Spaanse betaaldvoetbalafdeling, maar eindigde als laatste.

</doc>
<doc id="27440" url="https://nl.wikipedia.org/wiki?curid=27440" title="MSX">
MSX

MSX was de eerste industriestandaard voor homecomputers die onafhankelijk was van de hardwarefabrikant. Deze werd echter niet algemeen aangenomen, maar wel omarmd door fabrikanten als Philips, Sanyo, Panasonic en Sony.
De MSX-standaard werd aangekondigd door het Amerikaanse Microsoft en Japanse ASCII Corporation op 16 juni 1983 en geïntroduceerd in Japan door Kazuhiko Nishi op 27 juni van datzelfde jaar. Het werd een van de dominante computersystemen binnen de Japanse markt voor homecomputers, naast onder andere de Fujitsu FM-7, NEC PC-8801 en de Sharp X1. Daarbuiten was MSX ook redelijk succesvol in landen als Spanje, Brazilië en Nederland.
Het was een poging om alle fabrikanten onder dezelfde standaard te verenigen, zodat bijvoorbeeld Sony-randapparatuur gekocht kon worden en werkte op een computer van Philips, Canon of Toshiba, en dat de basissoftware en hardware voldeden aan een reeks eisen die ervoor zorgden dat software die volgens de standaard zijn geschreven correct op elke MSX-computer zouden werken. Fabrikanten konden naar eigen wens uitbreidingen toevoegen om klanten aan te trekken.
Er verschenen tussen 1983 en 1993 vier modellen: MSX1, MSX2, MSX2+ en MSX Turbo R. Elk systeem was achterwaarts compatibel, wat betekent dat een MSX2+ ook MSX1-software kan draaien.
Doordat de MSX-computers minder goed dan verwacht verkochten op de Amerikaanse en Britse markt (twee van de drie grootste markten in die tijd, samen met Japan), stopten fabrikanten met de productie van MSX.
Geschiedenis.
De goede relatie tussen ASCII en Microsoft in de jaren 80 leidde tot de introductie van de MSX-standaard in juni 1983. Tijdens de ontwikkeling gebruikte het team volgens bedenker Kazuhiko Nishi de uitleg "Machines with Software eXchangeability" (machines met uitwisselbare software), al werd door de inmenging van Microsoft de uitleg "MicroSoft eXtended" ook wel gebruikt.
MSX moest het gat in de markt opvullen waarbij elke software uitwisselbaar was op een reeks homecomputers die voldeden aan de MSX-standaard. Om dit doel te bereiken werd een basis van hardware en software opgesteld. Zo kreeg elke MSX-computer een Zilog Z80-processor met minimaal 8 kB aan RAM en 32 kB aan ROM voor MSX BASIC. Fabrikanten konden extra functionaliteit bieden, zoals Yamaha deed met een ingebouwde FM-synthesizermodule in de Yamaha CX5M, maar de computers moesten volgens Nishi qua software uitwisselbaar blijven. Zolang softwaremakers en hardwarefabrikanten binnen de specificaties van de standaard bleven, konden ze rekenen op een grote afzetmarkt. Dit voor die tijd revolutionaire idee sloeg aan, mede door Microsoft, dat het BIOS, de BASIC en besturingssysteem voor de machines schreef.
De MSX-computers waren in de jaren tachtig vrij succesvol, voornamelijk in Aziatische landen als Japan en Zuid-Korea, het Zuid-Amerikaanse Brazilië, Argentinië en Chili, en in Europese landen als Frankrijk, Spanje en Finland, maar ook in Nederland, vanwege de sterke betrokkenheid van Philips bij het project. Daarnaast ook in Koeweit, Saoedi-Arabië en voormalig Sovjet-Unie.
Meerdere Japanse fabrikanten, waaronder Sony, Yamaha, Matsushita, Sanyo en Panasonic, gingen MSX-computers fabriceren die al na vier maanden op de markt verschenen. De eerste commerciële MSX die op 21 oktober 1983 in Japan verscheen was de Mitsubishi ML-8000.
De eerste MSX1-computers werden in Europa verkocht in 1984. Op dat moment domineerden met name Commodore met de C64 (vanaf eind 1982), en in mindere mate Sinclair met de ZX Spectrum, de markt. Deze fabrikanten kozen voor hun eigen platforms.
Voordat het grote succes van Nintendo's Family Computer of Famicom doorbrak, was MSX het platform waar enkele grote Japanse spelontwikkelaars voor gingen ontwikkelen. Bedrijven als Konami en Hudson Soft ontwikkelden succesvolle spelseries, zoals de "Metal Gear"- en "Castlevania"-series, maar ook "Puyo Puyo", "Parodius" en "Bomberman", die hun oorsprong op de MSX hebben.
Functies.
MSX bood veel kleur, moderne graphics en een geluidschip die voldeed aan de verwachtingen. Het was echter voor de game-markt geen verbetering ten opzichte van de concurrentie: evenals de C64 kon MSX1 16 kleuren tegelijk weergeven en had het hardwaresprites en driekanaals geluid. Veel MSX1-spellen waren zelfs rechtstreeks geconverteerd van de ZX-spectrum en benutten niet de voordelen die MSX1 boven de ZX-spectrum bood, zoals hardwaresprites en meer kleuren. De reden hiervoor was de grote overeenkomst tussen ZX-spectrum en MSX1: zowel de ZX-spectrum als de MSX1 bood een resolutie van 256×192 pixels en gebruikten als CPU de Z80; de Commodore 64 had als resolutie 320×200 pixels (en 160×200) en werkte met een MOS6510. Op de belangrijke (game-)markten Duitsland, VS en Engeland speelde MSX geen rol van betekenis.
Spellen en software voor MSX1-systemen kwamen meestal op cassette of de duurdere spelcartridges. Om diskettes in te kunnen lezen moest men een los diskettestation met bijbehorende cartridge aanschaffen. In deze cartridge bevond zich een ROM-uitbreiding met de zogenaamde BDOS, een BIOS-uitbreiding die niet alleen diskettecommando's toevoegde aan BASIC, maar ook een opstartsysteem voor een echt diskbesturingssysteem (DOS) dat vanaf een diskette opgestart kon worden. Diskettes aangemaakt met dit MSX-DOS-besturingssysteem hadden bestandscompatibiliteit met MS-DOS en het systeem was zo ontworpen dat er aangepaste CP/M-programma's op gebruikt konden worden.
Voor realistische geluidseffecten was de aanschaf van een uitbreidingscartridge zoals de Panasoft FM-PAC of de Philips Music Module noodzakelijk. In enkele cartridges van Konami werd de SCC-chip geïntegreerd.
MSX2 en MSX2+.
Vanaf 1986 werd er door de MSX-computerproducenten een meer geavanceerde MSX2-computer uitgebracht, die in eerste instantie concurreerde met de Atari ST-serie en Commodore Amiga uit 1985.
De grootste verbetering van MSX2 zit in de grafische chip van Yamaha (V9938) die meer kleuren en een hogere beeldresolutie kan bieden. De meeste van deze MSX2-machines zijn uitgerust met een diskettestation, in tegenstelling tot de MSX1, waar een diskettestation eerder een uitzondering was. Ook werd de MSX2 verbeterd met meer werkgeheugen, een ingebouwde batterij voor het bijhouden van onder meer een klok en scherminstellingen.
Toen MSX2 in 1986 arriveerde had de "16-bits computer" zich dan ook reeds gevestigd als toekomstig fenomeen. De MSX2-standaard, hoe geavanceerd ook, was nog gebaseerd op een 8-bits architectuur en kon zich niet meten met de veel snellere, modernere en met grotere geheugens uitgeruste 16-bits Atari's en Commodore's.
Toen Microsoft de standaard verliet in 1986 besloten de belangrijkste Europese producenten, Philips en Sony, om geen nieuwe modellen meer op de Europese markt uit te brengen. In Japan nam ASCII verdere ontwikkeling en productie van MSX over, waar deze nog steeds werden gefabriceerd. ASCII had weinig interesse om de Europese markt nog te bedienen met MSX, waardoor er vanaf 1986 geen MSX-systemen meer buiten Japan zijn gefabriceerd of verkocht.
In 1988 werd MSX2+ officieel voor de Japanse markt uitgebracht. De eerste MSX2+-computers die op 21 oktober 1988 verschenen zijn de Panasonic FS-A1WX, Panasonic FS-A1FX en Sony HB-F1XDJ. Deze machines zijn uitsluitend door Panasonic, Sanyo en Sony gefabriceerd. In Europa en Brazilië kon men een MSX2 ook laten upgraden. De MSX2+ bevat minimaal 64kB werkgeheugen, MSX BASIC V3.0, en een vernieuwde Yamaha V9958 videochip met minimaal 128kB VRAM voor meer grafische mogelijkheden.
Turbo R.
De MSX Turbo R (ook wel gestileerd als 'turbo R') kwam als laatste in 1990 op de Japanse markt en is gebaseerd op een aangepaste 16-bit R800 microprocessor ontwikkeld door ASCII. Het systeem beschikt over twee processors, een Z80-compatible chip op 3,5 MHz en een R800 op 7,15 MHz. De R800 kan instructies in een klokcyclus verwerken, waar de Z80 hier meestal vier cycli voor nodig heeft. Om deze reden wordt beargumenteerd dat de R800 praktisch een Z80 op 28,6 MHz is.
De grootste verbeteringen van de Turbo R zijn het grotere werkgeheugen, de snellere processor, en ingebouwde onderdelen zoals MIDI-poorten voor muziekinstrumenten (FS-A1GT), MSX-MUSIC, Kanji-ROM met Kanji-BASIC en MSX-DOS 2.
Deze computers zijn uitsluitend door Panasonic gefabriceerd en zouden eigenlijk MSX3 gaan heten, maar vanwege binaire incompatibiliteit van de processor werd gekozen voor een afwijkende naam. Kazuhiko Nishi verklaarde tijdens een interview in 2022 dat hij de naam van zijn toenmalige auto had gebruikt, een Bentley Turbo R. In eerdere berichtgeving werd de R in Turbo R ook wel uitgelegd als RISC.
Het eerste model, de FS-A1ST, werd matig ontvangen. Een verbeterde versie, de FS-A1GT, verkocht mede door de hoge prijs van 99800 yen minder goed dan verwacht.
De productie van de Turbo R stopte uiteindelijk in 1993, mede doordat Panasonic besloot zich te richten op de lancering van de 3DO, een serie spelcomputers.
Einde.
In de Verenigde Staten verliep de introductie van MSX traag en werd door Microsoft nauwelijks gepromoot. Ook binnen de Britse homecomputermarkt kon MSX moeilijk groeien. Het gebrek aan ondersteuning door Microsoft voor de MSX, de uitblijvende ontwikkeling en de tegenvallende verkoopcijfers leidde onherroepelijk tot het einde van de standaard.
Uiteindelijk zijn er wereldwijd ruim 9 miljoen MSX-computers verkocht, waarvan 7 miljoen in Japan.
Zijprojecten.
1chipMSX.
Samen met het Japanse ASCII (nu een uitgever op het gebied van computertijdschriften) bracht BAZIX een nieuwe generatie MSX-hardware uit, die was gebaseerd op een Altera Cyclone EP1C12Q240C8 FPGA, onder de naam "single chip MSX". Hiermee probeerden ze een complete MSX1-computer (of voor een kleine bijbetaling voor de licentiekosten een MSX2) op de markt te brengen voor onder de $100. Deze "eenchip-MSX" was qua opzet vergelijkbaar met de C-One. Maar de C-One is gericht op het nabootsen van een Commodore C64, heeft een wat kleinere FPGA met minder "cellen", is iets duurder en heeft een pc-voeding nodig. De eenchip-MSX zou geleverd worden inclusief voeding. Helaas bleek er in eerste instantie niet genoeg belangstelling te zijn. Er werden slechts 3500 van de 5000 benodigde bestellingen geregistreerd. Daarom besloten ze op dat moment de eenchip-MSX niet in productie te nemen.
In augustus 2006 maakte het Japanse bedrijf D4 Enterprise echter bekend een sterk verbeterde versie van de eenchip-MSX, onder de officiële naam 1chipMSX, wél te gaan produceren en bleek ook dat Bazix deze in Europa gaat distribueren. Dit keer zonder een minimumbestelaantal. Nieuw is dat deze versie een MSX2 emuleert in plaats van een MSX1 en extra geluidsmogelijkheden ondersteunt (MSX-MUSIC en SCC+). Uitgevoerd in een transparant blauw kastje met twee MSX-cartridgesleuven kan de "1chipMSX" interessant zijn voor een nieuwe generatie jongeren die graag met het concept "zelf programmeren" wil kennismaken, of voor gevorderde elektronici die met in VHDL-code programmeerbare hardware willen experimenteren.
Zelfbouw.
Er is een bouwpakket genaamd GR8BIT, waarbij men zelf een functionele MSX-computer kan samenstellen. De computer wordt gebouwd in ATX-formaat en is compatible met MSX2 of MSX2+.
Fabrikanten.
Er zijn wereldwijd 122 gedocumenteerde hardwarefabrikanten die een soort MSX-hardware of randapparatuur hebben ontwikkeld.
Tijdschriften.
Naast de vele clubmagazines waren er in Nederland vijf officiële MSX-tijdschriften die in de handel verkrijgbaar waren. Dit waren MSX Gids, MSX Info, MSX Club Magazine, MSX Mozaïk en MSX Computer Magazine. Dit laatste blad besloot zich in latere jaren zowel te richten op MSX als de pc. Door ontevredenheid ging de pc-redactie verder met een nieuw blad onder de naam PC-Active.
Door de krimp van de MSX-markt verdwenen MSX Gids, MSX Info en MSX Mozaïk begin jaren 90 uit de kiosk. De twee overgebleven tijdschriften fuseerden in 1993 tot MSX Computer &amp; Club Magazine (MCCM). Dit (twee)maandelijkse tijdschrift bleef nog bestaan tot najaar 1997.
Ook in andere Europese landen werden meerdere MSX-tijdschriften uitgebracht die exclusief over MSX schreven. Dit zijn onder meer MSX Computing (Engels), MSX Club (Fins), MSX Magazine (Frans), MSX Contakt (Duits), MSX Bruger Bladet (Deens), MSX Computer Magazine (Italiaans), MSX Micro (Portugees), Club Hnostar (Spaans) en MSX Vision (Zweeds). Buiten Europa waren er onder meer MSX-FAN en LOGiN (Japans) en MSX Meeting (Koreaans).
Emulators.
Er worden tal van emulatieprogramma's aangeboden om een MSX-systeem na te bootsen op moderne computers. OpenMSX en blueMSX zijn voorbeelden van open source MSX-emulatoren. In 2005 bracht het bedrijf BAZIX een MSX-emulator uit voor de mobiele telefoon, waardoor deze opeens een breed scala aan spellen kreeg, zoals o.a. de oorspronkelijke versie van "Metal Gear". Ook de Wii-spelcomputer kon via de Virtual Console-onlinedienst MSX-spellen downloaden en weergeven.
De officiële MSX-emulator is MSXPLAYer, en wordt geproduceerd door de MSX Association, een organisatie waar de uitvinder van de MSX-standaard, Kazuhiko Nishi, de voorzitter is. MSXPLAYer is momenteel alleen verkrijgbaar op de Japanse markt. 
De emulator MESS ondersteunt vanaf versie 0.146 ongeveer 90 procent van alle MSX-versies.
Op de website file-hunter.com wordt de online MSX-emulator gebruikt van webmsx.org. Op deze site is het mogelijk om ruim 357 MSX-spellen en programma's op te starten via een browserscherm. De emulator ondersteunt MSX, MSX2, MSX2+ en Turbo R.
Lijst van MSX-emulators.
Opmerking: NLMSX is niet compatibel met de Windows Aero-interface.
MSX Association.
MSX Association is een Japanse organisatie ter bevordering en ondersteuning van de MSX-standaard. Zij beheert alle auteursrechten rondom MSX-platform en verstrekt licenties op de technologie. Ook de rechten van het door Microsoft ontwikkelde MSX BASIC zijn bij haar ondergebracht.

</doc>
<doc id="27441" url="https://nl.wikipedia.org/wiki?curid=27441" title="Titwan">
Titwan



</doc>
<doc id="27442" url="https://nl.wikipedia.org/wiki?curid=27442" title="Tittawen">
Tittawen



</doc>
<doc id="27443" url="https://nl.wikipedia.org/wiki?curid=27443" title="MMBase">
MMBase

MMBase is een contentmanagementsysteem (CMS), met geavanceerde portal-functionaliteit (JSR 168) gericht op het beheer van tekst en multimedia.
Beschrijving.
MMBase biedt beheerstools om tijd- en plaatsonafhankelijk informatie te managen. MMBase is ontwikkeld in Java en is objectgeoriënteerd, waardoor het goed mogelijk is om een informatieobject op veel verschillende plaatsen te gebruiken. Door de scheiding van inhoud en opmaak kan dat hergebruik er op iedere plaats anders uitzien, terwijl de informatie maar één keer in de database aanwezig is. Wijzigingen worden op die manier direct op alle plaatsen waar de informatie wordt gebruikt gelijktijdig doorgevoerd.
Geschiedenis.
De omroepvereniging VPRO begon met de ontwikkeling van MMBase in 1996, voor eigen gebruik. Belangrijk was daarbij dat er aandacht was voor het beheren van multimedia-inhoud (hoewel wordt ontkend dat de "MM" van MMBase voor multimedia staat). Van andere organisaties bleek belangstelling te zijn voor MMBase. De VPRO constateerde dat de ontwikkel- en beheerskosten van de applicatie niet mettertijd afnamen en besloot in 2000 om MMBase als open source onder de Mozilla Public License te publiceren.
Kort daarna werd MMBase door o.a. de Evangelische Omroep en de gemeente Amsterdam in gebruik genomen. In 2002 nam Radio 538, na een grondig aanbestedingsproces waaraan vijf internetbureaus met ieder een eigen, gesloten CMS deelnamen, MMBase in gebruik voor de (toen) nieuwe website. Dit was een doorbraak: voor het eerst werd MMBase gebruikt door een commerciële omroep. MMBase werd later ook ingezet door Vodafone, Kennisnet, Pinkpop en Natuurmonumenten.
Kenmerken.
MMBase werkt op basis van objecten. Objecten zijn informatie-eenheden die goed herbruikbaar zijn. Bovendien is het mogelijk om tussen objecten allerlei relaties te leggen. Dat maakt het makkelijk om bijvoorbeeld de gegevens van een artiest te koppelen aan diens liedjes, albums, optredens, interviews, het platenlabel, andere artiesten van dat label, enzovoorts. Ieder object is maar eenmaal in de database aanwezig. Wijzigt het object (platenlabel), dan wordt deze wijziging op alle plaatsen waar het object gebruikt wordt gelijktijdig doorgevoerd. Dit principe wordt ook wel beschreven als "write once, publish many".
Toepassing.
MMBase is bedoeld voor middelgrote tot grote organisaties. Het is geen out-of-the-boxconcept. 
Belangrijk is het vermijden van (grote) afhankelijkheden. Het gebruik van MMBase legt geen restricties op voor het gebruikte besturingssysteem, de gebruikte database en de aanbieder van eventueel noodzakelijke onderhoudscontracten.
MMBase heeft tevens de basis gevormd voor de elektronische leeromgeving Didactor, ook open source. Hierbij wordt MMBase als toolbox gebruikt en niet als kant-en-klaar CMS.
Stichting MMBase.
In 2002 is de Stichting MMBase opgericht, met als doel de gebruikers, commerciële dienstverleners en ontwikkelaars een platform te bieden voor overleg en de gemeenschap te ondersteunen. De stichting bewaakt de belangen van het opensourceproject en geeft voorlichting over het gebruik van MMBase en opensourcesoftware. Onder de hoede van een stichting coördineert een technisch comité bestaande uit vertegenwoordigers van de verschillende bloedgroepen de doorontwikkeling. Directeur van de stichting is Jo Lahaye.

</doc>
<doc id="27444" url="https://nl.wikipedia.org/wiki?curid=27444" title="Metonymie">
Metonymie

Metonymie of "naamsverwisseling" (&lt; Oudgrieks μετωνυμία, "metonumía" &lt; μετά, "samen met", en ὄνoμα, "naam") is, naast de metafoor, de belangrijkste vorm van beeldspraak. Bij het gebruik van beeldspraak wordt het feitelijk bedoelde begrip, de "referent", indirect aangeduid door een ander, met deze referent als verwant ervaren begrip: het "beeld". Bij metaforen gebeurt het samenvallen van beeld en referent vanuit een zuiver mentaal ervaren overeenkomst, bij een metoniem gebeurt dit vanuit een waarneembare relatie (contiguïteit) in de werkelijkheid.
In het eerste voorbeeld hieronder, 'even de neuzen tellen', is het woord 'neuzen' het gebruikte beeld, en het woord 'personen' de referent. In 'België won van Duitsland', zijn 'België' en 'Duitsland' de gebruikte beelden voor de referenten 'het Belgische elftal' en 'het Duitse elftal'. 
Het gebruik van nieuwe metonymieën (en metaforen) leidt tot polysemie: een reeds bestaand woord krijgt er een betekenisnuance bij. 
Voorbeelden.
De meest gebruikte metonymieën in het Nederlands zijn:
Toepassingen.
Metonymie kent verschillende specifieke toepassingen, bijvoorbeeld in de cognitieve taalkunde. Hier kan metonymie bijvoorbeeld de vorm hebben van het identificeren van iets gecompliceerds aan de hand van één enkel kenmerk. Dit is tevens een van de basiskenmerken van cognitie; iets wat snel in het oog springt of gemakkelijk te identificeren is, wordt gebruikt als basis om het grotere geheel waar het bijhoort of deel van uitmaakt te identificeren. Metonymie hangt daarnaast samen met andere rudimentaire cognitieve processen, verschijnselen en objecten die aan taalgebruik ten grondslag liggen, zoals de associatie van "zweet" en "zweten" met "zwaar werk".
Ook in de retorica en de literatuur wordt veel gebruikgemaakt van metonymieën.
Metonymie en synecdoche.
Synecdoche wordt ook vaak gezien als een vorm van metonymie, maar is volgens sommige taalkundigen toch niet hetzelfde. Bij synecdoche vormt namelijk datgene wat als beeld wordt gebruikt een wezenlijke component van de originele referent (zoals in "alle neuzen tellen"), of andersom. Bij andere vormen van metonymie is hiervan in het geheel geen sprake, en wordt de vergelijking puur gemaakt op basis van een of andere relatie.

</doc>
<doc id="27446" url="https://nl.wikipedia.org/wiki?curid=27446" title="Allegorie (letterkunde)">
Allegorie (letterkunde)

Een allegorie in de literatuur is een gedicht of verhaal dat in zijn geheel symbool staat voor iets anders. Dit komt neer op een uitgesponnen metafoor die door het gehele werk heen wordt volgehouden, zonder dat het origineel (hetgene dat eigenlijk bedoeld wordt) bij naam wordt genoemd, behalve als het een personificatie betreft. Dit kan over abstracte begrippen gaan, maar ook over de samenleving en de politiek.
Oorsprong van het woord.
Het woord allegorie is de vernederlandsing van het Griekse ἀλληγορία (allegoría). De Griekse filosoof Cleanthes van Assos, lid van de Stoa, gebruikte als eerste de term "allegorikos."
Voorbeelden.
Bekende allegorieën zijn:
In een allegorie worden abstracte begrippen voorgesteld als personen (Jaloezie, Dood, Deugd enz.); dan is het tevens een personificatie. 
In de middeleeuwen was de allegorie vooral didactisch van aard: men kon zich de begrippen als personen voorstellen en ze aldus beter doorgronden. 
Ook in de beeldende kunst komt de allegorie voor.
Christendom.
Er is een verschil tussen allegorische gedeelten in de Bijbel (zoals bijvoorbeeld de fabel van Jotam en de gelijkenissen van Jezus) en de allegorische uitleg van historische gedeelten. Sommige gedeelten in de Bijbel zijn niet bedoeld als geschiedschrijving of geschikt voor een letterlijke interpretatie. Met name in de Vroege Kerk werd het Oude Testament allegorisch uitgelegd. Ook geschiedschrijving werd historisch uitgelegd. Voorbeelden zijn de uitleg van de geschiedenis waarbij de verspieders bij de hoer Rachab in Jericho komen en zij hen laat ontsnappen via een rood touw. Een allegorische verklaring is dat alle mensen gered worden door te geloven in het rode bloed van Christus. Het probleem dat men hier tegenwoordig steeds meer bij heeft is dat het geen recht doet aan de oorspronkelijke bedoeling van de auteur. Daarnaast wordt de liefde die beschreven staat in het bijbelboek Hooglied vaak uitgelegd als de liefde van Christus voor zijn gemeente. 
Al voor het christendom ontstond, legden Joden in Alexandrië de Bijbel allegorisch uit. De vroege christenen namen deze Bijbeluitleg gedeeltelijk over, onder andere ter verdediging van het christelijk geloof en de autoriteit van het Oude Testament als behorend tot de christelijke canon tegen Marcion, de gnostici en de niet-christelijke Joden. Origines kende een drievoudige schriftzin, analoog aan het menselijk lichaam: Het lichaam is de literaire zin van de tekst, de ziel is de morele zin van de tekst en de geest is de geestelijke zin van de tekst. Augustinus voegde later een vierde schriftzin toe: de eschatologische. 
Ook de schrijvers van het Nieuwe Testament kenden allegorie. Een allegorische Bijbeluitleg vinden we hier en daar in het Nieuwe Testament, bijvoorbeeld in 1 Korintiërs 10:4.

</doc>
<doc id="27447" url="https://nl.wikipedia.org/wiki?curid=27447" title="Hertog">
Hertog

Hertog, vrouwelijk hertogin, is een hoge adellijke titel, maar kan soms ook een (lagere) vorstelijke titel zijn, maar niet noodzakelijk met groot territoriaal belang.
Geschiedenis.
Oorspronkelijk was een hertog (Lat. "dux") een Germaanse legeraanvoerder (van "heir", Oudgermaans "harja" = 'leger' + "tugan" = 'trekken') die (tijdelijk) werd aangeduid om de koninklijke heerban aan te voeren. Ook in de Frankische tijd komen we deze titel tegen. Een hertog is van dan af de militaire bestuurder, die als taak heeft de beveiliging en de integriteit van een bepaald gebied te verzorgen. Geleidelijk aan werden deze territoriale hertogdommen een ambtsleen ("beneficium"), waarbij koninklijke hoedanigheden werden gedelegeerd aan de titeldrager. Vanaf de 10e eeuw begint de titel erfelijkheidskenmerken te vertonen, onder meer doordat het ambt vaak binnen één stamgeslacht verankerd bleef. Het eindbeslissingsrecht bij de toekenning berustte steeds bij de Duitse koning.
Vanaf de 16e eeuw werd de titel hertog ten persoonlijke titel ook gegund aan veldheren en hoge dignitarissen. Hoewel de titel steeds gekoppeld was aan een geheel van heerlijkheden en grondbezit, was hij toen al ontdaan van vrijwel alle territoriale en juridische gezag. De traditioneel gezaghebbende hertogtitels (Brabant, Luxemburg, Gelre, ...) bleven in het Habsburgse rijk bovendien aan de kroon.
Sommige hertogdommen zijn later verheven tot koninkrijken (bijvoorbeeld koninkrijk Pruisen, koninkrijk Saksen en koninkrijk Beieren).
Hertogdommen in Europa.
In België wordt de troonopvolger zo het de koning behaagt de dynastieke titel van hertog van Brabant toegewezen. De titel wordt ook nog gevoerd in een zestal hertogelijke huizen: zie Belgische adel.
In het Verenigd Koninkrijk hebben de graafschappen een omvang vergelijkbaar met de continentale hertogdommen. De titel van hertog ("Duke") bestaat er nochtans, en heeft nog steeds veel aanzien. Bekende bestaande erfelijke hertogdommen zijn die van Argyll, Wellington, Westminster, Marlborough en Montrose. Daarnaast voert het huis Windsor een aantal dynastieke titels zoals hertog van Edinburgh en hertog van York. Wordt de troonopvolger automatisch de dynastieke titels van hertog van Cornwall en hertog van Rothesay toegewezen.
Frankrijk telt een groot aantal hertogelijke families. De hertogen hebben voorrang op de, oorspronkelijk niet Franse, titel van de prinsen. Tijdens de Franse Revolutie werden vele hertogelijke families verdreven uit hun kastelen en verschillende hertogen werden vermoord.
Luxemburg is nog steeds een groothertogdom.
Na afscheiding van België komt de hertogtitel in de Nederlandse adel niet meer voor. Uitzondering is echter de titel "hertog van Limburg", die het staatshoofd tot 1948 nog voerde. Zie ook hertogdom Limburg (1839-1866).
In Spanje zijn er verschillende oude hertogelijke huizen, zie: Spaanse Grandeza.
In Zweden worden de prinsen en prinsessen, zo het de koning behaagt, de dynastieke titels van hertog of hertogin toegewezen. Bijvoorbeeld is de huidige kroonprinses hertogin van Västergötland.
Rangkroon in België en Nederland.
Bij besluit van koning Willem I der Nederlanden in 1817 werd de "rangkroon" die hertogen boven hun familiewapen mochten plaatsen, beschreven als een muts van scharlaken fluweel, met een gouden bol op de top, waaruit een vlam van hetzelfde metaal oprijst. Deze muts rust op een gouden ring met edelstenen, die twee parels op gouden punten en drie bladeren of zogenaamde fleurons draagt. In Nederland en België zijn wapens met daarboven een dergelijke kroon dus te herkennen als die van een hertog. Adellijke prinsen bedienen zich verder van eenzelfde kroon als de hertogen, doch de ring heeft vijf bladeren en geen parels.

</doc>
<doc id="27450" url="https://nl.wikipedia.org/wiki?curid=27450" title="Egeische Zee">
Egeische Zee



</doc>
<doc id="27452" url="https://nl.wikipedia.org/wiki?curid=27452" title="Engelse hoorn">
Engelse hoorn



</doc>
<doc id="27453" url="https://nl.wikipedia.org/wiki?curid=27453" title="Frits Philips">
Frits Philips

Frederik Jacques (Frits) Philips (Eindhoven, 16 april 1905 – aldaar, 5 december 2005) was een Nederlands industrieel. Hij was de vijfde bestuursvoorzitter van het elektronicaconcern Philips.
Levensloop.
Vroege jaren.
Frits Philips werd geboren te Eindhoven als enige zoon van Anton Philips en Anna de Jongh, dochter van de Rotterdammer Gerrit Johannes de Jongh. Hij had een oudere zus (Annetje) en een jongere zus (Jetty). Hij zat op basisschool Reigerlaan en daarna studeerde hij van 1923 tot 1929 aan de Technische Hogeschool Delft waar hij afstudeerde als werktuigbouwkundig ingenieur. Hij trad op 4 juli 1929 in het huwelijk met jkvr. Sylvia van Lennep (1905-1992), telg uit het geslacht Van Lennep en zij werden de ouders van zeven kinderen.
Op 18 oktober 1935 werd Frits Philips onderdirecteur en lid van de directie. Toen gedurende de Tweede Wereldoorlog de top van het concern (zijn zwager Frans Otten en Anton Philips) naar Engeland uitweek en later naar de VS, bleef Frits Philips in Nederland. Van 30 mei 1943 tot 20 september 1943 was hij opgesloten in het concentratiekamp Vught. Hij slaagde erin een deel van zijn Joodse personeel te behoeden voor deportatie, en werd hiervoor op 11 januari 1996 onderscheiden door Yad Vashem. In 1961 volgde hij zwager Frans Otten, getrouwd met Annetje Philips, op als president van het concern en in 1971 werd hij opgevolgd door zijn zwager Henk van Riemsdijk getrouwd met Jetty Philips.
Rol bij verenigingen en PSV.
De vijfjarige Frits Philips verrichtte op zondag 15 januari 1911 de aftrap van de eerste wedstrijd van het Philips Elftal, de voorloper van PSV Eindhoven. Dit gebeurde op dezelfde plek als waar nu het Philips Stadion staat. Hij bleef zijn hele leven een actief supporter van de club. In zijn jeugd was hij welp en verkenner. Aan zijn actieve scoutingleven had hij de allerplezierigste herinneringen en hij zette zich altijd in voor de beweging, vooral voor "Scouting Wielewaal", die sinds 1947 een blokhut heeft op zijn landgoed. Hij bracht op hogere leeftijd regelmatig bezoekjes aan de blokhut. Verder werd hij in 1938 voorzitter van de Eindhovense Aero Club, tegenwoordig opgedeeld in EAC-m en EAC-zc, die hij in 1932 mede-opgericht had als Noord-Brabantsche Aero Club (NBAC).
Hij was zeer populair bij de verenigingen en hoewel er geen andere Philips meer in het bedrijf was, werd hij nog steeds aangesproken met "meneer Frits".
De viering van honderdste verjaardag.
Ter gelegenheid van zijn honderdste verjaardag vonden in 2005 in zijn geboortestad diverse festiviteiten plaats. Er werd een penning uitgebracht met de beeltenis van "meneer Frits" en het Eindhovens Dagblad maakte voor deze gelegenheid een speciale bewaareditie. Ook eerde de stichting Lichtjesroute hem dat jaar door een lichtraamwerk met een afbeelding van hem (foto onder rechts) in de route te plaatsen.
Frits was zo'n 100 jaar, samen met Philips en de gloeilamp, het boegbeeld van Eindhoven. Onofficieel werd hij vaak 'de koning van Eindhoven' genoemd. Op 14 april 2007 werd op de markt in Eindhoven een standbeeld van Frits Philips onthuld, de maker ervan is Kees Verkade.
Overlijden.
Tijdens een wandeling op zijn landgoed op zaterdag 12 november 2005, de dag waarop zijn zwager Henk van Riemsdijk werd begraven, struikelde Philips en gleed hij uit, waarbij hij ten val kwam en een rugwervel brak. Als gevolg hiervan, en van een bijkomende longontsteking, overleed hij op 5 december om 23.43 uur op 100-jarige leeftijd thuis op zijn landgoed De Wielewaal. Na een tocht door het centrum van Eindhoven, waarbij duizenden mensen aanwezig waren, werd hij op 12 december begraven op Algemene Begraafplaats "Oude Toren", bij zijn echtgenote.
Onderscheidingen.
In 1971 werd, in een samenwerking tussen het bedrijf en IEEE, de "Frederik Philips Award" ingesteld, die jaarlijks wordt toegekend aan personen die zich verdienstelijk maakten in het management van onderzoek en ontwikkeling leidend tot effectieve innovatie in de elektrotechnische of elektronische industrie. Frits Philips mocht de eerste prijs in 1971 zelf in ontvangst nemen.
In 1976 kreeg Frits Philips voor zijn verdiensten in de economie een eredoctoraat van de Katholieke Universiteit Leuven en een Eredoctoraat van de China Academy in Taipei. Hij mocht zich daarna Dr. h.c. Frits Philips noemen. In 1982 werd hem het "International Executive of the Year Award" toegekend door de Brigham Young University School of Management in Provo (Utah, VS).
Hij werd door de Nederlandse Regering benoemd tot Grootofficier in de Orde van Oranje-Nassau en Ridder in de Orde van de Nederlandse Leeuw. Het Vaticaan eerde hem met het Commandeurschap in de Orde van de Heilige Gregorius de Grote voor degenen die zich internationaal of nationaal bijzonder verdienstelijk hebben gemaakt voor kerk en maatschappij. Israël eerde Frits Philips met de Yad Vashemmedaille van een Rechtvaardige onder de Volkeren voor zijn inzet voor het Joodse Volk tijdens de Tweede Wereldoorlog. Spanje verleende hem het Grootkruis in de Orde van Verdienste. De Franse President benoemde hem tot Officier in het Legioen van Eer. Koningin Beatrix decoreerde hem met de zelden verleende Eremedaille voor Voortvarendheid en Vernuft verbonden aan de Huisorde van Oranje.
Frits Philips was ereburger van de stad Eindhoven, waar sinds 1995 het Muziekgebouw Frits Philips Eindhoven naar hem genoemd is, en van de stad Hasselt in Belgisch Limburg, waar tijdens zijn presidentschap de grootste Philips-vestiging ter wereld buiten Eindhoven tot stand kwam.
De collectie Philips.
Een deel van de grote kunstverzameling van het echtpaar Philips werd op 4 en 5 december 2006 door het veilinghuis Sotheby’s in het Evoluon in Eindhoven geveild. In de veilingcatalogus is een voorwoord opgenomen: 'Herinneringen aan mijn vader' door Digna Hintzen-Philips, oudste dochter van Frits Philips. Zij memoreert de verzamelpassie van haar vader en de persoonlijke vriendschap die Frits Philips onderhield met de kunstschilders Sierk Schröder, Kees Bol en Henri Bol. De veiling heeft 5,7 miljoen euro opgebracht. De bijzondere verzameling tinnen voorwerpen, waarvan sommige uit de middeleeuwen stamden, trok veel belangstelling. Een jongere gildekan van het Voerliedengilde, toegeschreven aan Engelbertus Moorrees, meester in Nijmegen, met jaarletter 1781, werd verkocht voor 36.000 euro. Er was een grote collectie Delftse tegels, van het zilver werd een set van vier zilveren kandelaars door Dirk ten Brink met keuren van Amsterdam uit 1718 voor 108.000 euro geveild. Een paneel met afbeelding van een tronende Maria met kind en een engel door de "Meester van Saint Ildefonso", in Nederland ook wel de "Meester van het Verbeeck Drieluik" genoemd, werd voor 258.400 euro aan een Amerikaanse kunsthandel gegund. Onder de Nederlandse schilderijen viel een 19e-eeuws schilderij van een Schaapherder met zijn kudde door Anton Mauve op. Een paar zeldzame globes die door Vincenzo Coronelli rond 1696 waren vervaardigd brachten 117.000 euro op. Verder werden een polychroom aardewerken relikwiedoosje uit Limoges, tuinbeelden, juwelen, boeken en ruim 300 memorabilia geveild.

</doc>
<doc id="27454" url="https://nl.wikipedia.org/wiki?curid=27454" title="Compressiealgoritme">
Compressiealgoritme

Een compressiealgoritme is een algoritme dat gebruikt wordt voor datacompressie. Het is te verdelen in verliesvrije ("lossless") en niet-verliesvrije ("lossy") algoritmen.
Uit een met een verliesvrij algoritme gecomprimeerd bestand kan het originele bestand weer identiek gedecomprimeerd ('geëxpandeerd') worden; er gaat daarbij niets aan informatie verloren. Voorbeelden hiervan zijn LZW-compressie en Deflate.
In tegenstelling tot een algoritme zonder kwaliteitsverlies, gooit een algoritme met verlies informatie weg. De informatie die bij compressie met verlies wordt weggegooid, is idealiter niet zichtbaar (bij plaatjes: JPEG) of hoorbaar (bij muziek: MP3, ogg). Vaak geldt echter: hoe groter de compressie, hoe meer kwaliteitsverlies. Maar ook: hoe beter het algoritme, hoe groter de compressie kan zijn met hetzelfde verlies aan kwaliteit.

</doc>
<doc id="27455" url="https://nl.wikipedia.org/wiki?curid=27455" title="Marketingmix">
Marketingmix

De marketingmix, soms marketinginstrumentenmix genoemd, is de combinatie van instrumenten die een organisatie kan gebruiken voor het invullen van haar marketingstrategie. Het gebruik van elk van deze instrumenten en hun onderlinge wisselwerking is onder andere afhankelijk van de doelstellingen, de markt, de doelgroep en de concurrentie. Oorspronkelijk onderscheidde men vier marketinginstrumenten, later is dit aantal uitgebreid om aan vermeende tekortkomingen tegemoet te komen of om nadruk te leggen op nieuwe inzichten. 
Het optimaliseren van de marketingmix wordt vaak gezien als voornaamste verantwoordelijkheid van de marketingfunctie in een organisatie. Door de juiste combinatie van de vier (of meer) P's te vinden kunnen marketeers de effectiviteit en bedrijfsresultaten verbeteren. Kleine veranderingen in de marketingmix worden doorgaans als tactische activiteiten betiteld. Grote veranderingen in een of meer van de P's kan vaak als strategische activiteit beschouwd worden.
Definitie.
De marketingmix is de strategische combinatie van, en onderlinge afstemming tussen, de instrumenten die een onderneming ter beschikking heeft om de markt waarop zij actief is te bewerken.
Oorsprong.
Het begrip marketingmix zelf is terug te voeren op een publicatie van Neil Borden in 1964. Borden gebruikte de term echter al in 1949. Hij zou deze bedacht hebben tijdens het lezen van de metafoor van James Culliton van de zakenman als kok:
De bekendste invulling van dit concept komt voor rekening van Jerome McCarthy. Hij stelt dat marketeers in essentie vier variabelen of ingrediënten kunnen gebruiken bij het opstellen van een marketingplan. Deze variabelen zijn prijs, promotie, product en plaats, vaak de 4Ps genoemd.
Op lange termijn zijn al deze vier elementen te beïnvloeden, maar op de korte termijn zijn vooral product en plaats (ook wel distributiekanaal) moeilijk te beïnvloeden. Daarom worden marketeers op korte termijn gedwongen zich te beperken tot de helft van hun instrumentarium en wordt tevens het belang van strategisch langetermijnplannen duidelijk, omdat slechts op lange termijn het product of het distributiekanaal aan te passen is.
Originele mixinstrumenten (de 4p's).
De originele 4Ps zijn vooral relevant in de consumentengoederen marketing, zoals supermarktproducten of duurzame goederen als witgoed of auto's. Het originele marketingmix model werd in het Engels opgesteld. Doordat de Engelse termen (product, price, place en promotion) in veel talen ook door woorden beginnend met de letter P te vertalen zijn, is het 4P-model ook buiten het Engelse taalgebied verspreid geraakt.
Product.
De eerste P staat voor product, soms ook de productmix genoemd. Het betreft hier naast fysieke producten ook diensten. Soms wordt product ook weer nader gesplitst in:
In termen van de marketingmix geldt dat het product op korte termijn relatief vast staat. Wijzigingen van verpakking of nieuwe innovaties die het product veranderen kosten tijd en geld.
Prijs.
De prijs is voor zowel leverancier als consument een belangrijke factor en wordt over het algemeen bepaald door de verhouding tussen vraag en aanbod. Het is in de meeste productcategorieën ook een erg snel te veranderen factor en daardoor een veel gebruikt marketingmix-instrument. Wel gaan hier soms kosten mee gepaard (in de micro-economie ook wel menukosten genoemd, naar analogie van het moeten wijzigen van de menukaart om een prijsstijging door te voeren). 
Ter illustratie: als een frisdrank in de supermarkt gekocht wordt in de vorm van een 1,5 literfles of op een terras in de vorm van een individueel glas, dan geldt:
Plaats.
De P van plaats omvat zowel de locatie waar de consument het product verkrijgt als het (type) distributiekanaal. Te denken valt aan directe distributie direct van leverancier aan de eindgebruiker (denk bijvoorbeeld aan verzekeringsmaatschappijen, outletstores en verkoop via internet). Bij indirecte distributie zitten er tussen de fabrikant en de consument een aantal schakels, zoals groothandels en detailhandels.
Promotie.
Onder promotie valt de communicatie van een bedrijf gericht op het stimuleren van de verkoop. Enkele activiteiten die onder de promotie-mix geschaard kunnen worden zijn:
Uitbreidingen op het originele model.
Het originele 4P model van McCarthy is vele malen uitgebreid en aangepast. Veel van deze uitbreidingen kunnen met een ruime interpretatie van de oorspronkelijke 4Ps ook onder dat model gelezen worden. Toch kiezen zowel wetenschappers, de makers van leerboeken en vooral adviesbureaus ervoor om uitbreidingen in de vorm van aparte marketingmixfactor te benoemen. Meestal ligt de oorzaak erin dat er behoefte bestaat om specifiek aandacht aan een (deel)aspect te besteden.
Personeel (people).
De kwaliteit van het personeel kan essentieel zijn bij de beleving van het productaanbod. Niet alleen is personeel essentieel als visitekaartje, maar ook in de vorm van verkopers of (after sales) service medewerkers vormen zijn een doorslaggevende factor voor uiteindelijke klanttevredenheid. 
De P van people komt onder andere voor in het zeven P model van Booms en Bitner (1981). Hiermee willen zij vooral wijzen op het belang van mensen in alle overige marketingmix-instrumenten.
Periferie (peripheral clues).
De derde uitbreiding van Booms en Bitner betreft de periferie (door hen in het Engels "physical evidence" of "peripheral clues" genoemd). Hiermee worden omgevingsfactoren bedoeld zoals buurt waar het bedrijf gevestigd is of de locatie waar de dienst verricht wordt. Advocatenkantoren en marketingadviesbureaus maken hier bijvoorbeeld actief gebruik van door zich in luxe grachtenpanden te vestigen, maar in principe ondervindt iedere onderneming voordeel of hinder van de omgeving waarin zij zich bevindt.
Pak (packaging).
Hoewel het pak of verpakking waarin een product zit als een onderdeel van dit product beschouwd kan worden, is het voor sommige typen producten (vooral supermarktproducten) een van de belangrijkste instrumenten om de eigen propositie tot uiting te brengen. Schapimpact, logistieke optimalisatie en zelfs kwaliteitsperceptie zijn allemaal afhankelijk van de keuze van de verpakking. Om die reden wordt deze 'P' ook wel apart genoemd.
De P van packaging werd al gebruikt door Borden in het 12 instrumentenmodel dat hij kort na het verschijnen van het 4P model van McCarthy publiceerde.
Partners.
Door de toegenomen belangstelling voor partnerschappen en samenwerkingen over de gehele bedrijfskolom bestaat de behoefte om ook de P van partners aan het model toe te voegen. Vooral de deconglomeratie van de jaren 80 en 90, en de toenamen van activiteiten als co-branding en Ingrediënt-branding hebben het belang van partnerschappen vergroot.
Presentatie.
De P van presentatie wordt soms gebruikt om het belang van imago of de manier waarop de onderneming zich presenteert aan te geven. Een sterk imago kan de keuze voor een bepaald product of merk gunstig beïnvloeden. Een bedrijf dat zich professioneel presenteert scoort beter dan een bedrijf dat zich er gemakkelijk vanaf maakt. Een goede uitstraling wekt vertrouwen en vertrouwen trekt klanten aan. Daarom doen bedrijven er verstandig aan zich goed te presenteren. Een goede presentatie komt in alle facetten van de marketingmix terug.
Proces.
Een andere uitbreiding door Booms en Bitner betreft die met de P van proces. Deze toevoeging kwam tot stand om aan te geven dat diensten anders dan fysieke producten beleefd worden. Het product wordt anders ervaren dan een proces vanaf het moment van aankoop.
Physical evidence.
Omdat voor diensten geldt dat de kwaliteit hiervan vooraf niet precies vast staat wordt door sommigen gesteld dat de marketingfunctie "fysiek bewijs" van de kwaliteit van de dienst moet leveren. Door vooraf helderheid te verschaffen omtrent de kwaliteit van de dienstverlening, neemt het risico voor nieuwe kopers af. Voorbeelden van deze soort fysiek bewijs betreft dan case-studies en testimonials van eerdere gebruikers van de dienst.
Kritiekpunten.
Er is zowel kritiek op het concept van marketingmix in het algemeen als op McCarthy's specifieke invulling daarvan.
Daarnaast is er ook specifieke kritiek op McCarthy's model:
Alternatieven voor McCarthy's model.
Naast de uitbreidingen in de vorm van extra Ps bestaan er ook enkele alternatieve marketingmix modellen die in meer of mindere mate aan de hierboven genoemde kritiekpunten tegemoet zouden komen. 
De parallelle C's.
Robert Lauterborn stelt dat elk van de vier oorspronkelijke P-variabelen gezien moeten worden vanuit een consumentenperspectief. De gedachte hierachter is dat marketing zich heeft ontwikkeld van een techniek om een product (P) aan de man te brengen tot een filosofie om de klant ('customer', C) voor zich te winnen en aan zich te binden. De oude P's passen bij vooral bij een productiebedrijf (P), de moderne C's bij een meer klantgerichte organisatie, die zichzelf door de ogen van de klant bekijkt. 
Deze transformatie wil hij bereiken door de omzetting van het 4P-model naar een 4C-model: 
Model van Borden.
Kort na het verschijnen van het 4P-model, ontwikkelde Borden een model met twaalf beslissingvariabelen. Het betreft hier: product planning, prijsbeleid, merkbeleid, distributiekanalen, persoonlijke verkoop, advertising, promoties, verpakking, presentatie, (aanvullende) dienstverlening, fysieke afhandeling en fact-finding.
Model van Frey.
Daarnaast ontwikkelde Albert Frey een indeling van marketing-variabelen in twee categorieën: aanbod (wat) en proces (hoe) variabelen. De aanbod-variabelen bestaan uit product, dienstverlening, verpakking, merk, en prijs. De "proces" of "methode" variabelen beslaan advertising, promotie, verkooppromotie, persoonlijke verkoop, publiciteit, distributiekanalen, marketingonderzoek, strategiebepaling en productontwikkeling.
Model met de 4 S-en.
Door de online ontwikkelingen in de afgelopen decennia, is een aanvulling op het 4P-model gewenst. Met name de aspecten op gebied van eCommerce worden door het model, dat in de 50’er jaren van de vorige eeuw werd gelanceerd, niet behandeld. Daarom zijn de 4 S-en als aanvulling ontwikkeld. Ronald Faas en Dominic Heselmans publiceerden het concept - waarin wordt ingegaan op het belang van de juiste Service, Security, Simplicity en Supply Chain - via toonaangevende media.

</doc>
<doc id="27456" url="https://nl.wikipedia.org/wiki?curid=27456" title="Odiliapeel">
Odiliapeel

Odiliapeel (Brabants: "De Piejel") is een kerkdorp in de Nederlandse gemeente Maashorst. Het dorp telde op inwoners.
Achtergrond/historie.
Het dorp werd gesticht in 1922 en is ontstaan als een ontginningsdorp waar, zoals veel in de Peelstreek, turf werd gestoken. In de begintijd had het nog de naam Terraveen.
De herdoping van Terraveen in Odiliapeel is een gevolg van de kerkelijke organisatie van de zielzorg voor het nieuwe dorp. Terravener Bertus Coppens was een goede bekende van Hannes Donkers van de Hulstheuvel in Uden, en deze laatste had een broer bij de Kruisheren in Uden, Tinusbruur. En zo ging de zielzorg in Terraveen naar de Kruisheren. De Kruisheren hebben in Odiliapeel een rectoraat gesticht en een kerk gebouwd.
De beschermheilige van de Kruisheren is de heilige Odilia van Keulen, en dus werd zij patrones van de nieuwe dorpsgemeenschap. Op 5 mei 1930 besloot de gemeenteraad dat het nieuw ontgonnen gebied de naam Odiliapeel kreeg.
Natuur en landschap.
Odiliapeel ligt te midden van Peelontginningen, waaraan het dorp ook zijn ontstaan heeft te danken. Hier wordt veelal de intensieve veehouderij beoefend. Ten zuiden van het dorp strekt zich echter een fraai bos uit van 130 ha, dat bekendstaat als "Boscomplex Odiliapeel" en dat eigendom is van de gemeente Uden. Het is een gemengd ontginningsbos waarin men een enkele beuken- en eikenlanen kan aantreffen en waarin een aantal wandelingen zijn uitgezet.
In het bos zijn ook nog overblijfselen van de activiteiten van de Duitsers die in de buurt een vliegveld hadden, de tegenwoordige Vliegbasis Volkel die zich onmiddellijk ten noorden van het dorp bevindt.
Activiteiten.
Jaarlijks wordt er de Schapendag gehouden, dit is een grote braderie waar elke keer weer veel mensen op af komen.
Op de braderie kunnen bezoekers zien hoe schapen beoordeeld en geschoren worden. Ook worden volop oude beroepen gedemonstreerd, zoals het schaapscheren, het wolspinnen, pottenbakken en rietvlechten.
Trivia.
Tijdens de carnavalstijd heet Odiliapeel "Schaopenwaesersland" en de inwoners zijn 'schaopenwaesers' (schapenwassers) en 'schaopenwaeserinnekes'.
De ereleden van de lokale carnavalsvereniging hebben een standbeeld aangeboden aan de carnavalsvereniging. Het beeld, 'de schaopenwaeser' is gemaakt door Gerrit Jacobs, en is te bezichtigen op het Terraveenplein, bij de kiosk.

</doc>
<doc id="27457" url="https://nl.wikipedia.org/wiki?curid=27457" title="Dienst Domeinen">
Dienst Domeinen

Domeinen Roerende Zaken is het verkoopkantoor van de roerende eigendommen van de Nederlandse staat. Het is een onderdeel van het Ministerie van Financiën. Deze verkopen van de Staat worden door haar afgewikkeld, conform de Comptabiliteitswet 2016. 
Geschiedenis.
Domeinen Roerende Zaken is een deel van wat vroeger heette Directie der Domeinen, met regionale inspecties, daarna Dienst der Domeinen en nu Domeinen Roerende Zaken. De Dienst der Domeinen omvatte oorspronkelijk ook het beheer en de verkoop van onroerende zaken en was per 1 januari 2006 opgesplitst in een Onroerende Zaken (OZ) en een Roerende Zaken (RZ) poot. Per 1 juli 2009 is de naam van de Dienst Domeinen Onroerende Zaken veranderd in die van Rijksvastgoed- en Ontwikkelingsbedrijf (RVOB), zie aldaar.
De naam Domeinen wordt alleen nog maar gebruikt door die van Roerende Zaken (verkoop losse goederen). Er wordt de bedenkers van de nieuwe naam een gebrek aan historisch besef verweten. Het begrip domeinen was vroeger juist de aanduiding voor het beheer van met name de onroerende goederen en andere oude rechten van de staat, vaak afkomstig uit oude grafelijke en geestelijke goederencomplexen. Het RVOB is daar de rechtstreekse nazaat van en de oude naam duidde op een bestaansgeschiedenis van omstreeks een millennium.
Domeinen Roerende Zaken.
Regelmatig worden er bij Domeinen RZ veilingen gehouden van in beslag genomen goederen en van tweedehands overheidsgoederen, waaronder ook voertuigen. Hieronder vallen bijvoorbeeld ook voertuigen afkomstig van AFNorth. De goederen worden verkocht zonder garantie en zonder dat men ze van tevoren mag proberen; slechts bekijken is toegestaan. 

</doc>
<doc id="27458" url="https://nl.wikipedia.org/wiki?curid=27458" title="Volkel">
Volkel

Volkel is een kerkdorp in de gemeente Maashorst in de Nederlandse provincie Noord-Brabant, gelegen in de Peelrand. Het dorp heeft inwoners ().
Het dorp is vooral bekend om de gelijknamige militaire vliegbasis (Volkel) van de Koninklijke Luchtmacht en het nabijgelegen recreatiepark BillyBird Park Hemelrijk.
Hoewel er verschillende spellingen zijn overgeleverd (en oudere inwoners de naam nog wel uitspreken als Volker), is de meest waarschijnlijke verklaring voor de naam Volkel die van “het bos van Fulco”. De slot-l is een relict van het achtervoegsel “-loo”, dat “bos” betekent. Volke zou dan een variant van de mansnaam Fulco zijn.
Vliegbasis Volkel.
In 1940, aan het begin van de Tweede Wereldoorlog begonnen de Duitsers met de aanleg van een vliegveld bij Odiliapeel. Het werd een zogeheten 'Nachtlandeplatz' waar de jachtvliegtuigen van de toenmalige bezetter gestationeerd werden. De plek was strategisch gekozen: ten zuiden van de grote rivieren. Immers, de geallieerde bommenwerpers, die veelal 's nachts overkwamen, op weg naar het Ruhrgebied, namen boven het verduisterde Nederland de grote rivieren als leidraad.
Op de locatie van de huidige Vliegbasis Volkel werd oorspronkelijk door de Duitse bezetters een bakstenen landingsbaan aangelegd. Deze na de Tweede Wereldoorlog achtergelaten 'Fliegerhorst' zorgde later voor het op de kaart zetten van Volkel en het uitgroeien van en verder ontwikkelen van de gemeente Uden. Het terrein werd in 1949 ingericht voor de basisopleiding en de onderofficiersopleiding van het Korps Mariniers, toen ook de Marine Luchtvaartdienst van de landingsbaan gebruik maakte voor landings- en startoefeningen.
Luchtbasis Volkel werd in 1950 overgedragen aan de Koninklijke Luchtmacht. Het kreeg naamsbekendheid in de jaren 1980 vanwege regelmatige anti-kernwapendemonstraties (van onder meer "Vrouwenvredeskamp" en "Stichting Atoomvrijstaat") in verband met Amerikaanse kernwapens, die op het Amerikaanse deel van de vliegbasis zijn opgeslagen.
Per 2004 waren er drie F-16-squadrons, een reservisten-squadron en een aantal onderhoudsquadrons gestationeerd. De Vliegbasis houdt regelmatig open dagen en is dan deels toegankelijk voor het publiek en biedt vliegshows.
Kerk van Volkel.
De huidige Antonius Abtkerk van Volkel werd in 1938 gebouwd naar ontwerp van architect Johannes van Halteren uit 's-Hertogenbosch. Tijdens de Tweede Wereldoorlog werden door de Duitsers twee klokken uit de toren gehaald. Deze werden in 1947 vervangen door twee nieuwe klokken, die werden gegoten bij gieterij Petit en Fritsen uit Aarle-Rixtel.
Recreatiepark.
Het aan de zuidoost-kant van Volkel gelegen recreatiepark, genaamd BillyBird Park Hemelrijk bestaat uit een groot strandbad, een buitenspeeltuin en twee binnenspeeltuinen. Dit park wordt vooral in de zomermaanden druk bezocht door vakantievierende jongeren en gezinnen.
Dierenpark.
Aan de noordoost-kant van Volkel, naast Vliegbasis Volkel ligt Dierenpark Zie-ZOO, bestaande uit een dierentuin en een kweekcentrum voor exotische dieren.
Evenementen.
Tot 2017 werd door de stichting "Volkel in de Wolken" jaarlijks een gelijknamig evenement gehouden, met een vliegshow (met deelname van onder meer F-16's van de Koninklijke Luchtmacht), een grote braderie en kindervermaak.
Tijdens de carnavalstijd heet Volkel "Pieperland" en de inwoners zijn 'piepers' (aardappels) en 'pieperinnekes'.
Sinds 2008 wordt er jaarlijks op het tweede weekend van oktober het festival FestyLand georganiseerd. Dit is de afsluiting van het festivalseizoen en het wordt georganiseerd door Stichting Festyland en Par-T BV. Dit festival is opgericht door de Volkelse band BZB (tegenwoordig nog ambassadeur) om het 15-jarig bestaan van de band dat jaar te vieren en is sindsdien een jaarlijks terugkerend evenement.
Nabijgelegen kernen.
Boekel, Odiliapeel, Uden, Mariaheide

</doc>
<doc id="27461" url="https://nl.wikipedia.org/wiki?curid=27461" title="Bahai'ullah">
Bahai'ullah



</doc>
<doc id="27462" url="https://nl.wikipedia.org/wiki?curid=27462" title="Doesjanbe">
Doesjanbe

Doesjanbe (Tadzjieks: Душанбе "Dušanbe") is de hoofdstad van het Centraal-Aziatische land Tadzjikistan, alsook de zetel van de Regio ondergeordend aan de republiek (een andere Tadzjiekse provincie). De stad ligt in de Hisorvallei en telde 775.800 inwoners op 1 januari 2014. Volgens de transliteratie van het Tadzjieks zou de stad Dušanbe moeten heten, maar de stad is bekender onder de Russische naam Doesjanbe.
Geschiedenis.
Doesjanbe werd vanaf 1924 planmatig gebouwd op de plaats waar het Rode Leger een dorp had verwoest. Het dorp heette "Doesjanbe-bozor", wat in het Perzisch de maandagmarkt betekent. Later werd deze naam verkort tot Doesjanbe ("maandag").
De stad werd uitgebouwd als hoofdstad van Tadzjikistan, dat vanaf oktober 1924 een autonome republiek binnen de Socialistische Sovjetrepubliek Oezbekistan werd. Op 15 oktober 1929 werd de Sovjetrepubliek Tadzjikistan gevormd, de republiek die op 9 september 1991 een onafhankelijk land werd. Van 1929 tot 1961 heette de stad Stalinabad.
Na 1924 groeide het inwonersaantal flink. In 1925 waren er 6000 inwoners, in 1939 waren dat er al 83.000 en bij de val van de Sovjet-Unie woonden er ongeveer 300.000 mensen in de stad. Ten tijde van de Sovjet-Unie bestond een groot deel van de bevolking van Doesjanbe uit Russen. Sinds de onafhankelijkheid van Tadzjikistan en de daaropvolgende burgeroorlog, zijn de meeste Russen vertrokken en is er een instroom geweest van Tadzjieken uit andere delen van het land.
Doesjanbe is een belangrijk centrum van de katoenindustrie. De stad is ruim opgezet, met veel bomen, fonteinen en brede straten.
Ter gelegenheid van de 20e verjaardag van de onafhankelijkheid werd een 165 meter hoge vlaggenstok gebouwd.
Enkele bezienswaardigheden in de stad zijn:

</doc>
<doc id="27463" url="https://nl.wikipedia.org/wiki?curid=27463" title="Dushanbe">
Dushanbe



</doc>
<doc id="27466" url="https://nl.wikipedia.org/wiki?curid=27466" title="Vergelijking (beeldspraak)">
Vergelijking (beeldspraak)

Een vergelijking (soms ook "comparatio") is een vorm van beeldspraak die expliciet de overeenkomst noemt tussen het onderwerp en iets anders met de woorden "als", "zoals" of "gelijk", de tweede naamval of een koppelwerkwoord. Een vergelijking met "als" is een als-vergelijking, ontbreekt de verbinding noemt men het een asyndetische vergelijking.
Verwante begrippen.
Metonymie is een verwante stijlfiguur die berust op een locatie van een overeenkomst. Een antonomasie gebruikt overeenkomsten tussen personen. 
Een metafoor vergelijkt twee zaken zoals "de mens is een wolf" maar laat zich niet in de vorm a = b dwingen. De uitroep van de moeder die de slaapkamer van de zoon binnenwandelt "het is hier een mesthoop" is een metafoor. De metaforen zijn rijker dan de vergelijking omdat je langer kan interpreteren en omdat ze zich niet beperken tot één zin. 

</doc>
<doc id="27468" url="https://nl.wikipedia.org/wiki?curid=27468" title="Willem Hofhuizen">
Willem Hofhuizen

Willem Hofhuizen (Amsterdam, 27 juli 1915 – Maastricht, 23 december 1986) was een Nederlandse expressionistisch schilder en beeldhouwer.
Leven en werk.
Wilhelmus Joannes Maria (Willem) Hofhuizen kreeg zijn opleiding voor monumentale kunst aan de Rijksakademie voor Beeldende Kunsten te Amsterdam, onder leiding van de professoren Johannes Hendricus Jurres en Heinrich Campendonk. Als een van de weinigen kreeg hij daar een loge toebedeeld. Zoals het hoorde werden logehouders voorgedragen voor de Prix de Rome, die hij in 1947 nipt moest laten gaan naar Marius de Leeuw. Hij maakte studiereizen naar Egypte, Italië, Spanje, Portugal en Frankrijk, waar hij ongeveer een jaar in Parijs verbleef. In 1945 huwde hij met beeldend kunstenares Jos Hagemeijer (1920-1991). Het huwelijk hield stand tot 1956.
Hij was de schepper van de beeldengroepen "Levensvreugde" ("kinderbijslag" in de volksmond) en "Olterdissens werk" aan de Grote Looiersstraat te Maastricht. Zijn totale oeuvre omvat olieverven, gouaches, tempera's, tekeningen, boekillustraties (waarvan in 1955 de "Diksjenaer van 't Mestreechs" door Endepols en in 1960 "Les Folies Maestrichtoises, á la manière de François Couperin dans ses ‘Les Folies Françaises’ ou ‘Les Dominos' van Pierre Kemp" het belangrijkste zijn), glasramen (Asten, Noord-Brabant R.K. Kerk Maria Presentatie; Houten, Utrecht, R.K. Kerk OLV ten Hemelopneming), fresco's (Maastricht, stadhuis, overgeplaatst door de Gentse restaurateur Hugo VandenBorre naar het huidige Mosae Forum in 2007, en de toenmalige specialistenpoli Kesselskade), sgraffito's (Brunssum, Cuijk), portretten en sculpturen. 
Hij kreeg vooral bekendheid door zijn typische 'Hofhuizen-vrouwen' in zijn schilderijen, waarbij hij een soort apollinische benadering had van het expressionisme. Uiteindelijk zijn de schilderijen van Willem Hofhuizen een weerspiegeling van zijn belevingswereld, waar de mens (de vrouw) de belangrijkste rol in speelt. Op veel van zijn schilderijen kijkt hij over de schouders van anderen mee met een tevreden blik. Het is zijn wereld die hij in beeld brengt op een typisch eigen manier, waarin de transparantie van materialen een grote rol speelt.
Zijn werken zijn o.a. tentoongesteld geweest in Maastricht, Scheveningen, Amsterdam, Bonn, Parijs, Barcelona, Rome en Tokio.
Willem Hofhuizen stierf op 71-jarige leeftijd te Maastricht.

</doc>
<doc id="27469" url="https://nl.wikipedia.org/wiki?curid=27469" title="Choedzjand">
Choedzjand

Choedzjand (Tadzjieks: Хуҷанд, Huçand of خجند), tot 1939 Chodzjend of Chodzjent (Ходжент) en tussen 1939 en 1992 Leninabad ter herinnering van Lenin, is een stad in het noorden van Tadzjikistan aan de Syr Darja met bijna 170.000 inwoners (01/01/2014), waaronder naast Tadzjieken ook veel Oezbeken. De naam is bekender onder de Russisch uitspraak Choedzjand dan de Tadzjiekse Huçand.
Het is de tweede stad van het land en in tegenstelling tot de hoofdstad Doesjanbe heeft het een oude binnenstad. Alexander de Grote stichtte in deze uithoek van zijn rijk "Alexandria Eschata" ("Alexandria ver weg", Grieks: Ἀλεξάνδρεια Ἐσχάτη). De stad controleert de toegang tot de Vallei van Fergana. Choedzjand maakt sinds 1929 deel uit van Tadzjikistan, toen Tadzjikistan omgevormd werd naar de Tadzjiekse SSR.
Het historisch museum van de regio Soeghd bevindt zich in Choedzjand. 

</doc>
<doc id="27470" url="https://nl.wikipedia.org/wiki?curid=27470" title="Dominica">
Dominica

Dominica (uitspr.: [doˈminika]; niet te verwarren met de Dominicaanse Republiek), officieel: Gemenebest Dominica (Engels: "Commonwealth of Dominica"), is een onafhankelijke eilandstaat in de Caribische Zee. Het ligt ten zuiden van Guadeloupe en ten noorden van Martinique en behoort tot de Bovenwindse Eilanden van de Kleine Antillen.
Geschiedenis.
Dominica werd oorspronkelijk bewoond door de inheemse Taíno die rond 1400 door de Cariben werden verdreven. Het eiland werd "Waitukubuli" (lang is haar lichaam) genoemd. Het eiland werd op 3 november 1493 ontdekt door Christoffel Columbus, tijdens zijn tweede reis naar wat hij dacht dat Indië was. De naam komt van de dag waarop het eiland werd ontdekt; een zondag, in het Latijn "dies dominica".
De Cariben leverden hevige tegenstand tegen de kolonisatie van Dominica. In 1632 werd de eerste Franse nederzetting gesticht. In 1635 werd het eiland officieel geclaimd door Frankrijk. In 1653 werden Carib vrouwen verkracht door Franse soldaten. Als wraak werden de Franse kolonisten op het naburige eiland Marie-Galante in Guadeloupe door de Cariben vermoord. Frankrijk verklaarde vervolgens de oorlog. In 1660 werd een vredesverdrag gesloten tussen de Cariben, Frankrijk en het Verenigd Koninkrijk waarbij werd besloten dat Guadeloupe door de Fransen mocht worden gekoloniseerd, maar dat Dominica van de Cariben was. In 1748 werd het verdrag bevestigd door de Vrede van Aken.
Dominica werd desalniettemin gekoloniseerd door kleine groepen Fransen en Britten, en er werden suikerrietplantages gesticht met Afrikaanse slaven. In 1759 werd het eiland veroverd door het Verenigd Koninkrijk. In 1771 werd het een kolonie. In 1778 werd het heroverd door Frankrijk, en in 1783 heroverd door het Verenigd Koninkrijk. In 1797 werden de Cariben grotendeels verdreven en kregen een reservaat van 94 hectare rond het dorp Salybia. In 1903 werd het Kalinago-territorium opgericht als reservaat voor de Cariben. In 2011 telde het eiland 2.576 Cariben die de enige overgebleven precolumbiaanse populatie in de oostelijke Caraïben vormen.
In 1831 kregen vrijgelaten slaven beperkt stemrecht en mochten deelnemen aan de wetgevende macht. In 1838 werd de slavernij afgeschaft en kreeg de Afrikaanse bevolking de meerderheid in de wetgevende macht. De plantagehouders kwamen hier tegen in verzet en in 1865 werd de helft van de leden aangesteld door de koloniale raad. In 1871 werd Dominica een onderdeel van de Britse Benedenwindse Eilanden. In 1936 werd het eiland verplaatst naar de Britse Bovenwindse Eilanden. In 1958 werd het een onderdeel van de West-Indische Federatie, en in 1967 kreeg Dominica interne autonomie als lid van het Verenigd Koninkrijk.
In 1974 werd Patrick John premier van Dominica. Tijdens het wintercarnaval werd de Amerikaanse toerist John Jirasek vermoord. De student Desmond Trotter werd gearresteerd en ter dood veroordeeld door ophanging. De regering John voelde zich bedreigd door de Black Power-beweging en de Rastafari, en claimde dat het eiland onveilig werd door de Rastafari. Het parlement nam de "Prohibited and Unlawful Societies and Associations Act" aan dat in de volksmond "Dread Act" werd genoemd. De wet verklaarde bezitters van dreadlocks, het uiterlijke kenmerk van de Rastafari, vogelvrij. Dreads konden straffeloos worden gedood, indien ze zich in iemands huis bevonden, gearresteerd zonder aanklacht, en de Dominica Defence Force begon een anti-Dread campagne in het binnenland waarbij een onbekend aantal doden vielen. De Dread Act werd in 1981 afgeschaft.
In 1975 werd John herkozen als premier. Na zijn overwinning stelde John perscensuur in en versterkte de macht van de veiligheidsdiensten. Het aantal demonstraties tegen de regering bleef toenemen. Op 3 november 1978 werd Dominica een onafhankelijk land met John als premier en werd lid van het Britse Gemenebest. Op 29 mei 1979 vond een demonstratie met ongeveer 10.000 deelnemers. De demonstranten trokken op naar het parlementsgebouw waar de Dominica Defence Force het vuur opende op de meningte. Phillip Timothy kwam om het leven en er vielen 8 gewonden. Zuid-Afrika had een handelsembargo opgelegd gekregen door de Verenigde Naties vanwege de apartheidswetgeving. In mei 1979 was tevens onthuld dat Dominica illegaal olie had geleverd aan Zuid-Afrika. Op 21 juni viel het kabinet en werd John gedwongen af te treden. James Seraphine werd aangesteld als plaatsvervangend premier.
In 1980 werd Mary Eugenia Charles premier. Zij was de eerste vrouwelijke premier van de Caraïben en bestuurde Dominica tot 1995. In 1981 waren er twee mislukte staatsgrepen. Op 18 december pleegde majoor Frederick Newton een staatsgreep door het politieburo aan te vallen waar bij één agent werd gedood. Newton werd in 1983 ter dood veroordeeld en opgehangen. Op 17 maart 1981 werd een staatsgreep verijdeld van de voormalige premier Patrick John. John was plan de macht te grijpen in Operatie Red Dog met een huurlingenleger geleid door de Amerikaan Mike Perdue, lid van de Ku Klux Klan, en de Duits-Canadese neo-nazi Wolfgang Droege die later de Heritage Front oprichtte. Tien huurlingen werden in New Orleans gearresteerd waarvan 6 lid waren de Ku Klux Klan, en in Dominica werd onder andere Patrick John gearresteerd. In 1985 werd John veroordeeld tot 12 jaar. Hij werd in 1990 vervroegd vrijgelaten.
In 2007 richtte orkaan Dean zware schade aan op het eiland. De gevolgen van de orkaan deden de economie in een recessie belanden die tot 2014 bleef duren.
Op 18 september 2017 trok het oog van de orkaan Maria recht over het eiland waardoor er weer grote schade werd aangericht. Het eiland werd zo goed als volledig verwoest.
Geografie.
Dominica is onderdeel van de Bovenwindse Eilanden. De oostkust is naar de Atlantische Oceaan gericht, de westkust naar de Caribische Zee. Ten noorden van Dominica ligt op bijna vijftig kilometer afstand Guadeloupe, en ten zuiden op ongeveer veertig kilometer afstand bevindt zich Martinique. De hoofdstad — en tevens de grootste stad — Roseau ligt aan de zuidwestkust. In het noordwesten bevindt zich Portsmouth, met 4167 inwoners (2011), de tweede stad van het land.
Dominica heeft een van de ruigste en natuurlijkste landschappen in de Caraïben. De oostkant van het eiland is bedekt met dicht, tropisch regenwoud. De passaatwinden zorgen op sommige plaatsen tot een jaarlijkse neerslag van wel 9000 mm. Die hoge neerslagwaarden zorgen voor talrijke riviertjes (de Dominicanen tellen er 365, voor elke dag van het jaar één), poelen en watervallen. De westkust daarentegen ligt in de regenschaduw van de vrij hoge bergen (tot 1447 m voor de Morne Diablotins) en ontvangt slechts tot 1500 mm regen.
Geologisch gezien maakt Dominica deel uit van de vulkanenreeks van de Kleine Antillen. Het is het jongste eiland van de reeks en is nog in volle opbouw. Negen van de zestienactieve vulkanen van de Caraïbische eilanden bevinden zich op het eiland. Morne Watt is in juli 1997 voor het laatst uitgebarsten met een stoomexplosie en deponeerde vulkanische as in de Valley of Desolation ongeveer 1,5 km van Boiling Lake, een kokend meer dat waarschijnlijk omstreeks 700 na Christus is ontstaan na de laatste grote uitbarsting.
Biodiversiteit.
Dominica is vanwege zijn biodiversiteit een bekende bestemming voor ecotoerisme. De vulkanen van Dominica zijn zo steil en bergachtig dat er meer tropisch regenwoud en nevelwoud is gespaard voor de houtkap en aanleg van suikerriet en bananen-plantages vergeleken met bijvoorbeeld het vlakke Barbados. Door het ruige en bergachtige terrein is ongeveer 240 van de 750 km² gecultiveerd of bewoond.
Er groeien ongeveer 1000 soorten planten waaronder de heliconia, de soort "Heliconia caribaea", 74 soorten orchideeën en 200 soorten varens. 22 soorten planten zijn endemisch.
Dominica heeft 195 soorten vogels, waaronder twee soorten die alleen op Dominica voorkomen: de zeldzame en goed beschermde keizeramazone ("Amazona imperialis") en de roodkeelamazone ("Amazona arausiaca").
Vogelsoorten zoals de granaatkolibrie komen ook voor op de aangrenzende eilanden zoals Guadeloupe maar niet op het vasteland van Zuid-Amerika.
Vanwege de ligging verder weg van het vasteland van Zuid-Amerika komen er op Dominica minder vogelsoorten en zoogdieren voor vergeleken met bijvoorbeeld Trinidad, waar 472 vogels en 100 soorten zoogdieren leven.
Zoogdieren op Dominica zijn beperkt tot een aantal vleermuizen zoals de "Brachyphylla cavernarum" en zeezoogdieren zoals de potvis, Caribische lamantijn en bultrugwalvis.
De orkanen vormen een bedreiging voor de endemische diersoorten. Zo vernielde orkaan Maria het leefgebied van de 160-240 overgebleven keizeramazone-papegaaien waardoor het aantal sterk verminderde.
Potvissen en riffen van koraal worden intensief beschermd door de regering van Dominica.
Demografie.
In 2011 telde Dominica 71.293 inwoners. In de periode tussen 2001 en 2010 was er een geboorteoverschot van 4.705 personen, maar door emigratie daalde het aantal inwoners met 434. Sinds 1970 schommelt het aantal inwoners rond de 70.000. In 2011 was 84,8% van de bevolking van Afrikaanse afkomst, 8,7% van gemengde afkomst, 3,7% was inheemse bevolking, en 1,3% was van Europese afkomst.
De Rooms-Katholieke kerk was de grootste religie met een aandeel van 52,7%. 19,0% was Evangelisch, 6,7% was zevendedagsadventist, en 2,6% was methodist.
Economie.
De belangrijkste exportproducten worden geteeld op plantages en zijn bananen, kokos, suiker, koffie en cacao. De plantages nemen ongeveer een kwart van het eiland in. Visvangst, bosbouw en veeteelt dragen maar weinig aan de economie van Dominica bij. Ecotoerisme wordt langzamerhand belangrijker. Historisch is het klassieke toerisme minder aanwezig op Dominica dan op de andere Caribische eilanden door de relatieve afwezigheid van zandstranden. Offshorebankieren is een belangrijk onderdeel van de economie.
Het is mogelijk staatsburgerschap van Dominica te kopen na een investering US$100.000. Het is niet verplicht om in Dominica te wonen en de procedure kan op afstand worden geregeld. Het Internationaal Monetair Fonds schatte dat het programma in 2017 verantwoordelijk was ongeveer 10% van het bruto binnenlands product.
In 2018 bedroeg het bruto binnenlands product 485 miljoen dollar; per persoon is dat circa 6860 dollar.
Politiek.
De president is het staatshoofd (Sylvanie Burton), en de uitvoerende macht berust bij een kabinet met een premier (Roosevelt Skerrit) aan het hoofd. Er is een eenkamerparlement (House of Assembly), dat bestaat uit 30 leden. Hiervan worden 21 direct gekozen. Negen leden worden ofwel benoemd door de president, ofwel gekozen door de overige leden van het parlement.
Bestuurlijke indeling.
Dominica is in tien bestuurseenheden (parishes) ingedeeld: Saint Andrew, Saint David, Saint George, Saint John, Saint Joseph, Saint Luke, Saint Mark, Saint Patrick, Saint Paul, Saint Peter.
Het Kalinago-territorium is een autonoom territorium van de Cariben.
Mensenrechten.
In Dominica was homoseksualiteit bij wet verboden. In 2001 werd de wet voor het laatst toegepast, en werden 15 vrouwen en 10 mannen veroordeeld tot 5 jaar gevangenisstraf. In april 2024 werd de sodomiewet door het hooggerechtshof ongeldig verklaard. Consensuele seksuele relaties zijn toegestaan ongeacht het geslacht.
De doodstraf in Dominica is gehandhaafd bij wet (2021), maar wordt sinds 1986 niet meer uitgevoerd. Dominica wordt beschouwd als een handhaver van de doodstraf.
Transport.
Het belangrijkste vliegveld is de luchthaven Douglas-Charles in het noordoosten van het eiland, maar er worden alleen vluchten binnen het Caraïbisch gebied aangeboden. De kleinere luchthaven Canefield bevindt bij de hoofdstad Roseau. In de haven van Roseau vertrekken veerboten naar Pointe-à-Pitre in Guadeloupe, Fort-de-France in Martinique, en Castries in Saint Lucia.
Het openbaar vervoer bestaat uit minibussen. Door het bergachtig terrein zijn de wegen smal, kronkelachtig met haarspeldbochten. In 1956 was de Transinsular Road (nu: Dr Nicholas Liverpool Highway) gereed gekomen die het oosten en westen van het eiland verbindt. In 1972 was de weg tussen Roseau en Portsmouth, de twee grootste plaatsen, gereed. Het gebruik van taxi's wordt aangeraden voor toeristen. Het verkeer rijdt links.

</doc>
<doc id="27471" url="https://nl.wikipedia.org/wiki?curid=27471" title="Etruskisch">
Etruskisch

Het Etruskisch was de taal die door de Etrusken gesproken werd, in het gebied dat tegenwoordig (delen van) de Italiaanse regio's Toscane, Lazio en Umbrië omvat. De staatkundige naam van dit gebied was Etrurië. Uit gevonden teksten blijkt dat de taal in elk geval werd gesproken tussen de 7e en de 1e eeuw v.Chr. De laatste inscriptie in het Etruskisch die we heden kennen, staat op een grafsteen van een haruspex (priester) uit de tijd van de regering van keizer Augustus.
Classificatie.
Taalkundigen slagen er niet in de Etruskische taal te classificeren, maar het Etruskisch is in géén geval verwant met de andere talen van Italië (Keltisch, Latijn, Oskisch of Umbrisch). Het behoort niet eens tot de Indo-Europese taalfamilie en evenmin tot de Semitische talen van het Oosten. Het enige vergelijkingspunt vormt de tekst op de zogenaamde Stele van Lemnos. Lemnos is een eiland in het noorden van de Egeïsche Zee. Deze stele — gevonden in Kaminia — is, op enkele stukken van eigennamen op vaasscherven na, de enige tekst die we bezitten in het Lemnisch. Wel stelt men vast dat de gebruikte namen, grammaticale uitgangen en telwoorden in de tekst nauw verwant zijn met het Etruskisch uit Italië. Als eenvoudig voorbeeld volstaat het een leeftijdsaanduiding te citeren: de tekst van Lemnos spreekt over iemand die "sivai avis šialchvis", waarvoor in het Etruskisch de parallelle formule "zivas avil šealchls" bestaat (“leefde 40/60 jaar”). Het is dan ook geopperd dat het Lemnisch geen aparte taal zou zijn, maar een lichtjes afwijkende vorm van het archaïsch Etruskisch. Niet alle geleerden zijn het daar echter over eens. Het is ook mogelijk dat het Etruskisch van Lemnos en het Italische Etruskisch al uit elkaar gegroeid waren vóór de introductie van het alfabet, dat door beide Etruskische volken onafhankelijk van elkaar gebeurd zou zijn, wat de verschillen in lettertekens, lettervormen en woordvormen zou kunnen verklaren.
Alfabet en klanken.
Alfabet.
Het Etruskische alfabet is een van de Oud-Italische schriften en ontleend aan het West-Griekse alfabet van de Griekse stad Cumae in Zuid-Italië. Men vindt zogenoemde model-alfabetten op een aantal voorwerpen zoals het schrijftablet van Marsigliana d'Albegna of het Galassi-vaasje, een inktpotje gevonden in het beroemde Regolini-Galassi-graf te Cerveteri. Wanneer men dit Griekse alfabet vergelijkt met enkele schrijfoefeningen (ook op het Galassi-vaasje) of met werkelijk bestaande teksten, merkt men dat de Etrusken het Griekse alfabet slechts ten dele echt gebruikten. Zo ontbreken in het praktische alfabet de stemhebbende medeklinkers B en D. Verder wordt de klinker O nooit gebruikt en ten slotte zijn er enkele afwijkingen bij de lettervormen. De meeste teksten worden van rechts naar links geschreven.
Om iets over de uitspraak te weten, gaat men uit van het feit dat het Etruskische alfabet een tussenstap was tussen dat van de Grieken en dat van de Romeinen en men dus voor de meeste letters die eenzelfde uitspraak hebben in het Grieks en het Latijn, ook een gelijkaardige uitspraak mag verwachten voor het Etruskisch. Daarnaast beschikt men over een aantal tweetalige Etruskisch-Latijnse opschriften en over een aantal schriftvarianten binnen het Etruskisch zelf, die ons informatie verschaffen over de uitspraak.
Klanken.
Het Etruskisch kent de volgende letters en klanken:
Interpretatie en woordenschat.
"ac-": maken, doen;
"acil": werk;
"aïs(er)": god;
"am-": zijn;
"apa": vader;
"ati": moeder;
"avil": jaar;
"car-": doen, bouwen;
"cel": aarde;
"clan": zoon;
"flere": godheid;
"lautn": familie;
"lup-": sterven;
"malena": spiegel;
"mul-": schenken
"nefts": kleinzoon;
"puia": vrouw;
"sech": dochter;
"spur": stad;
"šuth": begraven, plaatsen;
"sval": leven;
"tin": dag;
"tular": grens;
"tur": geven;
"thi": water;
"ušil": zon;
"vinum": wijn;
"zich": schrijven.
Grammatica.
Het Etruskisch lijkt in elk geval een agglutinerende taal. Enkele feiten uit de morfologie:
A. Het naamwoord.
Voor het Etruskisch zijn er twee meervoudsvormen bekend. Men gebruikt de uitgang "-r" voor levende wezens (bijvoorbeeld "clenar" ‘zonen’, "aiser" ‘goden’) en de uitgang "-(ch)va" voor levenloze zaken (vb. "flerchva" ‘offers’).
Een onderscheid tussen mannelijk en vrouwelijk is alleen te bekennen bij eigennamen (bijvoorbeeld "Larth" (m); "Larthi" (vr)).
Adjectieven eindigen op -u, -na of -ch (bijvoorbeeld "aisiu" ‘goddelijk’, "spurana" ‘stedelijk’, "apana" ‘vaderlijk’, "Rumach" ‘Romeins’).
We kennen voor het Etruskisch vijf naamvallen:
a. nominatief-accusatief = basisvorm: vb "methlum" ‘stad’, "apa" ‘vader’, "Rasna" ‘Etrusken/Etrurië’, "Larth", "Tute", "Vel".
De nominatief-accusatief wordt gebruikt voor het onderwerp en het lijdend voorwerp, het naamwoordelijk gezegde en de aanspreking.
b. locatief: -i/-th (i): bijvoorbeeld "methlum-th" ‘in de stad’.
De locatief wordt gebruikt voor de plaatsbepaling en voor de bepaling van middel.
c. genitief: I. (vocaal)+s: "apa-s" ‘van de vader’; II. (vocaal)+l: "Rasna-l" ‘van Etrurië’.
De genitief wordt gebruikt voor de bijvoeglijke bepaling (bezitsaanduiding) en soms voor het meewerkend voorwerp.
d. ablatief: I. gepalataliseerde genitief ("Rasnes, Tuteis"); II. genitief + s: "Larthals".
De ablatief wordt gebruikt voor het handelend voorwerp en de afstamming in familierelaties.
e. pertinentief: I. genitief + i ("apasi"); II. genitief + e ("Larthiale").
De pertinentief wordt gebruikt voor het meewerkend voorwerp en bij passieve werkwoordsvormen ook voor het handelend voorwerp.
Daarnaast zijn er ook achtervoegsels zoals "-ri" (bijv. "methlumeri") om aan te duiden ten voordele van wie iets gebeurt.
B. Voornaamwoorden.
We kennen persoonlijke voornaamwoorden voor de eerste persoon enkelvoud (ik): "mi" (accusatief: "mini, mine") en voor de 3de persoon (hij, zij): "un" (?)
Daarnaast zijn een aantal aanwijzende voornaamwoorden bekend: 1. "ika/ica" (arc); "eca/ca" (rec); 2. "ita" (arc); "eta/ta" (rec); 3. ("i)ša" (doet ook dienst als een soort van lidwoord), bijvoorbeeld "Arnthališa" ‘die (zoon) van Arnth’.
C. Telwoorden.
1 = "thu"; 2 = "zal"; 3 = "ci"; 4 = "huth" of "ša"; 5 = "mach"; 6 = "ša" of "huth"; 7 = "semph" (?); 8 = "cezp" (?); 9 = "nurph" (?); 10 = "sar"; 20 = "zathrum".
Vanaf 30 neemt men de eenheden met het achtervoegsel -alch (vb.: 30 = "cealch")
Bij optelling zet men tientallen en eenheden naast elkaar (vb. "cealch ci" = 33); vanaf 7 telt men af naar het volgende tiental (vb. "ci-em-cealch" = 27 = 3 van 30).
D. Werkwoorden.
Van de werkwoorden weten we dat getal en persoon niet worden aangeduid. We kennen verder de volgende vormen:
a. basisvorm = imperatief: vb. "tur" ‘geef’
b. necessatief (drukt "moeten" uit): -ri: vb. "acasri" ‘moet gedaan worden’
c. indicatief praesens: stam-e: vb. "ture" ‘geeft’; actieve aorist: stam-c-e: vb. "turce" ‘gaf’; passieve aorist: stam-ch-e: vb. "farthnache" ‘werd voortgebracht’; perfectum: stam-u/ve: bijvoorbeeld "mul-u" ‘is gegeven’, ali-q-u ‘was geschonken’, "ten-v-e" ‘heeft uitgeoefend’; duratief: stam-th: vb. "tenthce" ‘oefende uit’.
d. conjunctief: stam-a: vb. "tura" ‘geve’
e. participium: 1. stam-as: vb. "acnan-as" ‘gemaakt hebbend’; 2. stam-th-as: vb. "svalthas" ‘levend’
f. medio-passieve of causatieve vormen: morfeem -n- : vb. "zich-un-ce" ‘liet schrijven’
Teksten.
Na het Grieks en het Latijn is het Etruskisch de best gedocumenteerde taal uit de oudheid met zo’n 12 000 teksten. Andere Italische dialecten als het Venetisch of Oskisch moeten het vaak stellen met enkele tientallen tot enkele honderden teksten. De 12 000 Etruskische teksten echter zijn op een na allemaal epigrafische teksten, waarvan het merendeel (zo'n 10 000) grafteksten is, te vinden op urnen en sarcofagen, maar ook op grafwanden en –pilaren. Alle Etruskische inscripties zijn (en worden nog steeds) genummerd bijeengebracht in het "Corpus Inscriptionum Etruscarum" ("CIE"). M. Pallottino selecteerde 942 belangrijke inscripties, die (zonder vertaling) werden gebundeld onder de titel "Testimonia Linguae Etruscae", afgekort "TLE" (1954, hernieuwde uitgave in 1968). Voorts kunnen nog genoemd worden "Thesaurus Linguae Etruscae" ("ThLE") en de concordantie "Etruskische Texte. Editio Minor" (1991) onder redactie van H. Rix.
De meeste van die grafteksten bevatten alleen eigennamen. Ze zijn van het type "Vel Umrana Veluša" (V. Umrana, (zoon) van Vel). Soms wordt de leeftijd vermeld. Dit is het geval met "Larthi Cracnei Larisal ril XXV". Gelukkig waren er enkele belangrijke Etrusken die met enige flair ook graag hun familie en politieke carrière vermeldden op hun graf. Het beroemdste voorbeeld is dat van Laris Pulenas uit Tarquinia: "L(a)ris Pulenas Larces clan Larthal papacs Velthurus nefts prums Pules Larisal Creices an cn zich nethšrac acasce" (L. Pulenas, zoon van Larce, neefje van Larth, kleinzoon van Velthur, achterkleinzoon van Laris Pule de Griek, die dit voorspellingsboek maakte). Maar ook de “Magnate” uit dezelfde stad verdient vermelding: "Velthur Partunus Larisališa clan Ramthas Cuclnial zilch cechaneri tenthas avil svalthas LXXXII" (Velthur Partunus, zoon van Laris en Ramtha Cuclni, oefende de functie uit van zilch cechaneri, (stierf) op leeftijd van 82 jaar).
Naast de funeraire teksten wordt een belangrijk deel van de opschriften ingenomen door votiefteksten op giften, vooral beeldjes. Een voorbeeld daarvan vinden we in de Bibliothèque Nationale te Parijs, waar de Apollo van Ferrara wordt bewaard. Op zijn been laat Fasti Rufris ons weten dat ze het beeldje aan de godheid heeft gewijd omwille van haar zoon. Maar uiteraard is het allerberoemdste votiefopschrift te lezen op de "Arringatore", een beeld gevonden in de omgeving van Perugia en heden ten dage te bewonderen in het Archeologisch museum van Florence: "Aulesi Metelis Ve Vešial clensi cen fleres Tece Šansl tenine tuthines Chišvlics" (Vanwege Aule Meteli, (zoon) van Vel en Veši, wordt dit (beeld) gewijd aan de godheid Tec Šans (?) door het dorp Chisuli).
Op vazen en spiegels vinden we dan weer verklarende opschriften, waarbij de tekst probeert duidelijk te maken wat er op de afbeelding te zien valt. Doordat we op die manier vele mythologische figuren leren kennen met hun Etruskische naam, terwijl hun afbeelding ons al duidelijk maakt om wie het gaat, spreken we hier ook over iconografisch tweetalige teksten. Een voorbeeld is de ziener Chalchas (met vleugels) op een spiegel uit Vulci.
Een andere belangrijke categorie vormen de bezittersopschriften, die ons een aantal woorden perfect duidelijk hebben gemaakt doordat Grieken, Romeinen en andere Italische stammen dezelfde (voor ons wat vreemde) gewoonte hadden om op kostbare (graf)giften de bezitter te vermelden. Meestal gaat het om potten en vazen, een zeldzame keer ook om sieraden zoals bij de gouden fibula uit het archaïsche Chiusi: "mi Arathia Velavesnas zamathi Mamurke mulvenike Turšikina" (ik ben het gouden voorwerp (?) van Arath Velavesna; Mamurke Turšikina gaf het.).
Als laatste categorieën kunnen we nog de munten en grenspalen vernoemen. Bij die laatste is zeker de grenspaal uit Cortona van een enorm belang. Daarop staat de grens van Etrurië vermeld als "tular Rasnal".
Alle tot hier toe behandelde documenten zijn tamelijk korte teksten met bijgevolg een zeer beperkte woordenschat en eenvoudige grammaticale structuren. Ingewikkelder, maar ook interessanter wordt de studie van de enkele langere of om een andere reden opmerkelijke teksten.
Op het internet zijn de meeste Etruskische teksten te vinden bij het Etruscan Text Project:
Hier als voorbeeld enkele kortere teksten met vertaling:
"[M]urinas an zilath amce mechl rasnal" (graf) (Murinas die praetor was van het Etruskisch gebied).
"Felsnas La Lethes svalce avil CVI marce Capue tleche Hanipaluscle" (graf) (Larth Felsnas (zoon) van Lethe leefde 106 jaar, verbleef in Capue en deed dienst (?) bij de (soldaten) van Hannibal).
"mi Larices Telathurnas šuthi" (urne) (ik (ben) het graf van Larice Telathurna).
"itun turuce Venel Atelinas Tinas Cliniiaras" (schaal) (dit gaf Venel Atelinas aan de Dioskuren).
"Velias Fanacnal Thulfthas alpan menache clen cecha tuthines Tlenacheis" (op beeldje "jongen van Montecchio") (Van Velia Fanacnei voor Thufltha is het geschenk gemaakt vanwege haar zoon door het district Tlenache).
"Tute Larth anc farthnache Tute Arnthals Hathlials Ravnthu zilchnu cezpz purtšvana thunz lupu avils esals cezpalchals" (graf) (Tute Larth die geboren is Tute Arnth en Hathli Ravnthu, zeven maal praetor geweest, eenmaal bij het college van de "purths", gestorven op 72 jaar).
"Velthur Partunus Larisališa clan Ramthas Cuclnial zilch cechaneri tenthas avil svalthas LXXXII" (sarcofaag) (Velthur Partunus, zoon van Laris en Ramtha Cuclnei, praetor van de senaat geweest, 82 jaar levend).
"Laris Aule Larisal clenar sval cn šuthi cerichunce apac atic sanišva thui cesu clavthiethurasi" (grafpilaar) (Laris en Aule, zonen van Laris hebben tijdens hun leven dit graf laten bouwen; de vaderlijke en moederlijke resten(?) liggen hier; voor de (familie van) de Claudii).

</doc>
<doc id="27475" url="https://nl.wikipedia.org/wiki?curid=27475" title="De Liefde (galjoen)">
De Liefde (galjoen)

De Liefde was een Nederlands galjoen dat op 19 april 1600 als eerste Nederlandse schip Japan bereikte. Het schip was onderdeel van een vloot van de Magelhaensche Compagnie die via de Straat Magellaan Oost-Indië wilde bereiken. Het heette eerder "Erasmus". Het schip was 330 tot 340 ton zwaar.
De zeereis.
Twee Vlaamse kooplieden in Rotterdam, Pieter van der Hagen en Johan van der Veeken, hadden het initiatief genomen tot een scheepvaart naar de Oost via de Straat van Magalhães. Op 27 juni 1598 vertrokken de vier galjoenen "De Liefde", "De Hoop", "Het Geloof", "De Trouw" en het jacht "De Blijde Boodschap". De naam van het schip "Erasmus" was veranderd naar "De Liefde" om de naam in lijn te krijgen met de namen van de andere schepen. Het was de eerste zeereis naar Indië vanuit Rotterdam. Op "De Liefde", dat in eerste instantie onder bevel van viceadmiraal Simon de Cordes stond, bevonden zich 110 bemanningsleden. Volgens Portugese bronnen waren aan boord 18 kanonnen, 500 musketten, 5000 ijzeren kogels, 350 vuurpijlen en 250 kilo buskruit. Verder was er een naaldkompas aanwezig van Petrus Plancius.
Waarschijnlijk waren ze eerder geïnspireerd door de rooftocht van Francis Drake tegen Spaanse schatgaljoenen, dan gedreven door handelsintenties. De expeditie deed Kaapverdië aan om voedsel en water in te slaan. Toen hun dat werd geweigerd, bezetten ze tijdelijk het fort van Praia, maar daarmee was hun probleem niet opgelost. Ze gaven het fort op, maar dit volstond niet voor de gouverneur, die kanonnen in stelling bracht en hen zonder bevoorrading wegstuurde uit de Kaapverdische eilanden. Bij het aanvatten van de Atlantische overtocht in januari 1599 werd de bemanning op een hongerrantsoen geplaatst, en er brak scheurbuik uit.
"De Liefde" behoorde tot de vier schepen die helemaal door de Straat Magellaan voeren, waar ze een treffen hadden met Patagonische indianen. Het vijfde schip, "Het Geloof", onder Sebald de Weert, keerde terug naar Rotterdam. "De Trouw," onder Balthasar de Cordes, stak de Grote Oceaan over naar de Molukken, maar werd daar gekaapt door de Portugezen. Slechts "De Liefde", met uiteindelijk Jacob Quaeckernaeck als kapitein, en "De Hoop" staken van wat nu Chili is over naar Japan. De selectie van Japan als bestemming was ingegeven door de overweging dat het laken aan boord geen geschikte handelswaar was voor de tropen. "De Hoop" verging onderweg in een storm.
Aankomst Japan.
Op 19 april 1600 kwam "De Liefde" aan op het eilandje Kuroshima dat in de baai van Usuki ligt. Wellicht het nu bekendste lid van de bemanning is stuurman William Adams, die – zover bekend – als eerste Engelsman Japan bereikte en er de rest van zijn leven bleef wonen. In een bewaard gebleven brief uit 1605 schrijft hij dat er op de dag van aankomst nog vierentwintig bemanningsleden in leven waren, waarvan er een dag eerder nog vijf in staat waren om te wandelen. Drie bemanningsleden stierven een dag na aankomst, de rest herstelde op drie na die lange tijd ziek bleven en uiteindelijk stierven. De inventaris werd direct na aankomst op Kuroshima door de Japanners in beslag genomen.
Ook de koopman Jan Joosten van Lodensteyn vestigde zich voorgoed in Japan, waar hij een belangrijke rol ging spelen in de handelsrelaties met Holland.
In 1605 schonken de Japanners de Hollanders een jonk, waarmee Quaeckernaeck en Melchior van Santvoort richting Holland voeren. De bemanning kreeg een brief mee waarin Holland uitgenodigd werd een handelspost in Japan op te richten. Dat gebeurde uiteindelijk in 1609 door de Vereenigde Oostindische Compagnie op het eiland Hirado. Quaeckernaeck sneuvelde in een gevecht voor Malakka tussen de vloot van Cornelis Matelieff en een Portugese vloot en Van Santvoort keerde vanuit Patani terug naar Japan.
Monumenten en artefacten.
Hekbeeld Erasmus.
Op de versierde spiegel van het schip stond een hekbeeld van Desiderius Erasmus. Het houten, holle beeld is voor zover bekend het enige dat is overgebleven van het galjoen. Het beeld heeft enkele eeuwen in een Japanse tempel gestaan, totdat het in de twintigste eeuw werd herkend als het hekbeeld van "De Liefde". Het beeld staat nu symbool voor de geschiedenis van de handelsrelatie tussen Nederland en Japan. Op Kuroshima staat een replica als onderdeel van het herdenkingsmonument. Het hekbeeld bevindt zich in het Nationaal museum van Tokio, net als een aantal zeekaarten van "De Liefde", waaronder een van Cornelis Doedtsz.
Herdenkingsmonumenten De Liefde.
Op 22 april 1980 onthulde de Nederlandse premier Dries van Agt tijdens een officieel bezoek aan Japan in Tokio een door de Nederlandse regering geschonken bronzen schaalmodel van "De Liefde". De sculptuur staat in de openbare ruimte in de straat Marunouchi (2e straat) en is van de hand van de Nederlandse beeldhouwster Louk van Meurs-Mauser (1929 - 2013).
Op Kuroshima, op de plek waar de bemanning vermoedelijk aan wal ging, werd in 2000 een herdenkingsmonument opgericht. Het staat op een pleintje aan het einde van het strand. In een mozaïek is de route afgebeeld die "De Liefde" heeft afgelegd en zijn de Nederlandse, Engelse en Japanse vlag gehesen. Bij het monument staan bronzen borstbeelden van de koopman Jan Joosten van Lodensteyn en de stuurman William Adams op sokkels. Daarnaast staat, eveneens op een sokkel, een replica van het hekbeeld Erasmus dat "De Liefde" versierde. Het monument werd onthuld op 19 april 2000 door de Nederlandse kroonprins Willem-Alexander in aanwezigheid van de Japanse kroonprins Naruhito. De onthulling vond plaats in het teken van de viering van 400 jaar diplomatieke betrekkingen tussen Nederland en Japan. De aankomst van "De Liefde" wordt daarvan als het begin gezien. Op het eiland is ook een klein museum dat gewijd is aan het schip "De Liefde" en eerdere herdenkingen in Japan.
Herdenkingsplaquettes De Liefde.
In het ondergrondse winkelcentrum van Tokio Centraal Station aan de Yaesu-zijde, bevindt zich aan een muur een levensgrote betegelde kaart met de route van de reis van "De Liefde" vanaf Rotterdam naar Japan. Ernaast staat een bronzen buste van Jan Joosten van Lodensteyn, vervaardigd door de Nederlander Leo Braat (1908 - 1982). 
Aan de oostzijde van het Tokio Centraal Station, in het midden van Yaesu-straat, bevindt zich het 'Vredescarillon' met een plaquette ter herinnering aan het galjoen "De Liefde" en Jan Joosten van Lodensteyn. Dit monument werd in 1989 opgericht naar aanleiding van 380 jaar betrekkingen tussen Japan en Nederland.
Sculptuur 'Memory of the Ocean'.
In Delft, de geboorteplaats van Jan Joosten van Lodensteyn, staat in het seniorencomplex aan het Jan Joostenplein een houten sculptuur, 'Memory of the Ocean', van het schip "De Liefde". Het is geschonken door World Art Delft en werd onthuld op 20 juni 2010. De Japanner Kouji Ohno is de ontwerper.
Replica/model 'De Liefde'.
In het Japanse themapark Huis Ten Bosch is een replica van het schip "De Liefde" te bewonderen dat in 1991 gebouwd is. In een klein museum op Kuroshima in Japan bevindt zich een schaalmodel van het galjoen.
Onderzoekslaboratorium.
Het Dirck Gerritsz Laboratory is een Nederlands onderzoekslaboratorium op Antarctica, gelegen op het Britse station Rothera. Het lab bestaat uit vier mobiele laboratoria, genoemd naar de vier schepen van de expeditie van Dirck Gerritsz. Pomp: "Blijde Boodschap, Hoop, Geloof" en het galjoen "(De)" "Liefde." Het laboratorium wordt beheerd door het Nederlands Polair Programma van de Nederlandse Organisatie voor Wetenschappelijk Onderzoek.

</doc>
<doc id="27476" url="https://nl.wikipedia.org/wiki?curid=27476" title="Kringloopbedrijf">
Kringloopbedrijf



</doc>
<doc id="27477" url="https://nl.wikipedia.org/wiki?curid=27477" title="Alexander Agricola">
Alexander Agricola

Alexander Agricola (Latijn: "agricola" = 'boer'), eigenlijk Alexander Ackerman (Gent, zomer 1446 – bij Valladolid, 15 (?) augustus 1506), was een zangmeester en componist uit de tweede generatie der Vlaamse polyfonisten.
Leven.
Alexander Agricola was de buitenechtelijke zoon van de secretaris/zaakwaarnemer Heinric Ackerman en de in 1499 overleden Lijsbette Naps, een welgestelde, zelfstandige en succesrijke zakenvrouw. Hij had minstens één jongere broer, Johan, van wie geweten is dat die in 1486-1493 en in 1496 als zanger aan de Illustre Lieve Vrouwbroederschap in 's-Hertogenbosch was verbonden.
Waarschijnlijk waren Alexander en Johan tot aan hun stembreuk koorknaap aan een Gentse kerk, misschien de Sint-Niklaaskerk, waardoor Lijsbette Naps in de jaren 1450 grotere bedragen geld kon binnenhalen.
Van 1470 tot ongeveer 1474 werkte Agricola als collega van Gaspar van Weerbeke, Johannes Martini, Jean Cordier en Loyset Compère in de kapel van de hertog van Milaan, Galeazzo Maria Sforza. Halverwege 1474 trokken Agricola en zijn gezin (in 1470 is hij in Florence getrouwd), met een aanbevelingsbrief van de hertog op zak, naar de Nederlanden; op 7 juli 1474 schreef Agricola de Milanese hertog vanuit Florence een brief.
Van Agricola is geweten dat hij in 1476 korte tijd als zanger in Kamerijk heeft verbleven. Of de organist Alexander, van wie in 1477 in Utrecht sprake is in de bronnen, Alexander Agricola is, blijft vooralsnog in het ongewisse. Vast staat dat hij niet enkel omwille van zijn kwaliteiten als zanger, maar evenzeer omwille van zijn virtuoos spel bekendstond.
Uit de periode tussen 1476 en 1491 zijn gegevens bekend. Vermoedelijk bevond Agricola zich toentertijd in Duitsland of Oostenrijk. De uitsluitend Duitse overlevering van enkele vroege werken en het gebruik van Duitse koraal, lijken daarop te wijzen, maar tot op heden zijn in de archieven geen sporen aangetroffen die hierover uitsluitsel zouden kunnen verlenen.
Uiterlijk vanaf 1490 is Agricola lid van de hofkapel van Frankrijks koning, Karel VIII. Agricola’s voornaamste collega daar, was Johannes Ockeghem. In 1491 al verlaat Agricola de hofkapel, overigens zonder voorafgaandelijk de koning om toestemming te vragen, en begeeft hij zich naar Italië.
In september 1491 verbleef Agricola samen met zanger Charles de Launoy, de latere zwager van Heinrich Isaac, in Mantua. Maar al na korte tijd reizen beiden, alweer zonder toestemming, naar Florence, waarbij Charles de Launoy een waardevol boek van Isabella d’Este in zijn bagage meesleurde. De d'Este ontdekte de verdwijning van het boek echter. Door bemiddeling van de gezanten van Ferrara in Florence en van Piero de Medici kon zij haar boek opnieuw bemachtigen.
In Florence werd Agricola, als beschermeling van Piero de Medici, op 1 oktober 1491 zanger aan de Florentijnse Dom en hierdoor een collega van Heinrich Isaac. Agricola behield dit ambt tot 30 april 1492.
Verontrust door een brief van de Franse koning aan Piero de Medici, waarin de koning erop aandringt Agricola zo snel mogelijk naar Frankrijk terug te sturen, verlaat deze laatste Florence begin mei 1492, niet om de koning te gehoorzamen, maar om naar het Napelse hof van Ferdinand I (1458-1494) te trekken, waar hij halverwege mei voor een viertal weken onderdak vond. De Franse koning bleef aandringen op Agricola’s terugkeer en omdat Ferdinand het om politieke redenen niet opportuun vond de koning te ontstemmen, liet hij Agricola, ondanks grote bewondering voor zijn zangkunst in juni 1492 vertrekken. Met inpassing van enig kortstondig oponthoud in Rome en Florence, keerde Agricola naar Frankrijk terug en trad daar nog hetzelfde jaar weer in dienst. Lang schijnt Agricola ook deze keer niet in Frankrijk te zijn gebleven. Uit brieven blijkt dat hij en Johannes Ghiselin alias Verbonnet zich al in februari en maart 1494 weer in Napels ophielden, aan het hof van Alfons II, wiens bewind begin dat jaar een aanvang had genomen. Tot een vaste aanstelling kwam het voor Agricola echter niet.
Waarschijnlijk werd Agricola in Frankrijk in zijn oude functie bevestigd; ten minste tot het overlijden van Karel VIII in 1498 zou dit het geval kunnen zijn geweest.
In het jaar 1500 werd Agricola cantor aan de hofkapel van Filips I van Castilië. Tot deze kapel, die toentertijd gold als het leidinggevende ensemble in Europa, behoorden ook Pierre de la Rue en Nicolas Liégeois (Clais le Liégeois). De bevoorrechte betrekking die Agricola ook hier toekwam, hield onder meer in dat hem in 1501 een prebende in Gorinchem en Valencijn toegestaan werd.
De hofkapel begeleidde de hertog steeds bij zijn reizen, aangezien de ontmoetingen tussen heersers of hun feestelijke intocht in steden te dien tijde ook een muzikale belevenis waren. Men mag er ook van uitgaan dat Agricola zich in het gevolg van de hertog bevond, wanneer die in november 1500 naar Luxemburg reisde, en dat hij ook zijn eerste reis naar Spanje van 4 november 1501 tot 8 november 1503 meebeleefd heeft. De hoogtepunten van deze reis waren de intocht in Parijs op 25 november 1501 (naar aanleiding waarvan Loyset Compères motet "Gaude prole regia" werd uitgevoerd); in mei 1502 de begroeting van het hertogelijke paar door Ferdinand II van Aragón en Isabella I van Castilië in Toledo; bezoeken aan Madrid, Guadalajara en Sigüenza; de ontmoeting met de Moren van Zaragoza in februari 1503 en het Mysteriespel van Perpignan; in maart 1503 de ontmoeting met Frankrijks koning in Lyon en op 11 april 1503 de ontmoeting van Filips de Schone met zijn zus Margareta van Savoye. Aansluitend ging de reis door naar Duitsland, waar Filips op 13 september 1503 in Seefeld zijn vader keizer Maximiliaan I ontmoette.
De tweede reis naar Spanje van de hertog, waarvan vaststaat dat Agricola eraan heeft deelgenomen, begon op 10 januari 1506. Die reis ging over het water. Zangers en instrumentalisten hadden een eigen schip ter beschikking. Op 13 januari 1505 dreef een storm een deel van de vloot, ook de boot met de muzikanten, naar Falmouth. Op 27 april 1506 landt de vloot in La Coruña. Fîlips en zijn gevolg trokken voor de zomer naar Valladolid en later naar Burgos, waar hij aan koorts bezweek. Ook Agricola stierf, precies op de leeftijd van 60 jaar, voor de poorten van Valladolid.
Muzikale stijl.
Vooral bij de aanvang van zijn componistenloopbaan was Agricola's stijl verwant aan die van Johannes Ockeghem. Tegen het einde van zijn leven schreef hij in de doorgedreven imitatieve stijl van Josquin des Prez. Terwijl weinige van zijn werken nauwkeurig kunnen worden gedateerd, gebruikt hij vele niet-imitatieve, complexe, ritmisch gediversifieerde contrapuntische procedures, meestal geassocieerd met Johannes Ockeghem.
Anders dan bij Ockeghem, paste hij herhaling toe, sequens, en - in toenemende mate - imitatie op de wijze van andere componisten die werkten rond 1500, toen die componeertechniek ruim verspreid geraakte.
Agricola schreef missen, motetten, motet-chansons, wereldlijke liederen in de gangbare "formes fixes", zoals het (rondeel en de bergerette, andere chansons), en instrumentale muziek. Veel van zijn instrumentaal werk is gegrond op de wereldlijke muziek van Gilles Binchois of Ockeghem. Van deze stukken werden vele vrij populair in de late 15e eeuw.
Agricola is een van de zeldzame overgangsfiguren tussen de Bourgondische stijl en de stijl van de Nederlandse polyfonisten van Josquins generatie, die in beide muzikale stijlen schreef.
Onafgezien van de gevarieerde stijlen die hij in zijn gehele muzikale loopbaan toepaste, blijft als constante dat Agricola schreef in een bijzonder eigen stijl, waarbij hij de raadselachtige, slingerende lijnen van Ockeghem als uitgangspunt neemt.
Zijn muziek is vaak zeer druk en buitengewoon gedetailleerd, met gebruikmaking van herhaalde sequensen, tertsmatige herhaling van ritmische en motivische eenheden, en de wil om de onderliggende puls te usurperen, soms welhaast aan de rand van het perverse, ofwel doordat hij cadentiële figuren verlengd tot een cadens op de ‘verkeerde’ maat of door de metrische maat van sommige delen af te wisselen Zijn muziek werd in zijn tijd hoog ingeschat. De bijzonder onderscheiden stijl leidde er de ene eigentijdse commentator toe ernaar te verwijzen als ‘buitensporig’ en de andere als ‘subliem’.
De muziek is uitgesproken ‘atletisch’ in alle vocale partijen. De lage partijen vergen bijzondere capaciteiten van de zangers. Zij vertegenwoordigen niet de normale, eenvoudige harmonische functie van de combinatie tenor-bas, zoals gebruikelijk bij zijn tijdgenoten. Vaak ontspringt onverwacht een bijzonder uitgewerkte reeks snelle motieven uit een vorige, zich traag voortbewegende textuur (bv. de uitbarsting van uitgewerkte duo’s vanaf het ‘’Glorificamus te’’ die tot een hoogtepunt komt bij het ‘’Adoramus te’’ in het Gloria van de "Missa In myne zin").

</doc>
<doc id="27478" url="https://nl.wikipedia.org/wiki?curid=27478" title="Hendrik Andriessen">
Hendrik Andriessen

Hendrik Franciscus Andriessen (Haarlem, 17 september 1892 – aldaar, 12 april 1981) was een Nederlands organist en componist.
Persoonlijk.
Hendrik Andriessen kwam uit een katholieke familie van kunstenaars. Hij was een zoon van Nico Andriessen, organist van de Haarlemse Sint-Josephkerk, en de schilderes Gesina Vester. Hij was een broer van de pianist en componist Willem Andriessen en de beeldhouwer Mari Andriessen. Zijn grootvader was kunstschilder Willem Vester.
Op 12 augustus 1919 trouwde Andriessen met Johanna Justina Anschütz. Zij kregen zes kinderen, van wie Jurriaan, Caecilia en Louis ook bekende componisten werden, terwijl Heleen fluitiste werd.
Levensloop.
Andriessen werd opgeleid door zijn vader en later door Louis Robert, de toenmalige stadsorganist van Haarlem. Hij had een kortstondige journalistieke carrière bij de Nieuwe Haarlemsche Courant, maar uit het feit dat in 1912 de ondergang van de "Titanic" hem volkomen was ontgaan, bleek dat hij daarvoor niet in de wieg was gelegd. Aan het Amsterdamsch Conservatorium studeerde hij vervolgens bij Jean-Baptiste de Pauw (orgel) en Bernard Zweers (compositie). Na de dood van zijn vader in 1913 werd hij zelf organist van de Sint-Josephkerk. Hij bekwaamde zich vooral in improvisatie. Een belangrijke vriendschap ondervond hij in deze jaren van Alphons Diepenbrock, wiens stijl hem aanvankelijk beïnvloedde. Vele jaren later, in 1968, zou hij de orkestratie van Diepenbrocks gehele Missa uit 1890, waarvan slechts het Kyrie en Gloria in een orkestpartituur door de componist waren overgezet, voltooien.
In de jaren 1927-49 was Andriessen docent muziektheorie en compositie aan het Amsterdams Conservatorium. Daarnaast doceerde hij orgel, improvisatie en gregoriaans aan de rooms-katholieke Kerkmuziekschool te Utrecht. In 1934 verruilde hij zijn taak als organist in Haarlem voor die van organist en dirigent aan de Sint-Catharinakathedraal van het Aartsbisdom Utrecht. In die stad was hij vanaf 1937 ook conservatoriumdirecteur.
Tijdens de Tweede Wereldoorlog moest hij van 13 juli tot 18 december 1942 verblijven in het gijzelaarskamp Haaren en het gijzelaarskamp van Sint-Michielsgestel (vanaf 6 november 1942). In 1958 werd Andriessen door de Stichting Kunstenaarsverzet 1942-1945 gelauwerd met de Prijs van de Stichting Kunstenaarsverzet.
Van 1949 tot 1957 was hij directeur van het Koninklijk Conservatorium in Den Haag. Hij kon die functie combineren met het buitengewoon hoogleraarschap aan de Katholieke Universiteit Nijmegen (1952-63). Tegelijkertijd was hij ook als componist zeer productief. Hij beoefende alle mogelijke genres. Hij schreef onder meer twee opera's: "Philomela" (1948-49, op een libretto van Jan Engelman) en "De Spiegel van Venetië" (1964, libretto Hélène Nolthenius).
In 1960 ontvangt Andriessen de Van der Leeuwprijs, een oeuvreprijs voor componisten van de rijksoverheid, die later omgedoopt zou worden in de Sweelinckprijs.
Zijn laatste jaren bracht Andriessen door in een serviceflat in Heemstede. Bij het Hendrik Andriessen Eeuwfeest in 1992, honderd jaar na zijn geboorte, plaatste het Haarlemse Concertgebouw een borstbeeldje van Hendrik op 19-jarige leeftijd, vervaardigd door de Haarlemse kunstenaar Jan Bronner.
Werken.
In de jaren rond 1920 legde Andriessen als componist zich toe op zowel het orgel als op vocale muziek (liederen en werken voor koor) en verborg daarbij zijn bewondering voor Franse componisten als César Franck, Gabriel Pierné en André Caplet bepaald niet. De liederencyclus "Miroir de peine" uit 1923 vormt hierin een hoogtepunt.
Andriessens belang voor de ontwikkeling van de liturgische muziek is groot geweest. Zijn uitspraak "Kerkmuziek is alleen die muziek, die één is met het organisme van de kerkelijke dienst", bracht hij voor het eerst in de praktijk in de tweestemmige "Missa in honorem sacratissimi Cordis" uit 1919, waarin de zangstemmen en de instrumentale begeleiding tot hun simpele essentie waren teruggebracht. Deze ontwikkeling zette zich voort in o.a. de "Missa diatonica" uit 1935 voor zesstemmig koor a capella en de "Missa Christus Rex" uit 1938 voor twee koren en twee orgels.
Daarnaast componeerde Andriessen veel instrumentale muziek, zowel kamermuziek als orkestwerken. Zo schreef hij vier symfonieën. Tot zijn bekendste orkestwerken behoren ook de "Variaties en fuga op een thema van Johann Kuhnau" voor strijkorkest (1935) en de "Ricercare" voor symfonie-orkest (1949). Hij experimenteerde zelfs met twaalftoonsreeksen (in de "Symfonische Etude" van 1953 en de Vierde symfonie uit 1954), zonder de tonaliteit uit het oog te verliezen.
Hendrik Andriessens uitspraak "De instrumentale muziek is de jubilatie van de zang" geeft het best zijn opvatting weer, dat er eigenlijk geen scheidslijnen zijn tussen instrumentale en vocale muziek. Hij was ervan overtuigd dat composities niet alleen voortkomen uit degelijk vakmanschap, maar ook uit "het gegeven", de "inval", de "geschonken muziek". In zijn muziek is het hymnische element even belangrijk als het contemplatieve. Vooral in de kerkmuziek heeft hij vernieuwing teweeggebracht. In zijn overige werk was hij gematigd-modern in een persoonlijke stijl die toegankelijk is, maar tegelijk diepgang heeft.
Muziektheoreticus en musicus Lourens Stuifbergen legt zich toe op het ontsluiten van composities van Andriessen die tot nu toe in manuscriptvorm zijn overgeleverd. Samen met Jort Fokkens heeft dat geleid tot de herontdekking van de Sonate 'Da pacem, Domine' voor orgel uit 1913. Op 13 september beleefde de sonate een hernieuwde première in de St.-Bavokerk te Haarlem, ruim 100 jaar nadat die daar voor het laatst te horen was.

</doc>
<doc id="27479" url="https://nl.wikipedia.org/wiki?curid=27479" title="Van Kooten en De Bie">
Van Kooten en De Bie

Van Kooten en De Bie (ook bekend als Koot en Bie) was een cabaretduo dat bestond uit Kees van Kooten en Wim de Bie en dat vooral bekend is geworden door hun televisieprogramma's.
Samenwerking.
Dit duo werkte al jaren samen voor de VARA, voor ze bij de VPRO gingen werken: eerst bij de radio (onder andere als De Klisjeemannetjes, 1963) en later bij de televisie. Ze werkten van 1969 tot 1972 mee aan het tv-programma "Hadimassa". Van 1972 tot 1974 aan het VPRO-tv-programma "Het Gat van Nederland". In 1974 begonnen ze met het "Simplisties Verbond", waarvan de mattenklopper het symbool werd. In 1980 veranderden ze de titel van hun programma in Koot en Bie, als persiflage op en in navolging van Gerard van het Reve, die zijn naam modieus gecomprimeerd had tot "Reve", om deze een jaar later alweer te veranderen in Van Kooten en De Bie. Van 1988-1998 verzorgden ze in het winterseizoen een uitzending op de zondagavond, onder de noemer "Keek op de week" en daarna achtereenvolgens de titel "Krasse Knarren", "In bed met Van Kooten en De Bie", "Deksel van de Desk" en tot slot weer "Van Kooten en De Bie". Toch bleef een groot deel van het publiek het programma "Koot en Bie" noemen.
Vast team.
In al die jaren, een periode van bijna 25 jaar, vanaf Het Simplisties Verbond (1974/1975) tot aan 1998 werden de programma's voor de VPRO door een bijna onwrikbaar vast team gemaakt. Naast het duo Van Kooten en De Bie zelf, bestond het team uit: -de voortijdig overleden- Roel Bazen (geluidsman), Paul van den Bos (cameraman), Arjen van der Grijn (grimeur), Maud Keus (producer) en Ot Louw (editor).
Ten slotte.
Na jarenlange samenwerking werd Van Kooten het drukke televisiewerk moe, en op 22 maart 1998 was de laatste reguliere uitzending van dit duo. Daarna waren ze echter soms nog wel op tv te zien, zoals in 2003 met het VPRO-programma "Terugkeek van Van Kooten en De Bie" dat op 16 november van dat jaar werd uitgezonden: een anderhalf uur lange compilatie van de kijkers. Ook maakten ze in 2003 een twee uur lange "Witte doek terugkeek", waarin ze nog meer hoogtepunten naar eigen selectie lieten zien. In 2005 namen ze nieuwe sketches op voor de bonus-cd van de "Koot &amp; Bie Audiotheek".
In 2007 was er een tentoonstelling over Van Kooten en De Bie in het Nederlands Instituut voor Beeld en Geluid in Hilversum. Vanaf 2007 stelden Van Kooten en De Bie ieder jaar een compilatie-uitzending samen die tijdens de Boekenweek werd uitgezonden.
In februari 2012 verscheen bij de VPRO op de televisie het drieluik "Van Kooten en De Bie sloegen weer toe". Hierin werd met beide aan de hand van fragmenten, waaronder nooit eerder uitgezonden fragmenten, teruggeblikt. Omdat Van Kooten en De Bie in het verleden vrijwel nooit een interview gaven werd voor het eerst een blik achter de schermen gegund. Ook kwam in dit drieluik naar voren dat Van Kooten van mening was dat ze te lang waren doorgegaan en hij de laatste jaren fysiek de wekelijkse druk steeds moeilijker aankon.
Van maart 2014 tot 2015 waren Van Kooten en De Bie weer wekelijks op tv te zien. De digitale tv-zender NostalgieNet zond iedere zondagavond het programma "Nostalgie met Koot en Bie" uit. Het programma toonde niet alleen de bekende opnames van het duo, maar vulde dit aan met een aantal niet eerder vertoonde sketches.
Wim de Bie overleed op 27 maart 2023 op 83-jarige leeftijd; hij had al een tijd de ziekte van Parkinson.
Invloed.
Invloed op de Nederlandse taal.
Door velen wordt het duo als ware taalkunstenaars beschouwd. Ze hebben door hun creativiteit de woordenschat van de Nederlandse taal verrijkt met diverse (al dan niet door henzelf bedachte) neologismen, zoals doemdenken, regelneef, positivo, en oudere jongere. Zie ook de lijst van neologismen van Van Kooten en De Bie.
Typologisch Nederland.
Van Kooten en De Bie persifleerden in hun programma vaak bekende, typisch Nederlanders. Vaak zelfverzonnen, bijvoorbeeld de 'vrije jongens' Jacobse en Van Es, maar ook geïnspireerd door bestaande bekende Nederlanders en daarvan afgeleide typetjes (bijvoorbeeld Aad van der Naad die was geïnspireerd op Jaap van de Scheur). Met name Van Kooten persifleerde ook bestaande personen (milieuminister Hans Alders, burgemeester Ed van Thijn van de gemeente Amsterdam, minister Wim Deetman en PvdA-fractievoorzitter Thijs Wöltgens), maar ook De Bie soms zoals Martin Šimek, Henk van der Meijden en Chriet Titulaer (wondere bovenwereld). Van Kooten en De Bie werden hierbij geholpen door hun vaste grimeur Arjen van der Grijn.
Wanneer Van Kooten en De Bie een duo van typetjes creëerden, speelde Van Kooten vaak de intelligentere helft van het duo (onder anderen F. Jacobse, wethouder Hekking, Arie Temmes en Koos Koets) en De Bie de meer naïeve partner (respectievelijk Tedje van Es, burgemeester Van der Vaart, Gé Temmes en Robbie Kerkhof). Moest er een vrouw worden gespeeld dan was dat meestal De Bie maar niet altijd (zoals bij Frank en Carla van Putten). Ook kwam het voor dat ze beiden een vrouw speelden (zoals Jet en Koosje Veenendaal). Sommige typetjes hadden sterke gelijkenis (zoals Ralph Ternauw en Ed van Thijn en Thea Ternauw en een bonbonverkoopster in een sketch met "De vieze man").
Naast de televisie kwamen ook op de elpees typetjes voor die weer niet op de televisie te zien waren zoals op de elpee "Mooie Meneren".
Wanneer Van Kooten en De Bie in hun programma's zichzelf speelden (hetgeen zij ook zeer vaak deden) was de rolverdeling echter vaak omgekeerd. In de eerste jaren van het Simplisties Verbond was Bie de nuchtere, opvliegende idealist en was Koot een onhandige, kinderlijke figuur. In feite waren dit ook nog typetjes. Begin jaren 80 werden de rollen van Koot en Bie meer losgelaten en speelden beide komieken meer daadwerkelijk zichzelf, hoewel de verhoudingen op het scherm ongeveer hetzelfde bleven.
Bekende typetjes van Van Kooten en De Bie.
Dit is slechts een bloemlezing, er waren er nog veel meer.
Bibliografie.
Voor de boeken die zij los van elkaar schreven, zie: Kees van Kooten en Wim de Bie.
Discografie.
Albums.
In 2005 werd de Koot &amp; Bie Audiotheek uitgebracht: een cd-box met 11 cd's, namelijk alle albums behalve "Hadimassa zingt voor jou" en "Het lachste van". De single "Wat is mijn bal nou?" werd in deze vernieuwde uitvoering ook opgenomen als twee bonusnummers bij het eerste album. Tevens werd er een speciale nieuwe cd voor opgenomen: "De Typeplanner". Op deze "demonstrantie-cd" laat ambulant reprentant Harry van Klingelen ons horen welke typetjes van Van Kooten en De Bie te selecteren zijn voor zijn nieuwe routeplanner-systeem De Typeplanner.
Video/dvd.
De dvd's van de "Ons kijkt ons"-reeks en "Ons zingt ons" werden in 2003 ook samen uitgebracht in een "Verbondsbox".

</doc>
<doc id="27480" url="https://nl.wikipedia.org/wiki?curid=27480" title="Willem Andriessen">
Willem Andriessen

Willem Christiaan Nicolaas Andriessen (Haarlem, 25 oktober 1887 – Amsterdam, 29 maart 1964) was een Nederlands componist, dirigent en pianist.
Levensloop.
Willem Andriessen werd geboren als zoon van de organist, koordirigent en componist Nico Andriessen en de schilderes Gesine Vester. Zijn broers waren de componist Hendrik Andriessen en de beeldhouwer Mari Andriessen. Zijn grootvader was kunstschilder Willem Vester.
Andriessen ontving zijn eerste muziekonderwijs van zijn vader. Hij studeerde vanaf 1903 bij Jean-Baptiste de Pauw (piano) en bij Bernard Zweers (compositie) aan het Conservatorium van Amsterdam (diploma in 1906). Op aanraden van Daniël de Lange en De Pauw studeerde hij nog verder en hij behaalde in 1908 de Prix d'Excellence met zijn "Pianoconcert in Des", het 5e pianoconcert van Ludwig van Beethoven en nog andere kleinere werkjes.
In de jaren 1908, 1909 en 1910 trad hij als solist op in Berlijn, Frankfurt am Main, Dresden, Leipzig en verschillende Nederlandse steden. Een uitnodiging in april 1910 om hoofd van een muzikale instelling in Baltimore te worden, nam hij niet aan. Andriessen werd in 1910 docent piano aan het Koninklijk Conservatorium in Den Haag en aan het Rotterdams Conservatorium, voordat hij in 1937 als opvolger van Sem Dresden benoemd werd tot directeur van het Amsterdams Conservatorium.
In 1962 verscheen een bloemlezing ("Mensen in de muziek") van zijn publicaties over muzikale onderwerpen in het "Haarlems Dagblad".
Andriessen overleed op 76-jarige leeftijd, nadat hij tijdens een pianotentamen onwel was geworden.

</doc>
<doc id="27481" url="https://nl.wikipedia.org/wiki?curid=27481" title="Sem Dresden (componist)">
Sem Dresden (componist)

Samuel (Sem) Dresden (Amsterdam, 20 april 1881 – Den Haag, 31 juli 1957) was een Nederlands componist, muziekpedagoog, muziekcriticus en dirigent. Hij was een zoon van Marcus Dresden, commissionair in diamant, en Anna Mijerson, en was een oom van de schrijver Sem Dresden (1914-2002). Dresden trouwde op 25 maart 1907 met de altzangeres Jacoba Dhont, de latere zanglerares van Elly Ameling. Uit dit huwelijk werden twee zoons geboren, onder wie de musicus Anton Dresden.
Levensloop.
Dresden studeerde viool en piano bij Richard Hageman, viool bij Johannes Cornelis Dudok en Felice Togni, harmonie bij Fred. J. Roeske, contrapunt, fuga en compositie bij Bernard Zweers aan het Conservatorium van Amsterdam. In 1903 ging hij naar Berlijn en studeerde compositie en directie bij Hans Pfitzner.
Na zijn terugkomst was hij van 1905 tot 1914 dirigent in Laren, Amsterdam en Tiel en leidde de Maatschappij tot Bevordering der Toonkunst. In 1914 stichtte hij in Amsterdam de madrigaal-vereniging, een a capella-koor met negen zangeressen en zangers. Dit koor ging later op in de Haarlemse Motet- en Madrigaalvereniging, waarmee hij veel polyfone renaissancemuziek tot nieuw leven bracht. Daarnaast schonk hij ook veel aandacht aan het eigentijdse repertoire. Samen met Daniël Ruyneman, Henri Zagwijn, Bernhard van den Sigtenhorst Meyer, Alexander Voormolen en (later) Willem Pijper richtte hij in 1918 de Nederlandsche Vereeniging tot Ontwikkeling der Moderne Scheppende Toonkunst op, waarin de moderne Nederlandse componisten zich verenigden.
Van 1924 tot 1937 was hij als opvolger van Julius Röntgen directeur van het Amsterdamsch Conservatorium. Daarna nam hij van Johan Wagenaar de directie van het Koninklijk Conservatorium in Den Haag over. Omdat hij joods was, werd hij tijdens de Tweede Wereldoorlog gedwongen ontslag te nemen. Zijn plaats werd tijdelijk ingenomen door dr. C.L. Walther Boer en daarna werd Henk Badings benoemd, die zich daarover bij de naoorlogse zuivering moest verantwoorden. Vanaf december 1940 verbleven Dresden en zijn echtgenote op De Pauwhof. Badings voorkwam dat Dresden moest meehelpen bij de aanleg van antitankgrachten. Dresden concentreerde zich in die periode op componeren. Een deel van zijn werk werd uitgegeven door Muziekuitgeverij A.A. Noske. Na de bevrijding nam hij zijn plaats bij het Koninklijk Conservatorium weer in. Hij ging in 1949 met pensioen. Daarna was hij nog tot 1953 directeur van de stichting Jeugd en Muziek.
Voorts hield Dresden lezingen in onder andere de Verenigde Staten (1947) over de Nederlandse componisten van zijn tijd. Hij was voorzitter van de Rijkscommissie voor het Muziekonderwijs en van de afdeling Muziek van de Raad voor de Kunst. Verder was hij bestuurslid van de Stichting De Nederlandse Opera, voorzitter van het Pijperfonds en lid van het bestuur van het Alphons Diepenbrock-fonds.
Als muziekcriticus van 1923 tot 1927 bij De Telegraaf heeft hij veel gedaan voor de verbreiding van de nieuwere muziek. Hij schreef een boek "Het Muziekleven in Nederland sinds 1880". Als componist was Dresden werd vooral beïnvloed door het Franse impressionisme van Debussy en Ravel, hoewel zijn opleiding bij Zweers en Pfitzner in een andere richting wees. Hij volgde hiermee, net als Pijper, Van den Sigtenhorst Meyer en de oudere Diepenbrock de trend van de jaren twintig, maar had toch zijn eigen stijl. Dresden was, met Pijper en Hendrik Andriessen, een invloedrijk man in het Nederlandse muziekleven. Hij probeerde traditie en vernieuwing met elkaar te verzoenen. In zijn werk is dat duidelijk te merken.

</doc>
<doc id="27482" url="https://nl.wikipedia.org/wiki?curid=27482" title="Rie Mastenbroek">
Rie Mastenbroek

Hendrika Wilhelmina ("Rie") Mastenbroek (Rotterdam, 26 februari 1919 – aldaar, 6 november 2003) was een Nederlands zwemster, die in haar loopbaan drie olympische titels won.
Biografie.
Mastenbroek startte met zwemmen onder leiding van 'Ma' Braun. Braun had haar eigen dochter getraind toen deze een olympische gouden medaille behaalde bij de Olympische Spelen van 1928 in Amsterdam. In 1934 won Mastenbroek drie gouden en één zilveren medaille bij de Europese kampioenschappen langebaan (50 meter) in Maagdenburg.
Ze herhaalde deze prestatie bij de Olympische Spelen van 1936 in Berlijn. Ze won, als zeventienjarige, de 100 meter vrije slag, de 400 meter vrije slag en (samen met Willy den Ouden, Tini Wagner en Jopie Selbach) de 4x100 meter vrije slag. Op de 100 meter rugslag behaalde ze de zilveren medaille, achter Nida Senff. De laatste miste een keerpunt en moest terugzwemmen, maar won toch goud dankzij een fenomenale eindsprint. Het was voor het eerst in de geschiedenis dat een zwemster zoveel (gouden) olympische medailles had gewonnen, en Mastenbroek was dan ook de ongekroonde keizerin van de Spelen.
Na de Olympische Spelen van 1936 in Berlijn kreeg Mastenbroek ruzie met haar trainster, en stopte met wedstrijdzwemmen. In 1937 trad ze in dienst als zweminstructrice. Daarop ontnam de zwembond haar de amateurstatus, waardoor ze niet meer kon meedoen aan internationale wedstrijden. Op haar deelname aan de Spelen van 1936, die de geschiedenis in gingen als "Hitlers Spelen", keek ze later met gemengde gevoelens terug.
Tijdens haar carrière verbeterde de Rotterdamse in totaal negen wereldrecords: zes op de rugslag, drie op de vrije slag. In 1968 werd ze benoemd tot lid van de International Swimming Hall of Fame. Het Internationaal Olympisch Comité beloonde haar in 1997 met de hoogste eer, de Olympic Order. In 1962 deed ze afstand van een van haar gouden olympische medailles; die liet ze bij opbod verkopen in het kader van de liefdadigheidsactie Open het Dorp.
Mastenbroek trouwde op 5 april 1939 met Cor Kuijpers. Ze kreeg met hem een dochter en een zoon, waarna het stel in 1945 scheidde. Later kreeg de alleenstaande Mastenbroek nog een zoon. In 1975 hertrouwde ze met een weduwnaar. Rie Mastenbroek stierf in haar woonplaats Rotterdam op 84-jarige leeftijd.
Vernoemingen.
Er zijn een aantal straten in Nederland naar haar vernoemd, onder andere:

</doc>
<doc id="27483" url="https://nl.wikipedia.org/wiki?curid=27483" title="Ogg Vorbis">
Ogg Vorbis

Ogg Vorbis is de opensource-compressiemethode voor geluidsbestanden, die vrij is van patenten, dit in tegenstelling tot bijvoorbeeld de audio-indelingen MP3 en Microsofts WMA. Ogg Vorbis wordt ontwikkeld door de Xiph.Org Foundation en is inmiddels opgevolgd door de verbeterde Opus-codec.
Dat er alleen gepatenteerde audio-indelingen bestonden, was voor de ontwikkelaars van openbronsoftware aanleiding om van de grond af een nieuwe multimedia-indeling te definiëren, waarin geen enkel patent voor zou komen.
Een bijkomend voordeel was dat van de nieuwste inzichten gebruik kon worden gemaakt, waardoor de kwaliteit ten opzichte van de oudere MP3-indeling een stuk hoger kon zijn. 'Ogg' staat voor het algemene formaat dat op zich verschillende componenten kan omvatten, zoals Vorbis. Vorbis is het audiogedeelte. Ogg-vorbis is een compressietechniek die weinig relevante geluidsinformatie wegfiltert. Hierbij gaat dus net als bij MP3 weliswaar een deel van de geluidsinformatie verloren, maar door gebruik te maken van de fysiologische en psychologische kenmerken van ons gehoor is dat nauwelijks hoorbaar.
In 2012 is versie 1.3.3 de recentste (libvorbis) en deze bestaat zowel voor Windows, Mac, Linux, OS/2 en PocketPC. Zelfs voor het inmiddels verdwenen multimediabesturingssysteem BeOS bestond goede software. De platformonafhankelijkheid trekt veel ontwikkelaars aan, waaronder gameontwikkelaars. Zo wordt in het computerspel Unreal Tournament 2004 gebruikgemaakt van .ogg-geluidsbestanden. De financiële eisen van licentiehouders van commerciële audioformaten zijn in principe onvoorspelbaar en kunnen van het ene op het andere moment een grotere belasting vormen.
Ogg Vorbis wordt gebruikt in het WebM-bestandsformaat voor webvideo.

</doc>
<doc id="27484" url="https://nl.wikipedia.org/wiki?curid=27484" title="OGG">
OGG



</doc>
<doc id="27485" url="https://nl.wikipedia.org/wiki?curid=27485" title="Windows Media Audio">
Windows Media Audio

WMA is een compressievorm die door Microsoft is ontwikkeld en standaard met Windows Media Player wordt meegeleverd. Het is een gesloten formaat. Aangezien Microsofts Windows een groot marktaandeel heeft, is deze codec snel een de facto standaard geworden.
WMA staat voor Windows Media Audio en komt meestal voor samen met het WMV-formaat dat de video-tegenhanger is van het WMA-formaat. WMA is vooral bedoeld voor het streamen op lage bandbreedtes. Een groot verschil met andere formaten zoals MP3 en OGG is het mogelijke gebruik van DRM, een controversiële techniek die gebruikers beperkt in de mogelijkheden bestanden te openen, kopiëren etc. als de auteur van die bestanden zulke beperkingen oplegt.
De werking van WMA is voor een groot deel te vergelijken met die van het MP3-formaat. Het maakt ook gebruik van psycho-akoestische schema's maar filtert alleen het geluid weg waarvan de frequentie meer dan 20 kHz en minder dan 20 Hz bedraagt. WMA-bestanden zijn wel kleiner dan MP3-bestanden, wat weer een groot voordeel is, want er kunnen zo meer muzieknummers op een mp3-speler (sinds ca. 2005 kunnen veel mp3-spelers ook WMA-bestanden afspelen).
WMA is geen ideale standaard voor algemene internettoepassingen, aangezien het afspelen van dit formaat niet altijd onder alle besturingssystemen mogelijk is, maar slechts daar waar Microsoft het ondersteunt.

</doc>
<doc id="27486" url="https://nl.wikipedia.org/wiki?curid=27486" title="WMA">
WMA



</doc>
<doc id="27487" url="https://nl.wikipedia.org/wiki?curid=27487" title="Digital rights management">
Digital rights management

Digital rights management, kortweg DRM, ook wel digitaal rechtenbeheer, is een techniek om digitale rechten van makers of uitgevers (de 'rechthebbenden') van werken (bijvoorbeeld muziek, afbeeldingen, teksten, computerspellen) digitaal te beheren. In essentie is het een kopieerbeveiligingstechniek.
Doel.
De rechthebbenden kunnen met deze techniek de omvang en wijze van gebruik bepalen of beperken. Dit laatste is meteen ook een van de belangrijkste punten van kritiek op DRM. De rechthebbende kan immers door toepassing van beveiligingstechnieken die gekoppeld kunnen worden aan DRM, de wettelijke rechten van gebruikers inperken. Daarom zijn DRM-systemen altijd gekoppeld aan gebruikersovereenkomsten, waar het contracten- en consumentenrecht op van toepassing zijn. In die overeenkomst wordt bepaald welke handelingen (niet) zijn toegelaten zonder dat daarvoor aparte toestemming moet worden verkregen door de gebruiker. Zo kan bijvoorbeeld een uitgever slechts een beperkt aantal afdrukken of kopieën toestaan, of kan een online muziekdienst vaststellen dat een muziekstuk slechts een bepaald aantal keer (al dan niet gratis) beluisterd kan worden, hetgeen naar zeggen van de muziekindustrie een flexibel en gevarieerd online productaanbod mogelijk zou maken. De gebruiker heeft vaak geen weet van de beperkingen die volgen uit de acceptatie van de gebruikersovereenkomst.
Toepassing.
De toepassing van DRM geschiedt lang niet altijd door de rechthebbende. Meestal wordt DRM toegepast door een intermediair, een online distributeur bijvoorbeeld. De directe relatie met de eindgebruiker is typerend voor DRM; ze manifesteert zich in een ‘gebruikslicentie’, waarin de rechten en plichten van de gebruiker van de content contractueel zijn vastgelegd. De gebruikslicentie is idealiter geïntegreerd in het DRM-systeem; de licentie zit als het ware in het product of de dienst ‘ingebakken’. Voor het goed functioneren van DRM is het dus belangrijk dat de licentievoorwaarden, tezamen met andere zogeheten metadata, aan de ‘content’ vast verbonden blijven. Het sluitstuk van ieder DRM-systeem wordt gevormd door de techniek. Er vindt idealiter dus ‘automatische handhaving’ plaats door toepassing van technische maatregelen. In de praktijk is dit niet altijd het geval, mede als gevolg van veelvuldige kraak van de beveiligingstechnieken.
Kritiek.
Op het toepassen van DRM-systemen worden onder andere de volgende kritiekpunten geleverd:
Controleverlies door de gebruiker.
DRM werkt alleen waterdicht op computers en mediaspelers die niet 100% onder controle van de gebruiker vallen. Er moet een technische voorziening ('kleine politieagent') in de vorm van een "Trusted Platform Module" aanwezig zijn. Dit controleverlies is strijdig met de gedachte van FOSS.
Gebrekkige interoperabiliteit.
Consumenten kunnen hun gekochte muziek, video en elektronische boeken alleen consumeren op toestellen die de betreffende DRM ondersteunen;
Veranderende DRM.
Bedrijven zoals Microsoft moeten de gebruikte veiligheidstechnieken in hun DRM-systeem (kunnen) veranderen, omdat mensen deze proberen te kraken;
Te sterke beperkingen.
Een belangrijk punt van kritiek is dat de rechthebbende door toepassing van beveilingstechnieken die gekoppeld zijn aan DRM, de rechten die volgen uit uitzonderingen in de auteurswet zou kunnen inperken.
Verlopen van auteursrecht.
Een ander punt van zorg is dat niet is vastgelegd wat er met de kopieerbeveiliging gebeurt na het verlopen van de rechten van de makers. Ook zouden veel verstrekkers van inhoud (muziek, afbeeldingen, teksten, etc.) stukken die feitelijk al in het publieke domein zijn toch weer van digital rights management kunnen voorzien, waardoor dit publieke domein steeds kleiner zou kunnen worden. Ook hier zal - indien dit werkelijkheid wordt - op toegezien moeten worden.
Misleidende terminologie.
De naam "Digital Rights Management" is volgens de GNU misleidend omdat DRM niets met "Rights" (rechten) van de gebruiker te maken heeft; maar met beperkingen. De GNU adviseert daarom de term "Digital Restrictions Management" te gebruiken, die vanuit het oogpunt van de gebruiker beter aangeeft waar deze techniek voor dient.. Deze definitie gaat echter voorbij aan de betekenis van DRM als 'Manager' van 'Digitale Rechten'.
Ondoelmatigheid.
Omdat ieder DRM-systeem vroeg of laat gekraakt wordt vormt DRM in de praktijk voornamelijk een beperking voor legitieme consumenten terwijl het illegaal verspreiden van content er nauwelijks door tegengehouden wordt.
In februari 2007 is een beveiliging gekraakt door het vinden van de beveiligingssleutel. In de Verenigde Staten trachten belanghebbenden het verspreiden van deze sleutel te voorkomen door middel van de "Digital Millennium Copyright Act (DMCA)"-wet.
Het plaatsen van de sleutel heeft bij diverse websites tot het ontvangen van klaagbrieven van belanghebbende instanties geleid, waarin met juridische stappen gedreigd wordt. Google werd gevraagd het zoeken op de sleutel tegen te gaan, vele bloggers werd gevraagd hun nieuwsitem te verwijderen en de communitysite Digg.com verwijderde het artikel over de sleutel. Dit stuitte op kritiek binnen de Diggs-gemeenschap, vooral nadat bekend werd dat Diggs zich had laten sponsoren door een bedrijf achter hd-dvd. Sommige in de Verenigde Staten gevestigde websites kiezen er bewust voor om niet op de dreigementen in te gaan.

</doc>
<doc id="27488" url="https://nl.wikipedia.org/wiki?curid=27488" title="DRM">
DRM



</doc>
<doc id="27489" url="https://nl.wikipedia.org/wiki?curid=27489" title="Bandung">
Bandung

Bandung (oude spelling: "Bandoeng") is de hoofdstad van de provincie West-Java op het Indonesische eiland Java. Haar bijnaam is de bloemenstad ("Kota Kembang"). Bandung is de informele hoofdstad van de Sundanezen, die in West-Java de dominante bevolkingsgroep vormen. In de stad wordt naast het Indonesisch ook Sundanees gesproken.
Overzicht.
De stad is gelegen op een hoogland, op circa 770 meter boven zeeniveau en heeft daardoor een aangenaam koel klimaat. Er wonen in de stad ongeveer 2,4 miljoen mensen (2010), de schattingen van de agglomeratie lopen uiteen van 4,7 miljoen tot 7,7 miljoen inwoners. Ten tijde van Nederlands-Indië waren er plannen om Bandung tot hoofdstad van deze kolonie te maken, maar door de Tweede Wereldoorlog en daaropvolgende Indonesische onafhankelijkheid is het hier nooit van gekomen.
Geschiedenis.
Algemeen.
Volgens een inscriptie bij het Bandung "0" kilometerpunt is de stad gesticht door Herman Willem Daendels, van 1808-1811 gouverneur-generaal, ten tijde van het bouwen van de brug in 1810 over de Ci Kapundung aan de Grote Postweg, door het verplaatsen naar deze plek van de hoofdnegorij "Bandong", die 10 km van de Grote Postweg af lag. Het effect ervan was nauwelijks merkbaar; in 1854 woonden er slechts 9 Europeanen, een paar Chinezen en Arabieren, en ruim 11.000 inlanders. De gedeeltelijke openstelling van de Preanger voor Europeanen in 1853 vormde de aanzet tot de vestiging van planters van koffie-, thee en kinaplanten. Het dorp kreeg echter meer aanzien door de vestiging van zetel van de resident van de Preanger-Regentschappen in 1862 en doordat in 1894 de spoorlijn van de Staatsspoorwegen uit Batavia via Buitenzorg doorgetrokken werd naar Bandung, waarbij tevens hier de werkplaatsen van de Staatsspoorwegen werden gevestigd. Hierdoor begon de groei van het toenmalige dorp, waar toen nog slechts enkele grotere huizen stonden, zoals het huis van de resident aan de alun-alun, dat van de Nederlandse assistent-resident, enkele huizen aan de Grote Postweg, en de Grote Moskee. Bij de volkstelling van 1905 werden 48.000 inwoners geteld, waarvan slechts 2.000 Europeanen waren. Pas na 1910 zette een sterke groei van de stad in. De stad kreeg een gemeentelijke waterleiding, een gemeentelijk elektriciteitsbedrijf (G.E.B.E.O.) en met de Indische Gasmaatschappij een particulier gasbedrijf. Het gemeentelijk Bouwbedrijf zorgde voor de bouw van de gebouwen van het Departement van gouvernementsbedrijven en van de ambtenaarswoningen. Ten slotte zorgde de gemeente nog voor de stichting van een groot ziekenhuis.
In de jaren tussen 1920 en 1940 is de stad als tuinstad aangelegd, met veel groene lanen en parken. Aangezien hier een relatief groot aandeel Nederlanders woonden met een goed inkomen, zijn er veel vrijstaande gebouwen neergezet in de voor die tijd moderne stijl van Frank Lloyd Wright. Voor de oorlog stond de stad bekend als het "Parijs van Java" vanwege de stedenbouwkundige schoonheid en de bekende winkelstraat, de Bragaweg met de modernste modewinkels. De stad is nog steeds bekend om de redelijk goed onderhouden art-deco-bebouwing en lanen. Bekende gebouwen, ontworpen door Nederlands-Indische architecten als Henri Maclaine Pont, Albert Aalbers en Charles P. Wolff Schoemaker zijn het "Gedung Sate" (voormalige Departement van Gouvernementsbedrijven (Verkeer en Waterstaat)), "Hotel Savoy Homann", "Grand Hotel Preanger", het "Postkantoor" aan de voormalige Grote Postweg, "het Jaarbeursgebouw", "Villa Isola" en het "ITB" (vroeger de "Technische Hogeschool Bandoeng)". Vanuit de gemeente wordt een actief beleid gevoerd om de stad voor sloop te behoeden en de erfenis te restaureren. Op het centrale plein (de alun alun) kon echter politiek gezien in 2004, niet voorkomen worden dat daar de moskee enorm werd uitgebreid met onder andere twee hoge minaretten.
Na de crisis viel Japan Nederlands-Indië binnen. Toen deze periode in 1945 voorbij was, viel een groot deel van de stad ten prooi aan brandstichtingen en vernielingen door nationalisten, die de onafhankelijkheid van Nederland en een vrij Indonesië eisten. Hierbij werd veel stadsschoon vernield en werd bij de wederopbouw vervangen door zakelijke bouw.
Door de spectaculair toegenomen verkeersdrukte en bevolkingsgroei sinds 1950, komt het tuinstadkarakter niet meer tot zijn recht. In de huidige stad wordt dit gedeeltelijk opgelost door buiten de oude wijken grote winkelcentra aan te leggen en zo de verkeersdruk te spreiden. Daarnaast is de stad sinds medio 1960 omringd door grote nieuwkomers- of sloppenwijken.
Bandung heeft mede bekendheid gekregen door de Bandungconferentie die in 1955 in deze stad plaatsvond (in de voormalige "Sociëteit Concordia" aan de Grote Postweg, die vanwege deze conferentie nu Jalan Asia-Afrika heet). In 2005 vond deze conferentie weer hier plaats.
Tweede Wereldoorlog.
Nabij en in Bandung bevonden zich tijdens de Tweede Wereldoorlog twee grote Japanse interneringskampen. Tjimahi was een mannenkamp, gelegen aan de westkant van Bandung. Het fungeerde zowel als burger- als krijgsgevangenkamp. Het was oorspronkelijk een KNIL-legerkazerne en is tegenwoordig nog steeds een kazerne van het Indonesische leger. Het tweede kamp Tjihapit lag in het noordoosten van de stad. In de wijk Tjihapit werden vanaf november 1942 Europese vrouwen en kinderen geïnterneerd. Zij werden ondergebracht in woonhuizen met bijgebouwen, die omheind waren met bamboe-omheiningen of prikkeldraad. In augustus 1943 moesten de geïnterneerden ten westen van de Riouwstraat naar het wijkdeel ten oosten van de Riouwstraat verhuizen. Het westelijk wijkdeel werd ingericht als nieuw kamp. Dit kamp werd het Bloemenkamp genoemd, naar de straten met bloemennamen.
Opleiding.
Bandung is de vestigingsplaats van het "Institut Teknologi Bandung (ITB)", in 1920 opgericht als "Technische Hogeschool Bandoeng (THS)", de oudste (1920) en meest gewaardeerde technische universiteit van Indonesië. Daarnaast is Bandung een echte universiteitsstad geworden met 26 universiteiten of instituten.
Transport.
Bandung had al vroeg (1925) een militair vliegveld aan de westzijde van de stad, dat als hoofdbasis fungeerde en waarbij in 1928 een stationsgebouw met hangars voor de burgerluchtvaart (KNILM) werd gebouwd. Naar de hier gelegen kampong werd het 'Andir' genoemd; eind jaren negentig is de naam gewijzigd in Husein Sastranegara International Airport.
Economie.
De stad kent veel textielindustrie (o.a. spijkerbroeken), lederwarenindustrie. In de wijde omgeving liggen thee- en koffieplantages. De Chinese wijk is gelegen rond de ABC-straat (Jalan ABC) in de wijk Pasar Baru (= Nieuwmarkt) waar van alles te koop is; in de Jalan Cihampalas (bijgenaamd Jeans Street) zijn bijvoorbeeld spijkerbroeken en T-shirts in versierde winkels te koop. De Bragaweg (Jalan Braga) is de best bewaarde winkelstraat in art-decostijl ter wereld. Sinds begin 2000 zijn er grote outlet-centers verschenen. Door de grote variatie aan moderne producten, etenswaren, studenten, mooie gebouwen en dergelijke wordt Bandung door de Indonesiërs als de hipste stad van Indonesië gezien.
De stad kent inmiddels meer dan 250 hotels (totaal ruim 10.000 bedden) en in het weekend zitten ze vaak vol doordat veel mensen uit Jakarta hier gaan recreëren in een frissere/koelere omgeving.
Communicatie.
Voor communicatie werd het zend- en ontvangstation "Radio Malabar" gebruikt, dat intercontinentaal telefoneren mogelijk maakte met Nederland. Het werd op 5 mei 1923 geopend door de Gouverneur-generaal Dirk Fock. Het station bevond zich op 17 km ten zuiden van Bandoeng op de hoogvlakte "Malabar" in de Malabar Kloof, en vormde een langegolf telegrafieverbinding met Radio Kootwijk. De zendenergie werd betrokken uit een 2.4 megawatt vlamboogzender ontworpen door dr. De Groot. De benodigde elektriciteit werd opgewekt door een combinatie van waterkrachtturbines van een verlaten goudmijn op Sumatra, een oude dynamo van de Batavia Electrische Tramweg Maatschappij en een motor van een neergestorte vliegmachine. Rond het zendgebouw ontstond een kleine woonkern. Op 7 januari 1929 werd op het hoofdkantoor van de toenmalige P&amp;T in Den Haag de radiotelefoondienst officieel geopend voor het publiek door koningin-moeder Emma. Na deze gebeurtenis werden de woorden "Hallo Bandoeng, hier Den Haag" legendarisch. Vanaf dat moment kon het Nederlandse publiek met Nederlands-Indië bellen. Men moest daarvoor naar een zogeheten Indië-cel in een telegraafkantoor in een van de vier grootste steden van Nederland komen en kon dan voor 33 gulden, wat destijds een vermogen was, een gesprek van maximaal drie minuten voeren, en elf gulden voor iedere extra minuut.
Radio Malabar was in gebruik tot 1942.
Het station is in 1947 opgeblazen en in brand gestoken door pemoeda's. De koelvijver bestaat nog en wordt als zwembadje gebruikt.
Lijst van Burgemeesters/Walikota.
Op 1 april 1906 kreeg Bandung een eigen gemeenteraad, voorgezeten door de assistent-resident als vertegenwoordiger van het centraal gezag. In 1917 kreeg ze een eigen burgemeester.
Straatnamen in Bandung.
Zie Lijst van straten in Bandung

</doc>
<doc id="27491" url="https://nl.wikipedia.org/wiki?curid=27491" title="Apple Inc.">
Apple Inc.

Apple Inc. is een Amerikaans technologiebedrijf dat op 1 april 1976 is opgericht (toen met de naam Apple Computer, Inc.) door Steve Jobs, Steve Wozniak en Ronald Wayne. Het bedrijf is gevestigd in Cupertino, Californië.
Geschiedenis.
Apple is vooral bekend van zijn reeks Apple Macintosh-computers, de iPod (muziekspeler), de iPhone (smartphone) en de iPad (tablet). Naast hardware ontwikkelt het zelf ook veel software voor het eigen macOS, maar ook voor Windows. Eind jaren zeventig is Apple bekend geworden met de Apple II, een van de eerste succesvolle personal computers ter wereld. De Apple II speelde een essentiële rol bij de opkomst van de pc-markt. Aan deze reeks van kleine successen kwam echter een abrupt einde door een op handen zijnd bankroet. In 1997 stond het bedrijf aan de rand van de afgrond, maar met een investering van 160 miljoen dollar (door Microsoft) is het bedrijf weer op de been geholpen.
Naamgeving.
Het bedrijf waar Steve Jobs mede-oprichter van was heeft zijn naam "Apple" grotendeels aan hem te danken. Jobs was in de jaren zeventig fruitariër en kwam volgens eigen zeggen zo op het idee de firma "Apple" te noemen:
In 2007 heeft het bedrijf formeel zijn naam gewijzigd van "Apple Computer, Inc." naar "Apple Inc.", om duidelijk aan te geven dat het productaanbod van het bedrijf meer dan enkel computers omvat. Het logo verwijst naar de vrucht van de boom van kennis van goed en kwaad. Deze vrucht wordt vaak met de appel vereenzelvigd. In het Bijbelverhaal nam Eva een hap van de vrucht toen de mens nog in het paradijs verbleef.
Nieuw hoofdkantoor Apple Park.
Op 6 juli 2011 maakte Steve Jobs in een plaatselijke conferentie bekend dat hij in Cupertino in Californië een nieuw hoofdkantoor in de vorm van een ruimteschip wil laten bouwen, op een van Hewlett-Packard gekocht stuk grond. Het complex moet plaats gaan bieden aan 15.000 mensen, en zal naast het enorme gebouw veel natuur bevatten. Vandaar de naam Apple Park. Het gebouw zal voor een groot gedeelte uit glas bestaan, waarbij er geen enkel stuk recht glas te vinden zal zijn. Tevens komen er een grote ondergrondse parkeergarage, presentatiehal, fitnessruimte en een energiecentrum waar Apple zijn eigen energie wil opwekken. Bouwtekeningen van het nieuwe pand zijn vrijgegeven. Het pand werd in april 2017 in gebruik genomen.
Poortwachter.
Op 6 september 2023 wees de Europese Commissie Apple aan als poortwachter in het kader van de Verordening digitale markten en werden App Store, iOS en Safari aangewezen als kernplatformdiensten. Op 29 april 2024 werd het besturingssysteem iPadOS toegevoegd aan de lijst van diensten onder de Verordening digitale markten.
Sleutelfiguren.
CEO's.
Steve Jobs heeft ontslag genomen als CEO op 24 augustus 2011, en is overleden op 5 oktober 2011.&lt;br&gt;
Tussen januari en juni 2009 was in verband met medisch verlof Tim Cook waarnemend CEO.
Activiteiten.
Apple ontwerpt, produceert en verkoopt mobiele communicatie en media apparaten, personal computers en verkoopt een grote variëteit aan gerelateerde software, diensten en accessoires. De activiteiten vinden wereldwijd plaats en het bedrijf telde per eind september 2023 ongeveer 161.000 werknemers. In 2023 behaalde het een totale omzet van US$ 383 miljard, waarvan de iPhone het meest verkocht product was. De verkoop van diensten zoals advertenties, cloud diensten en App Store neemt snel toe, in 2023 maakte dit 22% van de totale omzet uit (2016: 11%). Noord-Amerika was de grootste afzetmarkt met een aandeel van 43% in de omzet, gevolgd door Europa (24%) en de Volksrepubliek China (19%).
Resultaten.
Apple Inc. heeft een gebroken boekjaar dat loopt van 1 oktober tot en met 30 september. Per jaar werd ongeveer 5% van de omzet uitgegeven aan O&amp;O maar dit liep gestaag op naar 8% in 2023. Op 2 november 2018 liet CEO Tim Cook weten dat Apple niet langer het aantal verkochte iPhones en iPads zal publiceren. Wel wordt de omzet per productgroep gepubliceerd.
Apple keert dividend uit, maar koopt ook op grote schaal eigen aandelen in. In 2014 stonden er gemiddeld 6,1 miljard aandelen uit en dit was in 2018 gedaald naar 5 miljard. In augustus 2020 werden de aandelen gesplitst, de aandeelhouder kreeg vier nieuwe aandelen voor één oud aandeel.
Hardware.
iPhone.
Na de aankondiging van de iPhone 16 (Pro)-serie in september 2024 is de line-up van producten die Apple zelf verkoopt als volgt:
iPod.
De productie van de iPod Touch is in mei 2022 gestopt, hij is nog verkrijgbaar zolang de voorraad strekt.
Verkooppunten.
Apple wordt in Nederland en België onder andere vertegenwoordigd door de Apple Premium Resellers, voorheen Apple Centers. Dit zijn zelfstandige winkels die gespecialiseerd zijn in Apple-producten. Per december 2006 kende België 15 Apple Premium Resellers en Nederland 24. De reden voor de naamswijziging is dat het duidelijker is dat de Apple Premium Resellers geen deel uitmaken van Apple zelf. Er werd gespeculeerd dat de naamswijziging te maken had met de oprichting van Apple Stores (het retailconcept van Apple, waarbij de winkels eigendom van Apple zijn) op het vasteland van Europa. De eerste werd in maart 2007 in Rome geïntroduceerd. Buiten de Apple Premium Resellers zijn er ook andere dealers die Apple-producten verkopen.
Sinds 2007 heeft Apple ook Apple Shops in Nederland die volgens een shop-in-shopconcept in winkels van Apple Authorised Reseller Media Markt zijn gevestigd. Veel van deze winkels hebben een gedeelte afgestaan aan Apple, waarin Apple volgens eigen concept de inrichting verzorgt. Daarnaast wordt elke Apple Shop geleid door medewerkers van Apple, die Apple Solutions Consultants (ASC's) worden genoemd. In tegenstelling tot de medewerkers van de Apple Store die onderdeel zijn van Apple Retail worden deze ASC's aangestuurd door Apple Corporate. De ASC's worden in de Shops bijgestaan door Apple-specialisten in dienst van het filiaal die met regelmaat door Apple worden getraind. Deze Shops zijn echter geen aparte winkels: de uiteindelijke verkooptransactie vindt plaats bij de kassa van het Media Markt-filiaal.
Op 3 maart 2012 opende de eerste Nederlandse Apple Store in het Hirsch-gebouw aan het Leidseplein in Amsterdam. Hier is ook het hoofdkantoor van Apple Benelux gevestigd. Later zijn er nog Apple Stores geopend in Haarlem en in Den Haag.
In 2015 opende de eerste Apple Store in België op de Gulden-Vlieslaan in Brussel. Dit is tot op heden nog steeds de enige Apple Store van België
Kritiek.
Net als de overige internetgiganten ligt het bedrijf onder vuur vanwege mogelijke misbruiken wegens monopolievorming. Apple heeft kritiek te verduren gekregen vanwege onder andere het volgende:
Belastingen.
In 1991 maakten het bedrijf en Ierland belastingafspraken die zeer gunstig voor Apple waren. De Europese Commissie (EC) deed hier onderzoek naar en kwam in 2016 tot de conclusie dat het belastingvoordeel vergelijkbaar is met illegale staatssteun. Volgens de commissie betaalde Apple in 2003 effectief 1% belasting en in 2014 slechts 0,005%. Apple liet zijn internationale winst via Ierland lopen, om de belastingbetalingen te minimaliseren. De EC eiste dat Ierland ruim 13 miljard euro aan achterstallige belasting bij Apple zou innen. Beide gingen in beroep tegen het besluit van de EC. Zolang het Europees Hof van Justitie nog geen uitspraak had gedaan, stond het miljardenbedrag op een neutrale tussenrekening. Op 15 juli 2020 vernietigde het Europees Hof de beslissing van de EC: Apple hoefde de 13 miljard euro niet aan Ierland terug te betalen. In september 2024 oordeelde het Hof van Justitie dat Apple alsnog de 13 miljard euro moet betalen. Dit is definitief daar er geen verder beroep mogelijk.
Mariana Mazzucato heeft in haar boek ‘’The entrepreneurial state’’ (2013) benadrukt dat overheidsinvesteringen in de ontwikkeling van de diverse technologieën (internet, gps, het aanraakscherm en draadloze communicatietechnologieën) die door Apple zijn gecombineerd in de iPhone en de iPad, onmisbaar zijn geweest voor het succes van Apple. Dit maakt de lage belastingafdracht door Apple in de ogen van Mazzucato des te meer onterecht. De staat wordt zo niet beloond voor zijn investeringen in onderzoek dat tot deze technologieën leidde.
Monopolievorming.
Op 10 september 2021 kreeg Epic Games in de rechtbank gelijk in een geschil met Apple omdat betalingen van games uit de App Store verplicht via Apple Pay moesten verlopen. 
Op 4 maart 2024 kreeg Apple een boete à 1,8 miljard euro van de Europese Commissie, vanwege misbruik van macht in de appwinkel voor iPhones en iPads. De klacht was ingediend door Spotify. Apple zou in beroep gaan. 
Op 21 maart 2024 werd Apple door de Amerikaanse justitieminister Merrick Garland, hierin gesteund door 15 staten, aangeklaagd voor monopolievorming: klanten zouden teveel moeten betalen en concurrentie en innovatie wordt bemoeilijkt, met name bij de iPhone.
Milieubeleid.
Sinds 2004 hield Greenpeace een campagne met de naam Green My Apple tegen het gebruik van giftige stoffen die in Apple producten zoals de iPod zouden zijn verwerkt. In december 2006 plaatste Greenpeace het bedrijf op de laatste plaats van tien beproefde elektronicabedrijven, vooral door het gebrek aan relevante documentatie en tijdslijnen. Op 2 mei 2007 plaatste Apple CEO Steve Jobs een open brief genaamd "A Greener Apple" op de website van het bedrijf, waarin hij reageerde op de aantijgingen:
"In one environmental group’s recent scorecard, Dell, HP and Lenovo all scored higher than Apple because of their plans (or “plans for releasing plans” in the case of HP). In reality, Apple is ahead of all of these companies in eliminating toxic chemicals from its products."
In een studie gehouden door het Amerikaanse 'Environmental Protection Agency' in januari 2006, werd bevonden dat, qua milieu-vriendelijkheid, Apple-hardware gunstig uitvalt wanneer vergeleken met zijn grootste concurrenten. Sinds september 2009 plaatst Apple rapportages over de impact op het milieu van elk product op de website van het bedrijf. Oud-vicepresident van de Verenigde Staten en milieuactivist Al Gore maakt deel uit van Apples raad van bestuur.
Apple verzet zich, samen met bedrijven als Honeywell en HP, tegen een wetsvoorstel in de Amerikaanse staat Nevada, dat fabrikanten verplicht informatie te verschaffen aan reparateurs. Ook zouden onderdelen beschikbaar moeten komen voor deze reparatiebedrijven. Apple zegt bang te zijn voor reputatieschade bij verkeerd uitgevoerde reparaties en voor schending van de privacy van gebruikers.

</doc>
<doc id="27492" url="https://nl.wikipedia.org/wiki?curid=27492" title="Jakarta">
Jakarta

Jakarta, officieel de Speciale Hoofdstedelijke Regio Jakarta ("Daerah Khusus Ibukota Jakarta", "DKI"), is de hoofdstad en regeringszetel van de Republiek Indonesië. Het ligt op de noordwestkust van het eiland Java.
Het officiële inwonertal van Jakarta bedraagt 10.562.088 (2020). Het verstedelijkte gebied, waar Jakarta deel van uitmaakt heet Jabodetabek en heeft naar schatting ruim 30 miljoen inwoners. Jakarta is het politieke, economische en culturele centrum van Indonesië en de grootste metropool van Zuidoost-Azië.
De stad heeft een lange geschiedenis, waarin ze onder verschillende namen bekendstond: "Sunda Kelapa" (397-1527), "Jayakarta" (1527-1619), "Batavia" (1619-1949) en "Djakarta" (1949-1972) en sinds 1972 de huidige naam. Sinds Indonesië in 1949 onafhankelijk werd, is Jakarta de hoofdstad van het land. In april 2019 maakte de regering van Indonesië bekend dat er een nieuwe hoofdstad wordt aangewezen in de provincie Oost-Kalimantan op het eiland Borneo (zie Nagara Rimba Nusa).
Geschiedenis.
Jakarta heette oorspronkelijk Sunda Kelapa. De stad werd later door Fatahillah veroverd, die de stad de naam Jayakarta gaf (op 22 juni 1527, nog steeds de officiële stichtingsdatum van de stad),
Jan Pieterszoon Coen veroverde in 1619 de stad op de bewoners en vernietigde deze. Naast het oude Fort Jacatra liet hij een nieuw fort, Kasteel Batavia, en een nieuwe stad bouwen. Aanvankelijk wilde hij die Nieuw-Hoorn noemen (naar zijn geboorteplaats Hoorn), maar de heren XVII, de hoogste bestuurders van de VOC, besloten anders. Ze werd Batavia genoemd en dit bleef zo tot 1942, het jaar dat Nederlands-Indië bezet werd door Japanse troepen. Batavia werd toen hernoemd tot Djakarta.
Na de onafhankelijkheid van Indonesië werd Djakarta hoofdstad van het nieuwe land. In 1972 is de spelling van de stadsnaam veranderd in Jakarta.
Geografie.
Klimaat.
Jakarta heeft een Tropisch klimaat met als klimaatclassificatie Am (Moessonklimaat).
De gemiddelde totale neerslag per jaar is ± 1800 mm.
De gemiddelde maandelijkse temperatuur en neerslag zijn als volgt:
Bestuurlijke indeling.
Jakarta is een 'speciale hoofdstedelijke regio' ("Daerah Khusus Ibukota") met de status van provincie en heeft daarom geen burgemeester maar een gouverneur. Voor 1942 had ze wel een burgemeester.
Jakarta bestaat uit vijf gemeenten en één regentschap
Cultuur.
Media.
Kranten.
Jakarta heeft meerdere dagbladen zoals "Bisnis Indonesia", "The Jakarta Post", "Indo Pos" , "Seputar Indonesia", "Kompas", "Media Indonesia", "Republika", "Pos Kota", "Warta Kota", en Suara Pembaruan.
Televisie.
Publieke omroep: TVRI.
Commerciële stations: TPI, RCTI, Metro TV, Indosiar, StarANTV, SCTV, Trans TV, tvONE, Trans 7, en Global TV.
Lokaal station: Jak-TV, O-Channel, and Space-Toon.
Kabel stations: Indovision, ASTRO, TelkomVision, KabelVision
Radio.
Jakarta heeft vele tientallen radiostations, enkele hiervan zijn: "Sonora: 92.0 MHz", "Prambors: 102.2 MHz" en "Suara Metro 911: 107.8 MHz"
Sport.
Jakarta is de thuisbasis van verschillende voetbalclubs. De populairste voetbalclub is Persija Jakarta, die wedstrijden speelt in het Lebak Bulus stadion. Het grootste stadion van Jakarta is het Bung Karno stadion, met een capaciteit van 100.000 zitplaatsen. Het grootste basketbalstadion is de Kelapa Gading Sport Mall in het noorden van Jakarta. Het heeft een capaciteit van 7.000 zitplaatsen en is tevens de thuisbasis van het nationaal basketbalteam van Indonesië.
Winkelcentra.
Jakarta heeft een groot aantal overdekte winkelcentra. Deze centra zijn relatief duur en daardoor ontoegankelijk voor veel inwoners van Jakarta. Jakarta heeft ongeveer 100 overdekte winkelcentra, terwijl er op dit moment nog 70 à 100 in aanbouw zijn. Veel van deze centra strijden om dezelfde markt. Hierdoor staan veel winkelcentra grotendeels leeg en onder de bestaande winkels gaan er regelmatig winkels failliet.
Enkele populaire winkelcentra zijn:
Pondok Indah Mall, Mal Taman Anggrek, Mangga Dua Mal, Plaza Indonesia, Mal Kelapa Gading, Megamall Pluit, Plaza Senayan, Plaza Semanggi, Mal Artha Gading, Entertainment X'nter, Cilandak Town Square, Grand Indonesia, Pacific Place, Mall Ambasador en Senayan City.
Verkeer en vervoer.
De stad heeft twee internationale vliegvelden: Soekarno-Hatta International Airport en Halim Perdana Kusuma ook wel gespeld als Halim Perdanakusuma. De laatste wordt alleen gebruikt door Citilink die binnenlandse vluchten uitvoert (en door het leger).
Tal van tolwegen op pijlers vormen een binnenringweg om Jakarta. Deze weg loopt van Tanjung Priok - Cawang - Grogol - Tanjung Priok. Een nieuwe tolweg buitenom wordt momenteel gebouwd en is reeds gedeeltelijk geopend op het traject Cilincing - Cakung - Pasar Rebo - Pondok Pinang - Daan Mogot - Cengkareng. Een andere tolweg verbindt Jakarta met Soekarno-Hatta International Airport ten westen van Jakarta. Eveneens loopt er een tolweg naar de haven van Merak en Tangerang in het westen, Serpong in het zuidwesten, Depok, Bogor en Ciawi in het zuiden en Bekasi, Cibitung, Purwakarta en Bandung naar het oosten.
In Jakarta zijn talrijke spoorlijnen die er echter niet op berekend zijn om aan de tegenwoordige enorme vervoersvraag te voldoen. De spoorlijnen verbinden Jakarta met zijn aangrenzende steden: Depok en Bogor in het zuiden, Tangerang en Serpong in het westen en Bekasi, Karawang en Cikampek in het oosten. De voornaamste treinstations zijn Gambir, Jatinegara, Manggarai en Jakarta Kota.
De voorstadlijnen rijden anno 2011 wel op elektriciteit via bovenleiding.
Twee lijnen van de Jakarta Monorail waren rond de eeuwwisseling in aanbouw: de groene lijn die de plaatsen Semanggi-Casablanca-Kuningan-Semanggi aandoet en de blauwe lijn die de plaatsen Kampung Melayu-Casablanca-Tanah Abang-Roxy aan zou moeten doen. Echter werd de bouw afgeblazen wegens financiële problemen.
Anno 2011 is men bezig met een 2-lijns metrosysteem: een noord-zuidlijn tussen Kota en Lebak Bulus, die aansluit op de voormalig geplande monoraillijn; en een oost-westlijn, die verbonden wordt met de noord-zuidlijn op het station Sawah Besar.
Jakarta is tevens het knooppunt voor veel buslijnen, die de steden onderling verbinden.
Er zijn dertien vrije busbanen in Jakarta, waarop HOV-bussen rijden onder de naam TransJakarta. Dit is het grootste netwerk van vrije busbanen ter wereld.
Fietstaxi's (Indonesisch "becak"), verzorgen het lokale transport in de straten in sommige delen van de stad. Vanaf de vroege jaren 40 tot aan het begin van de jaren 90 was dit een van de meest voorkomende vormen van transport in de stad. In 1966 waren er naar schatting 160.000 fietstaxi's actief, ongeveer 15% van de totale beroepsbevolking was fietstaxichauffeur. In 1971 werden de fietstaxi's verboden op de doorgaande wegen en kort daarna probeerde de overheid een totaalverbod door te voeren; hierdoor daalde het aantal fietstaxi's aanmerkelijk, maar bleef er toch nog een deel over. In plaats daarvan kwamen er een soort fietsen met kleine motoren.
Op 12 maart 2019 is in Jakarta het eerste deel van de eerste Indonesische metrolijn in gebruik genomen van de "MRT Jakarta" (MRT staat voor "Moda Raya Terpadu" of "Mass Rapid Transit", een Engelse benaming voor metro's, zoals in Singapore), teneinde de verkeersdrukte het hoofd te kunnen bieden. De eerste lijn, de Noord-Zuidlijn van 23 km lang, verbindt uiteindelijk het noorden van de stad (Ancol) via het centrum met het zuiden (Lebak Bulus) en zal waarschijnlijk 24 stations tellen. Het eerste deel dat in 2019 geopend is loopt van "Bundaran HI" (Selamat Datang Monument) naar Lebak Bulus over een afstand van 15 km. Door de metrolijn worden de reistijden flink teruggebracht, van soms wel twee uur filerijden naar een halfuur tot drie kwartier met de metro. Bij de "TransJakarta" lopen de bussen hiervan ook vaak vast in de files op punten waar hun vrije busbanen drukke kruispunten kruisen, waardoor de metro ook daarop een uitkomst biedt.
Overstappen op de forenzentreinen, en de "airport train" naar Soekarno-Hatta International Airport, kan op het station Dukuh Atas.
Ook is een Oost-Westlijn via het centrum van de stad gepland tussen Ujung-Menteng in het oosten en Kalideres in het westen.
De provinciale overheid werkt aan sneltramlijnen door de stad onder de naam (LRT oftewel Light Rail Transit), terwijl de nationale overheid zorg draagt voor de aanleg van sneltramlijnen naar de voorsteden van Jakarta.
Problemen.
Bevolkingsgroei.
In 2006 telde de stad bijna 9 miljoen inwoners; in 1945 waren dat er nog 600.000. De trek van dorps- en bergbewoners naar de stad is sinds de Tweede Wereldoorlog enorm toegenomen. Elk jaar groeit het totaal aantal inwoners van Jakarta met bijna 5%. De mensen komen er werk zoeken. De stad kan, o.a. gezien de verkeersopstoppingen en de lange rijen bij bushaltes, moeilijk omgaan met de snelle bevolkingsgroei.
Inmiddels telt de metropool meer dan 17 miljoen inwoners.
Overstromingen.
Tijdens het regenseizoen (november-april), heeft Jakarta regelmatig te maken met overstromingen. De ernst en gevolgen van die overstromingen nemen toe als gevolg van:
Bij de overstroming van begin februari 2007 vielen er 47 doden en raakten 200.000 mensen hun huis kwijt. Op 26 november 2007 overstroomden opnieuw delen van de stad, dit keer vanuit zee. Vooral in de buurt van de internationale luchthaven Soekarto-Hatta en bij pretpark Ancol was sprake van ernstige wateroverlast. Tienduizenden mensen verlieten hun ondergelopen huis. Een tolweg naar het vliegveld moest worden afgesloten. Duizenden reizigers kwamen vast te zitten op het vliegveld of in het verkeer. Het water stond op sommige plaatsen 1,70 meter hoog.
Een van de gevolgen van de overstormingen, en de toenemende ernst ervan, is het ontstaan van een herplaatsingsplan voor de hoofdstad. De stad Jakarta zelf zal op haar plek blijven, maar de regering zal worden verplaatst naar de provincie Oost-Kalimantan op het eiland Borneo. Ook de toenemende luchtvervuiling en de grote druk die de hoofdstad op het eiland Java plaatst worden genoemd als redenen voor deze verhuizing. Het plan zoals het nu op tafel ligt zou voor een investering van omgerekend 32 miljard Amerikaanse dollar nieuwe regeringsgebouwen en huizen voor 1,5 miljoen ambtenaren opbouwen op het noordelijke eiland. Er zijn geen concrete plannen om alle mensen te verplaatsen maar de hoop is dat een dergelijk beleid de druk verlaagt voor Jakarta. Dit plan stuit wel op verzet van milieuactivisten die vrezen voor de toekomst van de laatste stukjes op Borneo resterend regenwoud. Voor deze activisten is het van belang dat het verplaatsen van de hoofdstad (ter bescherming van het Javaanse milieu) niet ten koste gaat van natuur en milieu in Borneo. De regering heeft toegezegd dat het beleidsplan enkel positieve gevolgen zal hebben voor Borneo.
Luchtvervuiling.
Luchtvervuiling is een belangrijk probleem in Jakarta. De enorme verkeersopstoppingen worden hiervoor verantwoordelijk gehouden. Om zichzelf te beschermen binden veel motorrijders een doekje voor hun gezicht.
Auteursrechtschendingen.
De verkoop van illegaal gekopieerd materiaal dat auteursrechtelijk is beschermd, is in Jakarta wijdverspreid. Meestal gaat het om software, en films op dvd. Een van de populaire plaatsen in Jakarta om illegale software te kopen is de Chinese wijk Glodok.
Stedenbanden.
Steden:
Staten:

</doc>
<doc id="27493" url="https://nl.wikipedia.org/wiki?curid=27493" title="Yogyakarta">
Yogyakarta

Yogyakarta (Nederlands, historisch: "Jogjakarta", oude spelwijze: "Djokjakarta", vaak kortweg "Djokja" of "Yogya" genoemd) is een Indonesische provincie op het eiland Java met als hoofdstad Yogyakarta. De provincie heeft de status van bijzonder district ("Daerah Istimewa Yogyakarta"), ook wel aangegeven als "DIY".
De provincie en de stad waren vroeger onderdeel van het centrum van het Javaanse rijk Mataram. Dat centrum werd toen "Ngayogyakarta Hadiningrat" genoemd, een naam die nog steeds wordt gebruikt voor het complex dat de kraton vormt. Na een geschil in 1755 werd Mataram opgesplitst in twee rijken, het Sultanaat van Yogyakarta en het rijk van de Susuhunan van Surakarta. Later werden nog twee delen afgesplitst.
Geschiedenis.
De stad heeft een lange geschiedenis als hoofdstad van het koninkrijk van Mataram. Op 18 oktober viert de stad haar jaarlijkse stichtingsdag sinds 1756 met wat ze zelf hun carnaval noemen.
In 2006 verwoestte een aardbeving vele gebouwen en verloren circa 6000 inwoners het leven.
Bezienswaardigheden.
Zijn voorganger, Sultan Hamengkubuwono IX, verklaarde na de onafhankelijkheidsverklaring van Indonesië dat het sultanaat onderdeel uit zou maken van de Republiek Indonesië. Daarmee koos hij partij voor de jonge Republiek, en tegen de Nederlanderse kolonisten. Tot de officiële onafhankelijkheidsoverdracht in december 1949 was Yogyakarta ook de hoofdstad van de republiek.
Vele toeristen doen de stad Yogyakarta aan, met name om de Kraton en de nabijgelegen tempels te bezoeken.
De belangrijkste tempelcomplexen zijn de:
Regentschappen.
Yogyakarta omvat vier regentschappen ("kabupaten") en een stadsgemeente ("kota"):
Verkeer en vervoer.
De luchthaven van Yogyakarta is Adisucipto International Airport. Er zijn veel bussen en mini-bussen en becaks in Yogyakarta.

</doc>
<doc id="27494" url="https://nl.wikipedia.org/wiki?curid=27494" title="Indonesisch">
Indonesisch

Het Indonesisch ("Bahasa Indonesia", letterlijk "taal van Indonesië") is de officiële taal van Indonesië en een van de werktalen van Oost-Timor. Indonesisch is een Austronesische taal en daarmee verwant aan de meeste talen van Oceanië, de Filipijnen en Maleisië en ook aan een aantal talen van bergvolkeren in Vietnam, Cambodja, de oorspronkelijke talen van Taiwan en de Malagasitalen van Madagaskar.
Geschiedenis.
Handelstalen.
Vanaf de 7e eeuw bloeiden handelsrijken in het Maleissprekend gebied, langs de Straat Malakka, de natuurlijke doorvaarroute tussen China en Voor-Indië. Waarschijnlijk moeten er vanaf die tijd al variëteiten van Maleis geweest zijn, die functioneerden als contacttaal tussen de handelaren van verschillende etniciteit. Deze variëteiten zullen qua woordenschat en gereduceerde grammatica vergelijkbaar zijn geweest met het Pasar-Maleis ("pasar": markt). In deze periode (de oudst gedocumenteerde) ontwikkelde zich ook al een standaardvorm van Maleis, getuige de Oudmaleise inscripties uit de 7e eeuw.
Klassiek Maleis.
Uit het Oudmaleis ontstond het klassiek Maleis, hoewel het door schaarse documentatie onduidelijk is in hoeverre het klassiek Maleis rechtstreeks teruggaat op het Oudmaleis. Wat wel duidelijk is, is dat het Oudmaleis de taal was van een boeddhistische beschaving en het klassiek Maleis van een islamitische beschaving.
Mede daardoor werd het klassiek Maleis tot ver buiten de traditioneel Maleis-sprekende gebieden gebruikt als taal van de lokale hofliteratuur en van de islam. Het verband tussen de godsdienst en de Maleise taal en cultuur werd zo innig dat de uitdrukking "Masuk Melayu" ("tot het Maleis toetreden") gebruikt werd in de betekenis van "zich bekeren tot de islam".
Gouvernements-Maleis (ook wel Dienst-Maleis).
Met de verspreiding van de islam had het Maleis zich van zijn oorsprongsgebied op Oost-Sumatra en Malakka ook verbreid over de kustgebieden van Borneo. Het "pasar Maleis" werd bovendien als "lingua franca" in veel kustgebieden gesproken en verstaan.
De Nederlandse gezagdragers hebben nooit geprobeerd het Nederlands aan de massa van de Indonesische bevolking op te dringen. Integendeel, Nederlands was de taal waarmee de Europese kolonisten onder elkaar communiceerden en waarmee zij zich onderscheidden van de massa der inheemsen. Hooguit werd van een minderheid van ontwikkelde Indonesiërs "getolereerd" dat zij zich af en toe ook van het Nederlands bedienden. Dit was heel anders in bijvoorbeeld Suriname, waar Nederlands je kans op "succes" betekende.
Om zich voor de contacten met de inheemse bevolking niet van honderden lokale talen te hoeven bedienen, bevorderde het Nederlandse koloniale bestuur de verdere verbreiding van een type Maleis dat destijds bekendstond als "Gouvernementsmaleis" of ook wel "Dienstmaleis". Het "Pasar Maleis" ("Markt Maleis") werd hiertoe verrijkt door ontleningen aan het klassiek Maleis, het Javaans en het Nederlands. Deze vorm van het Maleis werd bovendien geschreven met het Latijnse schrift. Er zijn overlappen maar ook verschillen met een andere Indo-inheemse taal, het Petjo; de doelgroep was ook anders. Petjo stond voor Indo's hoger in de rangorde dan Pasar Maleis: thuis sprak men bij voorkeur Nederlands maar ook wel Petjo, op de markt en met dienstpersoneel sprak men Pasar Maleis.
Dit Maleis werd in de gehele archipel gebruikt als taal voor het lager onderwijs.
Bahasa Indonesia.
De wijde spreiding van het Maleis, de traditionele rol (van variëteiten) van het Maleis als lingua franca, en het feit dat het Standaardmaleis wel algemeen gebruikt werd als literaire en officiële taal maar niet de moedertaal was van enige dominerende bevolkingsgroep, maakten dat Indonesië als een van de weinige landen het nationale-taalprobleem heeft kunnen oplossen.
Het (ideologische) beginpunt van het Indonesisch was de zogenaamde "Sumpah Pemuda" (de "Eed der Jongeren") van 28 oktober 1928 die gedaan werd door de deelnemers aan het Tweede nationale Jeugdcongres in Jakarta, waarbij het Indonesisch tot taal van een toekomstig onafhankelijk Indonesië werd uitgeroepen. Het vanaf dat moment bestaande "Bahasa Indonesia" was echter taalkundig gezien een voortzetting van het Standaardmaleis, dat het klassiek Maleis als basis had.
Naar de geest is het Indonesisch gebaseerd op zowel het "lingua franca"- of Pasar-Maleis als op het Standaardmaleis. Naar de letter is het echter een voortzetting van het geschreven klassiek Maleis.
Om de taal ingang te doen vinden, vooral in en via het onderwijs op alle niveaus, was het nodig om op alle gebieden van wetenschap en kennis de noodzakelijke terminologie te creëren. Er waren ook op alle gebieden leermiddelen in het Indonesisch nodig en er moest een standaard grammatica en een standaard woordenboek worden samengesteld. Er werd met deze taken al een begin gemaakt tijdens de Japanse bezetting. Na de onafhankelijkheid werden en worden deze taken gecoördineerd door het Nationaal Centrum voor Taalcultivering en Taalontwikkeling ("Pusat Pembinaan dan Pengembangan Bahasa") en zijn voorgangers te Jakarta. Deze instantie is in het algemeen verantwoordelijk voor de taalpolitiek van Indonesië.
Invloeden.
Er zijn drie belangrijke periodes van cultureel contact met de "buitenwereld", die hun sporen hebben nagelaten op de Indonesische woordenschat:
In de huidige post-koloniale periode worden meer woorden geïntroduceerd, "konsumen", "isyu" of "isu" (issue). Ook zogenaamde neo-sanskritismen (neologismen gebaseerd op het Sanskriet), vaak eufemismen of afkomstig uit nationalistisch taalgebruik: "dasawarsa" - decennium, "lokakarya" - workshop, "tunasusila" - onzedig, zedeloos.
Ook kenmerkend voor het hedendaags Indonesisch is de voorliefde voor acroniemen. Voorbeelden zijn "krismon" (van "Krisis Moneter" - Monetaire Crisis), "Dirjen" ("Direktorat Jenderal" - Directoraat-Generaal), "Depdikbud" ("Departemen Pendidikan dan Kebudayaan" - Departement van Onderwijs en Cultuur).
Schrift en spelling.
Het Indonesisch wordt geschreven in het Latijnse schrift. De van oorsprong Nederlandse wijze waarop het Indonesisch gespeld wordt heeft in 1947 en 1972 wijzigingen ondergaan, waarna de van oorsprong Nederlandse spellingswijze nu beter overeenkomt met de fonologie van het het standaardindonesisch. In 1972 is een nieuwe officiële spelling ingevoerd, die in Indonesië "Ejaan Yang Disempurnakan" wordt genoemd. Deze spelling is tegelijkertijd in Maleisië en Indonesië ingevoerd en hief de verschillen in spelling tussen de twee talen op. De belangrijkste wijzigingen ten opzichte van de oude spelling, die de "Van Ophuijsen"-spelling wordt genoemd, zijn:
In deze tabel is niet te zien dat het Maleisisch heel veel meer heeft moeten veranderen dan het Indonesisch.
De zeer vele Arabische leenwoorden werden in het Maleisisch namelijk zo getrouw mogelijk in Latijnse letters weergegeven.
Na 1972 werd de Indonesische manier van weergeven gezamenlijk.
Dus werd na 1972 "dz" een z (dzalim werd zalim)
"dh" werd een d (kadhi werd kadi)
"th" werd een s (ithnin werd isnin)
De Arabische keelklank die in het Maleisisch eerst werd weergegeven met een ' werd geschrapt.
Dus ma'af werd maaf, en op het einde van een lettergreep veranderde het in een "k", dus ra'yat werd rakyat.
Ook de Engelse manier van spellen werd in het Maleisisch veranderd.
Niet meer ka-rumah, maar ke rumah. Niet meer bubok, maar bubuk.
Tevens werd de "ye"-vorm veranderd in "i". Dus ayer werd air.
De eerste van deze wijzigingen (van "oe" naar "u") is in 1947 ingevoerd; de overige wijzigingen zijn doorgevoerd in 1972. In Nederland wordt (met name op etiketten van Indonesische producten zoals ketjap) veelal de oude spelling aangehouden die consistenter is met de Nederlandse taal.
Met name in eigennamen wordt door meerdere mensen in Indonesië nog steeds de oude spelling gehandhaafd. Ook in namen van bedrijven zien we soms de oude spelling terug.
Fonologie.
Er zijn zes zuivere klinkers: "a" (als in "kat"), "e" (als in "pet"), "i" (als in "riet"), "o" (als in "kop"), "u" (als in "hoed") en een stomme e, ook gespeld als "e" (als in "de"). Verder zijn er drie tweeklanken: "ai", "au" en "oi". De consonanten zijn "p", "b", "t", "d", "k", "g", "c" (als "tj" in "ketjap"), "j" (als in "John"), "h", "ng" (die ook aan het begin van het woord voorkomt), "ny" (als in "anjer"), "m", "n", "s", "w", "l", "r" en "y" (als in "yoghurt"). Er zijn nog vier andere consonanten die enkel in leenwoorden voorkomen: "f", "sy" (als in "sjaal"), "z" en "kh" (als in "kachel").

</doc>
<doc id="27495" url="https://nl.wikipedia.org/wiki?curid=27495" title="Deltawerken">
Deltawerken

De Deltawerken zijn een verdedigingssysteem, in Nederland, ter bescherming tegen hoogwater van de zee van met name de provincies Zeeland, zuidelijk Zuid-Holland en Noord-Brabant.
Aan de Deltawerken is decennialang gebouwd. Het project werd compleet verklaard na oplevering van de Oosterscheldekering (1986), de Maeslantkering (in 1997) en na de afronding van de verhoging van alle dijken tot deltahoogte (de Harlingse Keerdam, in augustus 2010). Met name de Oosterscheldekering en de Maeslantkering, trekken nog steeds internationaal veel aandacht. De Deltawerken zijn door de American Society of Civil Engineers tot een van de zeven moderne wereldwonderen verklaard.
Geschiedenis.
Aanleiding.
Zeeland en de Zuidhollandse Eilanden kennen een eeuwenlange geschiedenis van overstromingen, dijkdoorbraken en zogeheten "verdronken land". Reeds voor de Tweede Wereldoorlog was in meerdere studies geconcludeerd dat de dijken langs de Nederlandse zeearmen nog steeds veel te laag waren. Naar aanleiding daarvan presenteerde Johan van Veen, ingenieur bij Rijkswaterstaat, in 1942 zijn 'Verlandingsplan' voor het Delta-gebied. De watersnoodramp van 1953 gaf de doorslag voor de aanname van een plan om de kustlijn met ongeveer 700 kilometer te verkorten door het aanleggen van gesloten en doorlaatbare dammen tussen de Zuid-Hollandse en Zeeuwse eilanden.
Deltaplan.
Al enkele dagen na de Watersnoodramp in 1953 werd gewezen op de noodzaak van een planmatige aanpak om voortaan dergelijke overstromingen zoveel mogelijk te voorkomen. Eerst werd de aanleg van terpen geopperd. Overigens was ook voor de Watersnoodramp hier al op gewezen door de Stormvloedcommissie (1940). Door de oorlog is niets gedaan met dit rapport. Ook na de oorlog lag de politieke prioriteit bij de wederopbouw, en gebeurde er niets aan de waterkeringen. In de loop van 1952 kreeg de studiedienst van Johan van Veen opdracht om een plan uit te werken. Dit plan verscheen op 20 januari 1953.
Op 21 februari 1953, twintig dagen na de watersnoodramp, installeerde Jacob Algera, toenmalig minister van Verkeer en Waterstaat, de Deltacommissie onder leiding van A.G. Maris, directeur-generaal van Rijkswaterstaat en met Johan van Veen als secretaris.
Deze commissie kreeg de opdracht om met plannen op tafel te komen die een dergelijke ramp in de toekomst zou moeten voorkomen. In ieder geval stond men voor twee keuzes: óf het verhogen en versterken van ruim duizend kilometer dijklengte, óf het afsluiten van enkele zeegaten waardoor de door stormvloeden bedreigde kustlijn zou worden verkort. Het enige vereiste betrof een deel van het plan, namelijk dat de Westerschelde en de Rotterdamse Waterweg open moesten blijven om een goede bereikbaarheid van de havens van Antwerpen, Gent en Rotterdam te waarborgen.
Tussen mei 1953 en oktober 1955 kwam de Deltacommissie met een vijftal adviezen:
Nadat de Commissie in oktober 1955 het laatste advies had gegeven, diende ze op 16 november van datzelfde jaar een ontwerp van de Deltawet in bij de Tweede Kamer. Op 5 november 1957 aanvaardde de Tweede Kamer het wetsvoorstel, de Eerste Kamer volgde op 7 mei 1958. Een dag later ondertekende Koningin Juliana de Deltawet, die daarmee definitief een feit was.
In het vervolg van dit artikel wordt met 'Deltawerken' gedoeld op het West-Nederlandse deel van een veel groter zeeveiligheidsplan.
Gevolgen.
Nadat de Deltawerken eenmaal waren voltooid, kenden de zeearmen die geheel werden afgesloten geen getijden meer. Hiermee veranderde ook de samenstelling van de flora en fauna; zo verdwenen onder meer de mosselen, zalm en zeeforel doordat zij de rivieren niet meer konden bereiken. Doordat het ingedamde water niet meer werd ververst, verdwenen er ook veel vogels. In het nu stilstaande water kregen blauwalgen bij warm weer de gelegenheid om te groeien.
Onderdelen.
De Deltawerken bestaan uit de volgende bouwwerken:
Stormvloedkering Hollandse IJssel (1958).
De stormvloedkering in de Hollandse IJssel bestaat uit twee keringen, elk met een gewicht van 670 ton wat is opgehangen tussen torens van 44 meter boven NAP. Om de scheepvaart niet te belemmeren ligt direct naast de kering een schutsluis met een lengte van 120 meter en een breedte van 24 meter. Tot slot verbindt een 560 meter lang viaduct de Krimpenerwaard met Zuid-Holland. In 1958 werd deze stormvloedkering als eerste onderdeel van het Deltaplan opgeleverd. Daarmee was een bedrag van 40 miljoen gulden gemoeid. Het viaduct in het project kreeg de naam Algera, vernoemd naar de voormalig minister van Verkeer en Waterstaat.
Met zijn 80 meter lengte is deze stormvloedkering een van de kleinere projecten in het Deltaplan. Direct na de voltooiing begon men met het zogenoemde Drie Eilandenplan: de Zandkreek, het Veerse Gat en Grevelingen werden afgesloten met een dam.
Haringvlietdam (1970).
De Haringvlietdam is gelegen tussen de eilanden Goeree-Overflakkee en Voorne en sluit het Haringvliet af van de Noordzee. Om te zorgen dat het overtollige Rijn- en Maaswater en drijfijs zou worden afgevoerd is gekozen voor de bouw van een spuisluizencomplex, met een breedte van bijna 1000 meter. Ook voorzag men het Haringvlietproject van een schutsluis. Na ruim anderhalf jaar voorbereiding begon in november 1958 de bouw van het spuisluizencomplex. Het heiwerk bestond uit totaal 21.800 heipalen, sommige met een lengte van wel 24 meter. Twee en een half jaar later, in mei 1961, startte het maken van de pijlers waartussen de sluisdeuren werden opgehangen. Boven de sluizen werd een vierbaansweg aangelegd en een gescheiden weg voor het langzame verkeer.
In 1966 was een groot deel van het sluizencomplex klaar en konden de 68 machinekamers aan het werk. De schutsluis kwam in datzelfde jaar gereed, zodat men kon beginnen met het afbaggeren van de dijken die de bouwput omsloten. Vervolgens werd begonnen met de aanleg van de dam. Voor de sluiting van het Rak zette men opnieuw de kabelbaan in, die goede diensten had bewezen tijdens de aanleg van de Grevelingendam. Met behulp van deze baan werden ongeveer 100.000 betonblokken in het water geplaatst. De nu nog waterdoorlaatbare dam werd vervolgens volgespoten met zand. In november 1970 was het project klaar en zou het water uit het Haringvliet veranderen van zout naar zoet.
Voor het scheepvaartverkeer werd aan de zuidzijde van de Haringvlietdam de Goereese sluis aangelegd.
Oosterscheldekering (1986).
Bij het in 1971 met succes afgesloten Brouwershavense Gat kwam opnieuw de vraag boven of de Oosterschelde wel of niet open moest blijven. De Oosterscheldedam zou met zijn 8 kilometer lengte de meest omvangrijke worden in het hele Deltaplan. De Oosterschelde zelf was breder en woester dan welke andere zeearm ook in Nederland en had een gemiddeld eb- en vloedvermogen van 1100 miljoen m³, veel groter dan bijvoorbeeld het Veerse Gat (70 miljoen m³) of het Brouwershavense Gat (350 miljoen m³).
Men begon in 1967 met de voorbereidingen voor deze grootste afsluiting van het Deltaplan: de aanleg van de drie (werk)eilanden Roggenplaat, Neeltje Jans en Noordland. De laatste twee werden met een damvak van 4 kilometer met elkaar verbonden. Er ontstonden drie stroomgeulen met een totale lengte van 3 kilometer: de Hammen, Schaar van Roggenplaat en Roompot.
Na protesten vanwege de gevolgen die de afsluiting zou hebben voor gebruikers van de zeearm en voor de natuur, werd echter besloten om de Oosterschelde niet volledig af te dammen. In plaats daarvan werd een halfopen stormvloedkering met schuifdeuren aangelegd. Deze deuren worden (afgezien van tests) alleen bij storm en zeer hoge waterstand gesloten.
Maeslantkering (1997).
De Maeslantkering was het laatste grote project van de Deltawerken. Met de bouw ervan werd in 1989 begonnen, nadat er in 1987 een definitief besluit over was genomen.
De Maeslantkering bestaat uit twee grote beweegbare armen van 237 meter in lengte, die samen de Nieuwe Waterweg kunnen afsluiten en zo het gebied rond Rotterdam beschermen tegen hoog water. De kering is zo gebouwd dat het scheepsverkeer naar de haven van Rotterdam ongehinderd kan doorvaren.

</doc>
<doc id="27496" url="https://nl.wikipedia.org/wiki?curid=27496" title="Hollandsche IJsselkering">
Hollandsche IJsselkering

De Hollandsche IJsselkering, Stormvloedkering Hollandse IJssel, of Algerakering is een stuw in de Hollandse IJssel, in de Nederlandse provincie Zuid-Holland, die dient om te voorkomen dat bij extreem hoogwater te veel water landinwaarts komt. Het is het oudste kunstwerk van de Deltawerken. De kering in de Hollandse IJssel sluit nul tot zes keer per jaar.
In januari 1954, nog geen jaar na de Watersnood werd begonnen met de eerste baggerwerkzaamheden. Op 6 mei 1958 werd de eerste schuif voor het eerst neergelaten als proef. Later dat jaar, op 22 oktober, werd de Stormvloedkering Hollandse IJssel in gebruik genomen. De kering wordt vaak “Algerakering” genoemd, maar heeft nooit deze naam gedragen. De verwarring is ontstaan omdat de naastgelegen brug wel officieel genoemd is naar de twaalf dagen eerder wegens gezondheidsredenen afgetreden minister van Verkeer en Waterstaat Jacob Algera (zie hieronder). De architecten waren J.A.G. van der Steur jr. en H.G. Kroon.
Kering.
De stormvloedkering is gebouwd in de Hollandse IJssel op de gemeentegrens van Capelle aan den IJssel en Krimpen aan den IJssel, ten oosten van Rotterdam. Omdat de Hollandse IJssel een belangrijke scheepvaartroute is, kon deze niet worden afgesloten met een dam. Anderzijds zou door een afsluiting de drinkwatervoorziening in een groot deel van Zuid-Holland zekerder kunnen worden door minder instroom van zout water in de polders. Daarom werd gekozen voor een stormvloedkering met twee beweegbare schuiven die tussen betonnen torens hangen. Er is gekozen voor twee afzonderlijk te bedienen schuiven om de faalkans zo klein mogelijk te maken. Om budgettaire redenen is de tweede schuif pas in 1976 aangebracht. Normaal gesproken varen de schepen onder de schuiven door. Alleen bij zeer hoogwater worden de schuiven neergelaten, waardoor de rivier volledig is afgesloten. Schepen tot en met CEMT-klasse Va kunnen dan nog passeren via de Algerasluis, een direct noordwestelijk van de kering gelegen schutsluis die een breedte heeft van 23,9 meter, en een lengte van 139 meter. Met laagwater is 120 meter beschikbaar. Over de sluis is een basculebrug met een doorvaarthoogte, in gesloten toestand, van 7,11 meter.
De twee schuiven van de kering zijn ruim tachtig meter breed en 11,5 meter hoog zijn ieder tussen twee torens met een hoogte van 45 meter aan staalkabels opgehangen.
Als de schuiven omhoog staan zijn de vier torens waar de schuiven tussen bevestigd zijn, blauw verlicht. De doorvaarthoogte is dan 8,4 meter NAP. Vaartuigen die hoger zijn, bijvoorbeeld zeilboten, moeten via de Algerasluis. Indien de schuiven naar beneden zijn, zijn de torens rood verlicht. Op deze manier is ook in het donker te zien wanneer de kering is gesloten, wat wel zo veilig is voor schepen.
Desondanks is 28 oktober 1998 ’s nachts even na vier uur bij noodweer en slecht zicht het motortankschlp "Gouwestroom", geladen met kerosine, frontaal en in volle vaart tegen de neergelaten schuif van de stormvloedkering gevaren. De schuif van de kering raakte daarbij zwaar beschadigd. Direct daarop werd de reservekering gesloten. Van 27 april 2000 tot 12 september 2000 werd de schuif uitgenomen, gerepareerd en weer teruggeplaatst. De schade bedroeg zo n 2,7 miljoen euro. In oktober 2000 was de gerepareerde schuif in de kering weer operationeel.
De totale kosten van de Stormvloedkering Hollandse IJssel bedroegen ongeveer veertig miljoen gulden.
Op de Open Monumentendag van 2018 is de kering aangewezen als rijksmonument.
Algerabrug.
Over de kering werd de Algerabrug aangelegd, de eerste grote vaste oeververbinding tussen de Krimpenerwaard en het vasteland van Zuid-Holland. Deze brug is tegelijk met de kering in gebruik genomen. Door de echtgenote van de onlangs daarvoor om gezondheidsredenen afgetreden minister Algera werd de naam “Algerabrug” onthuld. Deze verbinding maakt deel uit van de N210.
De brug is gelegen op de westelijke zijde van de stuw en sluis. Het is de enige vaste oeververbinding van de Krimpenerwaard ten westen van de lijn Gouda-Bergambacht. De brug telt 3 rijstroken, waarvan een wisselstrook. Aan de westzijde bevindt zich een apart fietspad. De brug is een knelpunt voor het autoverkeer tijdens de spitsuren. In 2009 werd de brug gerenoveerd. Bij extreem weer (sneeuw, gladheid en windstoten) kan de brug afgesloten worden. Dit gebeurde tijdens het extreme sneeuwweer in december 2005.
Maeslantkering.
Door de komst van de Maeslantkering in 1997 is het achterliggende gebied beter beschermd, maar de Hollandsche IJsselkering is er niet overbodig door geworden. De schuiven worden eerder neergelaten bij storm en springtij dan dat de Maeslantkering zou sluiten. De beslissing om de Maeslantkering in werking te zetten wordt door computers genomen en die kering gaat alleen dicht bij extreem gevaar, de Hollandsche IJsselkering is dan al lang dicht. De procedure om de Maeslantkering te sluiten duurt ook veel langer en neemt vele uren in beslag, terwijl de Hollandsche IJsselkering in ongeveer een half uur gesloten kan worden.
Recente sluitingen.
Proefsluitingen.
In het stormseizoen (oktober tot april) wordt de kering iedere maand getest door middel van een proefsluiting.

</doc>
<doc id="27497" url="https://nl.wikipedia.org/wiki?curid=27497" title="Weeshuis">
Weeshuis

Een weeshuis is een gesticht of instelling voor de verzorging van ouderloze kinderen en kinderen voor wie de ouders niet zelf kunnen zorgen.
Er zijn weeshuizen met diverse benamingen voor verschillende doelgroepen, zoals: het Burgerweeshuis, het Stadsweeshuis en het Arme (half)wees-huis. Er waren de algemene overheids- en de fundatie- ofwel stichtings-weeshuizen. Ook waren er weeshuizen per gezindte, zoals hervormd, gereformeerd, luthers en rooms-katholiek.
Een bekend weeshuis is het Burgerweeshuis in Amsterdam, waar tegenwoordig het Amsterdam Museum is gevestigd.
Geschiedenis.
Het principe van weeshuizen bestaat al sinds de eerste eeuw. Toen bestonden er zogenaamde "orphanotrophia" als een van de methodes voor de zorg voor wezen. De Joodse Halacha stelde verplicht dat er gezorgd diende te worden voor weduwen en wezen, en in het oude Athene was eveneens wettelijk geregeld dat kinderen wier ouders waren gesneuveld door militaire dienst recht hadden op verzorging. Plato pleitte al voor het feit dat wezen onder zorg van openbare verzorgers moesten worden geplaatst die voor hen zouden zorgen als ware het hun eigen kinderen. In de middeleeuwen namen vaak kloosters de zorg van wezen op zich.
Hoewel de meeste weeshuizen tot het begin van de 19e eeuw weinig tot geen onderwijs boden, gingen ze later, en zeker na 1874 (Kinderwetje van Van Houten) over tot het opleiden van hun pupillen (tot ca. 14 jaar op school, daarna een vakopleiding en ten slotte werken tot hun meerderjarigheid). De pupillen van weeshuizen droegen vaak uniforme kledij. Een fel contrast in het weeshuis was het voorhuis met de vaak weelderige Regentenkamer en het povere achterhuis waar de (half)wezen of arme kinderen verbleven. Vaak waren er gescheiden ingangen voor de regenten en de wezen.
In de 20e eeuw begon de houding tegenover weeshuizen sterk te veranderen. Weeshuizen werden steeds vaker gezien als een van de slechtste alternatieven voor wezen, en alternatieve mogelijkheden zoals adoptie of wezen onderbrengen bij andere familieleden of gastgezinnen kregen de voorkeur. Vanaf de jaren vijftig gingen weeshuizen zich steeds meer richten op de mogelijkheden om wezen nog wel in contact te laten komen met andere familie. In 2009 bewees een studie van weeshuizen in Afrika en Azië echter dat kinderen die daar in een weeshuis opgroeien vaak niet slechter af zijn op het gebied van gezondheid en ontwikkeling, vergeleken bij kinderen die door de gemeenschap worden opgevangen omdat de kwaliteit van zorg van deze weeshuizen vaak relatief hoog is in vergelijking met de situatie in bijvoorbeeld Oost-Europa.
Weeshuizen zijn in West-Europese landen vandaag de dag een zeldzaam verschijnsel, in Nederland is sinds 1959 geen functioneel weeshuis meer aanwezig, maar in onder andere Oost-Europa, Afrika, Zuid-Amerika en Azië komen ze nog veelvuldig voor. In de Verenigde Staten neemt het aantal weeshuizen af daar er steeds meer gebruik wordt gemaakt van kleinschalige opvanglocaties voor wezen.
Weeshuizen in media.
Weeshuizen komen geregeld voor in fictie, en worden hierin niet zelden afgebeeld als akelige plaatsen waar de aanwezige kinderen maar weinig liefde en aandacht krijgen.
Een van de beroemdste boeken over het leven in een weeshuis, ook wel armenhuis genoemd, is "Oliver Twist" (1838) van de Britse schrijver Charles Dickens.

</doc>
<doc id="27499" url="https://nl.wikipedia.org/wiki?curid=27499" title="Bahasa Indonesia">
Bahasa Indonesia



</doc>
<doc id="27500" url="https://nl.wikipedia.org/wiki?curid=27500" title="Sudeten-Duitsers">
Sudeten-Duitsers

De Sudeten-Duitsers zijn de ruim drie miljoen Duitstaligen die tot 1945 in Sudetenland, de grensstreken van het toenmalige Tsjecho-Slowakije, woonden, en hun afstammelingen die nu in Duitsland en Oostenrijk wonen, waarheen zij tussen 1945 en 1948 werden verdreven.
Naamgeving.
De naam Sudeten-Duitsers is betrekkelijk nieuw en pas aan het eind van de 19e eeuw in zwang gekomen. Ze is afgeleid van het Sudetengebergte dat vanouds Bohemen en Moravië (nu Tsjechië) scheidde van Saksen en Silezië in het noorden en Beieren in het westen. De oudere naam is de Duitse Bohemers (van 'Deutschböhmen') en onder deze naam vestigden zich velen van hen, overigens naast Tsjechen, voor 1918 in Wenen. Na 1918 werden de Duitstaligen in de Tsjecho-Slowaakse provincies Bohemen en Moravië en Silezië "Sudeten-Duitsers" genoemd, een naam die verwijst naar het Sudetengebergte dat de grens vormde tussen de Duitse provincies Saksen en Silezië, en de Tsjecho-Slowaakse provincies Bohemen en Moravië. In dat grensgebied woonde ook aan Tsjecho-Slowaakse kant een Duitstalige bevolking. Maar de helft van de Duitstaligen in het nieuwe Tsjecho-Slowakije woonde elders, in andere grensgebieden namelijk die met Beieren en Oostenrijk. Hun woongebieden hebben geen relatie met het Sudetengebergte en daarom slaat de naam strikt genomen niet op hen.
Geschiedenis.
Bij het begin van de jaartelling hadden Germaanse stammen onder de gezamenlijke naam "Marcomannen" een stameenheid gevormd in wat later Bohemen zou heten. Vanaf de vroege 6e eeuw vestigden zich hier vanuit het oosten West-Slavische stammen, tijdens de Grote Volksverhuizing. In hoeverre delen van de oudere bevolking achterbleven is onduidelijk. Vroeger werd aangenomen dat zulke veroveringen een totale bevolkingswisseling ten gevolge moeten hebben gehad. Modern onderzoek wijst uit dat als regel een, vaak groot, bevolkingssubstraat achterbleef en in een ondergeschikte positie werd opgenomen door de nieuwe veroveraars die dan de nieuwe elite over een onderworpen en onvrije bevolking vormden.
Nadat zij hun leiderschap dominerend hadden opgelegd boven de vele lokale Slavische stamedelen, zochten een Boheems adelsgeslacht als koningen van Bohemen, en later ook van Moravië, een plaats onder de keizer van het Heilige Roomse (Duitse) Rijk. Zij behoorden vervolgens ook tot de hoge adel van dat rijk en hun huwelijken verbonden hen in later eeuwen met Duitse adelsgeslachten totdat het geslacht van de Luxemburgers en nog later dat van de Habsburgers het Boheemse koningschap overnam. Deze relaties met het westen brachten al vroeg Duitse en ook Franse kooplieden naar de steden en Duitse kloostergemeenschappen naar het platteland van het vroege Boheemse koninkrijk. Vooral in de nauwelijks bevolkte randgebieden werden kolonisten aangetrokken om bossen te rooien en in cultuur te brengen. Sinds de 12e eeuw en de 13e eeuw zouden grote aaneengesloten delen en dan de randgebieden van Bohemen, Moravië en Tsjechisch Silezië door deze Duitstaligen bewoond raken: door Saksen in het noorden en door Beieren in het westen en zuiden, terwijl in de centrale gedeelten van deze landen zogenaamde Duitse taaleilanden - clusters van dorpen - rondom de steden ontstonden, terwijl zich in de steden een Duitstalige burgerij vormde.
Pas laat, in 1315, kwam het Egerland, de streek rond de stad Eger, een rijksstad met keizerpalts, en de stad Asch (Aš) en het omringende Boheemse Vogtland bij Bohemen. Het gebied diende als onderpand van een lening die nooit werd afbetaald en daarom later aan de Boheemse koning verviel. Dit gebied was van oorsprong niet Boheems maar sinds de 9e eeuw deel van Oost-Francië (Frankenland) en daarmee van het Heilige Roomse Rijk.
Kolonisten uit Saksen, Frankenland, Beieren en Oostenrijk kwamen sinds het begin van de 13de eeuw naar Bohemen en Moravië, eerst op uitnodiging van het toenmalige Boheemse (Tsjechische) koningshuis der Přemysliden, later ook op uitnodiging van lokale adel en kloosters. Zij werden aangetrokken in verband met hun vakmanschap in de handel, mijnbouw, landbouw, techniek en handwerk. Vooral de mijnbouw en de ontginning van onbevolkte bos- en moerasgebieden voor de landbouw verhoogden de vorstelijke belastinginkomsten. De inrichting van stadsgemeenschappen met autonome bestuursinrichtingen (zogenaamd 'naar Duits recht') was hun werk. Zie Oostkolonisatie. In de 14e eeuw was het Duitstalige element zo dominant geworden dat een gewelddadige Tsjechische reactie plaatsvond die niet alleen vroeg-nationaal was maar naar de zeden der tijd ook een religieuze vorm had.
Dat was het hussitisme, een ketterse geloofsrichting die zich tegen Rome keerde, en aan het begin van de 15e eeuw een revolutionaire omwenteling veroorzaakte waarin het Duitstalige patriciaat uit de meeste steden in centraal Bohemen werd verjaagd en alleen in de ontginningsgebieden aan de grenzen van het land nog een Duitstalig element bleef voortbestaan. Langzaamaan zou echter dit Duitse element weer gaan toenemen, vooral toen Habsburgse vorsten invloed als koningen van Bohemen kregen en na twee eeuwen hun kans grepen in een religieuze reactie. In de Slag op de Witte Berg in 1621 werd de hussitische en lutherse lagere adel uitgeschakeld en daarna koos de hogere adel de zijde van de Contrareformatie onder de leiding van de Habsburgers. Bohemen en Moravië werden provincies onder de Habsburgse kroon in een groter Oostenrijks staatsverband. Het rooms-katholicisme gold nu als staatsgodsdienst, het hussitisme en ook het lutheranisme werd verboden en hun 'verstokte' aanhangers onteigend en het land uitgewezen. Hiermee kreeg het katholiek-Duitstalige element opnieuw een dominante positie. In de deels ontvolkte noordelijke en westelijke grensgebieden vestigden zich katholieke Duitstaligen, vooral uit Beieren, en de daar ook nog wonende Tsjechen pasten zich na enkele generaties in taal en cultuur aan. Ook in de steden germaniseerde de burgerij zich onder invloed van de dominante Habsburgse cultuur. Zeker in de hoofdstad Praag werd de Duitse taal dominant als kanselarijtaal. In de tweede helft van de 19e eeuw verdween het Duitstalige element uit de centraal gelegen steden, omdat de tweetalige burgerij daar, onder invloed van het Tsjechische nationalisme en het verwerven van steeds meer taalrechten in bestuur en onderwijs, terugkeerde naar haar Tsjechische oorsprong. Ook speelde daar een rol dat de Duitstaligen in deze kleinere steden voor een groot deel uit Joden bestonden, die overigens na ca. 1870 in toenemende mate naar Praag en Wenen vertrokken. Aan het begin van de 20e eeuw bedroeg het aandeel van de Duitstaligen in de zwart aangegeven gebieden (zie bijgaande kaart) ruim 90%, in de rest van het land, op de kaart het witte gebied, maakten zij ongeveer een tiende van de bevolking uit.
Bestuurlijk groeide de scheiding tussen Duitstalige en Tsjechischtalige bestuurseenheden door een strikt gereguleerde categorisering. Gemeenten met een minimale 80% meerderheid waren bestuurlijk officieel eentalig, die met een 50-80% meerderheid tweetalig, en waar meer dan 20% maar minder dan 50% tot een bepaalde taalgroep behoorde bestonden faciliteiten voor zo'n minderheid.
Het Habsburgse Rijk - Oostenrijk-Hongarije - was een 'veelvolkerenstaat'. Na de Eerste Wereldoorlog werd Oostenrijk-Hongarije min of meer naar etnische lijnen opgesplitst in nationale staten. Bohemen en Moravië zouden een nationale Tsjechische staat worden maar de Duitstaligen in deze gebieden weigerden daarin mee te gaan en riepen met de bevolking van het eigenlijke Oostenrijk de republiek Deutschösterreich uit, die ook Sudetenland omvatte. Om dat te voorkomen, bezetten de Tsjechische nationale troepen van de Tsjecho-Slowaakse republiek in oprichting in de herfst van 1918 het latere Sudetenland - meer bepaald de Duitstalige (grens)gebieden van Bohemen, Moravië en Oostenrijks Silezië. Met het Verdrag van Saint-Germain werd Sudetenland, tegen de wens van de Sudeten-Duitsers in, opgenomen in de nieuwe staat Tsjecho-Slowakije. Dit zorgde gedurende het interbellum voor veel spanningen in de nieuwe, door de Tsjechen gedomineerde, nationale staat Tsjecho-Slowakije.
De meeste Sudeten-Duitsers waren dus afstammelingen van Duitstaligen uit Saksen, Thüringen, Frankenland, Beieren en Oostenrijk, die zich hier sinds de 12e eeuw en ook in de 18e eeuw vestigden. Deels in de berggebieden waar zij vrijwel onbewoonde streken in cultuur brachten. In de 17e en 18e eeuw werden ze aangevuld met nieuwe immigranten, nu vooral uit Beieren en Oostenrijk, die zich in gedeeltelijk ontvolkte gebieden vestigden en de daar nog verblijvende Tsjechen in zich opnamen. Deze werden aldus gegermaniseerd (zie: germanisering). Zij hadden de Tsjechische bevolking ter plaatse in zich opgenomen en waarschijnlijk was - gemiddeld genomen - een vijfde deel van de Sudeten-Duitsers van Tsjechische afkomst, gemeten naar hun familienamen. Een derde groep vormden de stedelingen in het Tsjechische binnenland die voor een deel uit Duitstalige gebieden kwamen maar voor een ander deel uit Tsjechen bestonden die zich aanpasten aan de Duitstalige stedelijke cultuur van het Habsburgse Rijk. Een vierde groep vormden Joden die na hun emancipatie als volwaardig staatsburger sinds 1860 ook een plaats vonden in die Duitstalige burgerlijke cultuur.
Daarnaast leefde in Slowakije een andere, geografisch verspreid wonende, Duitstalige minderheid die zich naar analogie van de Sudeten-Duitsers als Karpaten-Duitsers ging betitelen.
Door de Tsjechische onderdrukking en door de nationaalsocialisten opgevoerde politieke spanningen leidden ertoe dat Tsjecho-Slowakije in 1938 bij het Verdrag van München, met instemming van Groot-Brittannië, Italië en Frankrijk, Sudetenland moest afstaan aan Duitsland-Oostenrijk. Daarmee was het land geografisch en industrieel ontmanteld en zou het restant als een 'Reichsprotektorat' later door Duitsland bezet worden, terwijl een collaborateursregering van Tsjechen pro forma het land bestuurde.
Na de ineenstorting van het nazirijk werden van mei 1945 tot 1 januari 1950 vrijwel alle etnische Duitsers door de uit Londen teruggekomen regering in ballingschap collectief tot landverraders verklaard en verdreven. Ze vluchtten voor terreur van Tsjechische milities, of werden eerst geïnterneerd en vanuit kampen gedeporteerd. De volkenrechtelijk discutabele basis van deze verdrijvingen waren de Beneš-decreten. Deze decreten bevalen de collectieve uitwijzing van vrijwel alle Duitsers en verklaarden al hun goederen en vermogens tot bezit van de staat Tsjecho-Slowakije. De geallieerde toestemming tot verdrijving en de regeling van de opname in Duitsland en Oostenrijk maakte de operatie fysiek mogelijk.
Nationalisme van de Sudeten-Duitsers.
Het eind van de Eerste Wereldoorlog betekende het eind van de Oostenrijks-Hongaarse multinationale staat. De 6,7 miljoen Tsjechen eisten een staat voor zichzelf die gebaseerd moest zijn op de historische grenzen van Bohemen en Moravië. Op die manier zouden verdedigbare grenzen langs de bergkammen van de gebergten ontstaan, maar op die manier zouden ook de sterk geïndustrialiseerde gebieden waar de Sudeten-Duitsers woonden binnen de nieuwe staat opgenomen worden.
Na de proclamatie van de Tsjecho-Slowaakse Republiek op 28 oktober 1918 beriepen de Sudeten-Duitsers (een moderne betiteling, voordien noemden de Duitstaligen zich "Deutschböhmen", ofwel Duitse Bohemers) zich op hun zelfbeschikkingsrecht en wezen de opname in een nationale Tsjechische staat af. Zij kozen ervoor dat de door hen bewoonde gebieden zouden aansluiten bij de nieuw gevormde Oostenrijkse staat, de Republiek Duits-Oostenrijk. Omdat de Sudeten-Duitsers vertrouwden op het beginsel van nationale zelfbeschikking dat werd verkondigd door de overwinnaars van de Eerste Wereldoorlog, verzetten zij zich nauwelijks tegen de Tsjechische militaire bezetting (31 oktober 1918 – 28 januari 1919). Het bleek echter onmogelijk om hun gebied geografisch aan te laten sluiten bij Oostenrijk en hun eisen zouden neerkomen op een samenvoeging met Duitsland, eventueel samen met Oostenrijk. Dat was volstrekt onacceptabel voor de Geallieerden.
Vrijwel alle Sudeten-Duitse gebieden kwamen aldus in begin 1919 in nationaal Tsjechische handen. Op 4 maart 1919 demonstreerde nagenoeg de gehele Sudeten-Duitse bevolking voor haar recht op zelfbeschikking. Deze demonstraties gingen gepaard met een algemene staking. De "Sudeten-Duitse Sociaaldemocratische Partij", toen de grootste partij onder de Duitstaligen, had het initiatief genomen tot de demonstraties, maar ze werden ook gesteund door de burgerlijke Duitse partijen. Deze massademonstraties werden neergeslagen door Tsjechische milities met als gevolg 54 doden en meer dan honderd gewonden.
Het Verdrag van Saint-Germain deelde de Sudeten-Duitsers in bij het nieuwe Tsjecho-Slowakije. Er was discussie om bepaalde grensgebieden bij Oostenrijk of Duitsland (bijvoorbeeld het huidige Cheb en Karlovy Vary, toen Eger en Karlsbad) te voegen maar uiteindelijk werden geen etnische maar de geografische en historische grenzen gehandhaafd om de nieuwe staat een krachtig industrieel potentieel te geven waarmee hij zich tegenover Duitsland zou kunnen handhaven. Binnen die staat vormden de Sudeten-Duitsers een geografisch geconcentreerde grote minderheid: van hen woonde 90% in gebieden waar ze tevens een 90%-meerderheid vormden.
In 1921 omvatte de bevolking van het multi-etnische Tsjecho-Slowakije 6,6 miljoen Tsjechen, 3,2 miljoen Duitsers, 2 miljoen Slowaken, 0,7 miljoen Hongaren, 0,5 miljoen Roethenen (kerkelijk met Rome geünieerde Oekraïners), 300.000 Joden die zich voor de helft tot de Duitsers of de Hongaren rekenden, 100.000 Polen en kleinere groepen zoals Roma. Duitstaligen, onder wie ook een aanzienlijk deel van de Joden, vormden ongeveer een derde van de bevolking in Bohemen en ongeveer een kwart van de bevolking van de gehele republiek.
In het Sudetenland waren moderne chemische glasindustrieën gevestigd en mijnen in bedrijf waar ligniet (bruinkool) werd gewonnen. Daarnaast waren er textiel-, porselein- en glasfabrieken. Met name de Duitstalige arbeiders voelden zich bedreigd door de goedkope-arbeidsimmigratie van Tsjechen en die angst nam toe in de crisis van begin jaren dertig.
In Moravië bevonden zich grote Duitstalige enclaves binnen Tsjechischtalig gebied. Hier waren de nationale spanningen minder groot. In het steenkoolmijngebied van de provincie Zuid-Silezië, met 40,5% Duitsers, werd het Duitse nationalisme in toom gehouden door de vrees voor de concurrentie met de industrie in Duits Silezië, aan de andere kant van de grens.
Daarnaast leefden lang niet alle Duitsers gescheiden van de Tsjechen; in de loop der tijd waren Duitsers en Tsjechen vermengd geraakt. Ook de latere nationaalsocialistische politici Arthur Seyß-Inquart (geboren als "Artur Zajtich") en hoogste bezettingsfunctionaris in het bezette Nederland, en de Sudeten-Duitse leider Konrad Henlein kwamen uit gemengd Tsjechisch-Duitse families, evengoed als enkele nationaal Tsjechische politieke leiders, zoals de eerste president van de republiek Tomáš Masaryk. Het in die tijd populaire volksgenetisch onderzoek meende bewezen te hebben dat een vijfde van de Tsjechen en een kwart van de Sudeten-Duitsers uit de concurrerende taalgroep stamde. Een basis van overeenkomst lag ook in het gezamenlijke geloof, dat wil zeggen in het rooms-katholicisme. Wel hadden extreem nationale groepen zich daaruit losgemaakt zoals de neohussieten die een nationale Tsjechische kerk stichtten, en de Duitstaligen die tot het lutheranisme overgingen. Maar overigens leefden de bevolkingsgroepen, vóór de opkomst van het moderne nationalisme sinds 1848 en vóór de toenemende politieke dominantie van de Tsjechische partijen sinds 1866, vreedzaam door en met elkaar.
Vanaf de tweede helft van de 19e eeuw creëerden Tsjechen en Duitsers gescheiden culturele, onderwijskundige, politieke en economische instituties, om zich als parallelle nationale samenlevingen tegenover elkaar op te stellen. Het land viel uiteen in eentalige gebieden waarbinnen de andere landstaal bestreden en zo mogelijk verboden werd. Deze toenemende scheiding duurde voort tot ze radicaal werd 'opgelost' aan het eind van de Tweede Wereldoorlog, de Duitsers uitgewezen werden en hun taal haar rechten verloor. Sindsdien werd zelfs de herinnering aan een zeven eeuwen oude multi-etnische en tweetalige samenleving weggepoetst. Na die historische zuivering is een beeld geschapen alsof Tsjechië altijd een nationaal zuiver gebied is geweest waarin Duitsers als immigranten, indringers, vreemdelingen, profiteurs en verraders een ongewenste rol speelden om uiteindelijk, nadat zij misbruik van hun gastpositie maakten, te worden veroordeeld met een radicale verwijdering.
Beleid met betrekking tot Sudeten-Duitsers.
In het begin had de Tsjecho-Slowaakse regering de intentie sociale onrechtvaardigheid te corrigeren en een gematigde herverdeling van welvaart tot stand te brengen. Dit ging meer ten laste van de Duitse ingezetenen dan anderen. De regering confisqueerde in 1919 een vijfde deel van ieders bezit aan papiergeld. Omdat de Duitsers over het algemeen rijker waren, had dit voor hen grotere consequenties. De Wet op het Landbeheer leidde tot de onteigening van grote landgoederen, die meestal in bezit waren van de Duitstalige adel. Het land werd vooral toebedeeld aan Tsjechische boeren, die vaak geen grond bezaten, maar wel de meerderheid van de boerenbevolking uitmaakten. Slechts 4,5% van het herverdeelde land ging naar Sudeten-Duitsers die tegen deze onderbedeling met vele petities protesteerden.
Volgens de grondwet van 1920 moesten de rechten van de Duitse minderheid beschermd worden; hun scholen en culturele instituties moesten in evenredigheid met de bevolking behouden blijven. Lokale vijandigheid werd uitgelokt door het beleid de Tsjecho-Slowaakse staatsgrens te beveiligen met 'betrouwbare' Tsjechische militairen, politiefunctionarissen en ambtenaren die werden gestationeerd in nagenoeg geheel Duitstalige gebieden, waar zij bijzondere rechten kregen op eigen scholen, gebruik van hun taal in openbare instellingen en in contact met ambtelijke instanties.
De Sudeten-Duitse industrie was sterk afhankelijk van buitenlandse handel en had nauwe financiële banden met Duitsland. Zij kreeg vooral te lijden van de crisis die in 1929 uitbrak. De Tsjechische industrie, die vooral op de binnenlandse markt gericht was, leed daaronder minder. Midden jaren dertig was de werkloosheid in Sudetenland vijf keer zo hoog als in de Tsjechische gebieden. Dit deed de spanningen tussen deze twee bevolkingsgroepen oplaaien. De betrekkingen tussen Tsjechen en Duitsers werden verder vergiftigd toen Sudeten-Duitsers gedwongen waren steun te vragen bij de Tsjecho-Slowaakse overheid en investeringsbanken (Živnostenská banka). Hulp werd vaak alleen verkregen als voldaan werd aan de eis dat het aantal Tsjechische arbeidskrachten in overeenstemming met de samenstelling van de bevolking werd gebracht, niet volgens de verhoudingen ter plaatse maar die in het gehele land. Dat betekende dat in Duitstalige gebieden de meerderheid van de ambtenaren Tsjech moest zijn (overigens niet dat een derde in de Tsjechischtalige gebieden Duitser zou moeten zijn). Voor Duitstaligen gaven de publieke werken, die als werkgelegenheidsondersteuning werden opgezet, weinig soelaas als ze aan firma's uit het Tsjechische taalgebied waren gegund omdat deze hun eigen arbeiders meenamen.
Coöperatieve politiek van Sudeten-Duitsers.
De grondwet van 1920 was ontworpen zonder dat daaraan een Sudeten-Duitse vertegenwoordiging had mogen deelnemen. De Sudeten-Duitsers wezen daarom ook deelname aan de presidentsverkiezingen af. Rechtse-nationale Sudeten-Duitse politieke vertegenwoordigers volgden een obstructiepolitiek in het parlement. Links-democratische vertegenwoordigers toonden zich echter tot samenwerking bereid. In 1926 adviseerde de Duitse kanselier Gustav Stresemann de Sudeten-Duitsers om actief met en in de Tsjecho-Slowaakse regering samen te gaan werken. Als gevolg daarvan veranderden de meeste Sudeten-Duitse partijen, zoals de Duitse Agrarische Partij, de "Duitse Sociaal Democratische Partij" en de "Duitse Christen Socialistische Partij" (christelijk-socialen), hun politieke obstructie in participatie. Verschillende Duitse politici accepteerden een post in het kabinet. De nationalistische gevoelens van de Sudeten-Duitsers namen zodoende in de eerste tien jaren van de republiek af. Pas tijdens de crisis van de jaren dertig zouden ze sterk gaan toenemen en hun vertegenwoordigers openlijk aansluiting zoeken bij Duits-Oostenrijk of Duitsland. Als tussenstap propageerden ze regionale autonomie, waarbij zij een Zwitsers kantonmodel voor ogen hadden.
Tijdens een conferentie in 1919 in Teplitz besloten de provinciale sociaaldemocratische partijen van Bohemen, Moravië en Sudeten-Silezië tot een fusie in de Duitse Sociaaldemocratische Arbeiderspartij (DSAP) en kozen Josef Seliger als voorzitter. Na Seligers voortijdige dood in 1920 werd Ludwig Czech partijvoorzitter en in 1938 Wenzel Jaksch. Al in 1936 vormden Jaksch, Hans Schütz van de Christlich Soziale Partei en Gustav Hacker van de Agrariër de beweging van de "Jungaktivisten", die actief een overeenkomst met de Tsjecho-Slowaakse regering zocht tot een politiek die weerstand kon bieden aan de aanval op de staat door nazi’s van binnen en buiten Tsjecho-Slowakije. Tijdens gelijktijdige massabijeenkomsten op 26 april 1936 in Tetschen-Bodenbach, Saaz en Giesshuebl im Adlergebirge (zie lijst van Duitse plaatsnamen in Tsjecho-Slowakije) eisten zij voor hun trouw aan de republiek gelijke kansen in overheidsdienst voor Duitsers, financiële steun voor Sudetenen-Duitse bedrijven, kennis van de Duitse taal voor ambtenaren in Sudetenland en maatregelen om de werkloosheid in Sudetenland terug te dringen (een op de drie in Sudetenland was werkloos tegen een op de vijf in de rest van het land). Verbetering van de levensomstandigheden voor de Sudeten-Duitsers was niet de enige motivatie voor de "Jungaktivisten". Voor Jaksch en andere sociaaldemocraten was het een kwestie van behoud van hun leven dat bij een machtsovername door de nazi’s in gevaar zou komen. Hun uiteindelijke lot bevestigde die zorgen. Van de ongeveer 80.000 Duitstalige sociaaldemocraten en communisten in Tsjecho-Slowakije zagen slechts 5.000 kans om de nazi’s te ontvluchten. Partijprominenten werden geïnterneerd of geëxecuteerd. Degenen die overleefden of terugkwamen werden na de Tweede Wereldoorlog op basis van de Beneš-decreten uitgewezen.
Opkomst van de nazipartij.
In 1929 bleef slechts een klein deel van de Sudeten-Duitse afgevaardigden – meest leden van de "Deutsch-Nationale Partei" (grondbezitters) en de "Sudetendeutsche nationalsozialistische Partei" – in de oppositie. Nationalistische sentimenten bloeiden echter onder de Sudeten-Duitse jeugd die georganiseerd was in verschillende verenigingen. Voorbeelden van zulke nationalistische verenigingen zijn "Turnverband", "Schutzvereine", "Kameradschaftsbund", "Nazi Volkssport", en de "Bereitschaft".
Tijdens de economische crisis zouden de nazi's de dominante politieke stroming worden. Zij breidden hun activiteiten gedurende de crisisjaren uit. Eerst nog onderdrukte de Tsjecho-Slowaakse regering de Sudeten-nazipartij omdat haar programma de grondwet schond. In de herfst van 1933 ontbonden de Sudeten-nazi’s hun organisatie en er werd pressie op de Duits-nationalen uitgeoefend om hetzelfde te doen. Duits-nationalen en Sudeten-nazi’s werden geweerd uit lokale bestuursposten. Speciaal in nationalistische bolwerken als Egerland was de Sudeten-Duitse bevolking daarover verontwaardigd.
Op 1 oktober 1933 richtte Konrad Henlein samen met zijn assistent Karl Hermann Frank en gesteund door andere leden van de "Kameradschaftsbund", een jeugdorganisatie op met een romantisch-mythische oriëntatie, als het begin van een nieuwe politieke organisatie. Dit "Sudetendeutsche Heimatfront" beleed zogenaamd trouw aan de staat Tsjecho-Slowakije maar propageerde tegelijkertijd decentralisatie. Tegelijk zocht het steun bij de Hongaarse nationalisten in het Slowaakse landsgedeelte.
Tsjecho-Slowaakse Kamer van afgevaardigden 1920-1935 - Duits en Duits-Hongaarse partijen of lijsten
In 1935 werd het Sudeten-Duitse "Heimatfront" omgedoopt tot Sudeten-Duitse Partij ("Sudetendeutsche Partei" - SdP) en startte een actieve propagandacampagne. Bij de verkiezingen in mei won deze SdP meer dan 60% van de Sudeten-Duitse stemmen. De Duitse Boeren ("Landwirte"), christensocialisten en sociaaldemocraten verloren alle ongeveer de helft van hun aanhang. De SdP werd de basis van de Duits nationalistische krachten. De partij presenteerde zich formeel als coöperatief binnen de Tsjecho-Slowaakse republiek. Echter, Henlein verstevigde contacten met nazi-Duitsland en ontving materiële steun van Berlijn. De SdP organiseerde zich volgens het "Führer"-beginsel met intimiderend vlagvertoon, met leuzen en geüniformeerde optochten. Door de Tsjecho-Slowaakse regering aangeboden tegemoetkomingen, zoals de installatie van uitsluitend Sudeten-Duitse ambtenaren in Sudeten-Duitse gebieden en mogelijke deelname van de SdP in het kabinet, werden verworpen. In 1937 steunden de meeste SdP-leiders openlijk Hitlers pan-Duitse doelstellingen.
Op 13 maart 1938 werd Oostenrijk geannexeerd door het Derde Rijk, een vereniging die bekendstaat als de Anschluss. Op 22 maart fuseerde de Duits Boeren Partij ("Landwirte"), geleid door Gustav Hacker, met de SdP. De Duits christensocialisten bevroren hun activiteiten op 24 maart; hun afgevaardigden en senatoren voegden zich bij de SdP, die nu een overweldigende meerderheid verwierf. Alleen de Duitse sociaaldemocraten en communisten bleven loyaal aan een democratisch Tsjecho-Slowakije. Bij de laatste nog vrije verkiezingen, hoewel onder zware agitatie van de nationaalsocialisten, stemden uiteindelijk twee van de drie Sudeten-Duitsers op de partij van Henlein.
Uiteindelijke crisis in 1938.
Konrad Henlein had op 28 maart 1938 een bijeenkomst in Berlijn met Hitler en kreeg opdracht de onaanvaardbare eisen aan de Tsjecho-Slowaakse regering op te voeren. In de Karlsbad-decreten die op 24 april naar buiten werden gebracht, eiste de SdP volledige autonomie voor Sudetenland. Als daaraan was voldaan zou Sudetenland vervolgens aansluiting bij nazi-Duitsland kunnen zoeken volgens de principes van het volkenrecht, die boven die van de nationale staat stonden.
Inmiddels werd de veiligheid in Sudetenland door toenemend geweld bedreigd met gevechten tussen jonge SdP-aanhangers (uitgerust met wapens die vanuit Duitsland binnengesmokkeld waren) en Tsjecho-Slowaakse politie- en grenstroepen. Op sommige plaatsen werd zelfs het reguliere leger ingeroepen om de orde te herstellen. Nazi-Duitse propaganda beschuldigde vervolgens de Tsjechische regering en de Tsjechen van gruweldaden tegen Duitsers.
Op 20 mei begon Tsjecho-Slowakije in antwoord op geruchten van Duitse troepenverplaatsingen met een zogenaamde "gedeeltelijke mobilisatie" (letterlijk "speciale militaire voorzorg"). Het leger nam posities in langs de grens. De westelijke machten probeerden de situatie te pacificeren en dwongen de regering van Tsjecho-Slowakije toe te geven aan de meeste eisen van de Karlsbad-decreten. De SdP stelde zich in dienst van de provocatie van een crisis. In het bijzonder het "Sudetendeutsche Freikorps" (een combinatie van paramilitaire terroristische groepen die in Duitsland getraind waren door SS-instructeurs) terroriseerden de grensgebieden en begingen overvallen op overheidsgebouwen. Meer dan 110 Tsjechen (meest soldaten en politiemannen) werden gedood en meer dan 2.020 Tsjecho-Slowaakse burgers (waarbij ook Duitse antifascisten) werden ontvoerd naar nazi-Duitsland.
De Britse eerste minister Neville Chamberlain zond in augustus Lord Runciman, als vertrouwenspersoon, naar Tsjecho-Slowakije om te onderzoeken of hij een overeenkomst tussen de Tsjecho-Slowaakse (feitelijk de Tsjechische) regering en de Duitsers in Sudetenland kon bewerkstelligen. Zijn missie mislukte omdat de "Sudeten-Duitse Partij" in opdracht van Hitler alle verzoeningsvoorstellen afwees. Runciman bracht het volgende verslag aan de Britse regering uit met betrekking tot de Tsjechische politiek in de afgelopen decennia tegenover de Duitse minderheid:
Groot-Brittannië en Frankrijk dwongen vervolgens de Tsjecho-Slowaakse regering om Sudetenland aan Duitsland af te staan (21 september). Het Verdrag van München (getekend op 29 september) bevestigde slechts de beslissing en de onderhandelingsdetails.
Onder nazibewind.
Als gevolg verloren Bohemen en Moravië ongeveer 38% van hun gezamenlijk gebied en daarmee ongeveer 3,25 miljoen Duitsers en ongeveer 250.000 Tsjechen aan Duitsland. Velen vluchtten naar voorlopig nog onbezet gebied, maar een groot deel van deze Tsjechen bleef en paste zich aan door het Duitse staatsburgerschap te aanvaarden. Ongeveer evenveel, namelijk 250.000, Duitsers bleven, nu met de status van Duits staatsburger, in de Protectoraatsgebieden woonachtig, terwijl de Duitsers in Slowakije het nieuwe staatsburgerschap van de republiek Slowakije kregen met bijzondere minderheidsrechten.
Na de annexatie en nazistische gelijkschakeling werd de Sudeten-Duitse Partij opgeheven en stemden in de 'verkiezingen' op 4 december 1938 97% van opgekomen kiezers in Sudetenland voor de NSDAP. Ongeveer een half miljoen Sudeten-Duitsers werd lid van die partij, vaak ook om hun ambtelijke functie te kunnen behouden. Dat aantal was relatief meer dan twee maal zoveel - ruim een derde van de volwassenen - als in nazi-Duitsland. Vanwege hun kennis van de Tsjechische taal werden veel Sudeten-Duitsers in dienst genomen door het bestuur van het Protectoraat Bohemen en Moravië of opgenomen in het nazi-onderdrukkingsapparaat (SS, Gestapo etc.). De bekendste was Karl Hermann Frank: SS- en politiegeneraal en staatssecretaris in het Protectoraat.
De SdP had voor 1939 al ruim een miljoen leden ingeschreven; en na 1939 liet de helft van hun zich in de NSDAP opnemen. De bevolking van het geannexeerde Sudetenland bestond in 1939, na de vlucht of uitwijzing van Tsjechische ambtenaren en intellectuelen nog uit ruim 10% Tsjechen. Zij kregen de keus om Duits staatsburger te worden of anders de kans te lopen elk moment onteigend en uitgewezen te kunnen worden. Een ruime helft, eer dan 150.000, besloot tot het eerste. Omdat door de oproep tot militaire dienst sinds 1940 een toenemend gebrek aan arbeiders ontstond, kwam het ook voor de overigen niet tot uitwijzing, integendeel minstens honderdduizend Tsjechische arbeiders werden, vaak onder dwang, uit het Protectoraat naar het Sudetenland gestuurd.
Omdat Duitsers uit ‘het Rijk’ massaal werden aangesteld in leidende ambtelijke functies, en ‘Rijks-Duitse’ bedrijven de onteigende Tsjechische en Joodse ondernemingen overnamen en met hun eigen leidinggevenden bevolkten, ontstonden spanningen waarin veel Sudeten-Duitsers zich als gekoloniseerden voelden behandeld, vooral toen ook hun eigen verenigingswezen werd gelijkgeschakeld in grotere Rijks-Duitse verbanden. De nazistische staatscontrole wilde de bevolking niet te veel van het "Groot-Duitse Rijk" vervreemden en verhield zich halfslachtig met deze spanningen.
Tijdens de Tweede Wereldoorlog dienden Duitse mannen in Slowakije gewoonlijk in het bondgenootschappelijke Slowaakse leger, maar Duitsland dwong de Slowaakse regering om toe te staan dat zij desgewenst ook in Duitse paramilitaire groepen (Freiwillige Schutzstaffeln) en bij de Waffen-SS hun militaire dienst konden verrichten. Daarvan maakten 2.000 respectievelijk 7.000 gebruik. Toen duidelijk was geworden dat de Duitse legers geen weerstand meer konden bieden aan de opmars van het Sovjetleger, brak een communistische partizanenopstand uit Slowaakse Nationale Opstand. Het nationaal-fascistische Slowaakse leger viel uiteen en in de herfst van 1944 werden de Duitse dienstplichtigen in Slowakije opgeroepen voor de Wehrmacht of de Waffen-SS, en de jongsten en ouderen georganiseerd in de "Heimatschutz" - een equivalent van de Volkssturm in Duitsland Ongeveer 120.000 Duitsers (meest vrouwen en kinderen) werden geëvacueerd naar Sudetenland en het Protectoraat.
Uitwijzing.
Al tijdens de oorlog weigerde de Tsjecho-Slowaakse regering in ballingschap, die in Londen zetelde, om de Sudeten-Duitsers nog langer als staatsburgers te erkennen. Ook het "Sudeten-Duitse antifascistische comité" onder de sociaaldemocraat Wenzel Jaksch, eveneens gevestigd in Londen, erkende zij niet als politiek vertegenwoordiger van (een deel van) de Sudeten-Duitsers. Al degenen die alleen Duits spraken (Joden inbegrepen) beschouwde zij als Sudeten-Duitsers en daarmee als vijandige en dus uit te wijzen buitenlanders. Een uitzondering zou gelden voor degenen die actief en aanwijsbaar in verzet waren gekomen tegen de nazi-autoriteiten onder de voorwaarde dat zij zich voortaan ook nationaal als Tsjech zouden beschouwen en geen beroep op minderheidsrechten, zoals Duits onderwijs, zouden gaan doen. Gesteld werd dat dit juridische criterium politiek was en niet etnisch. Critici wijzen op de dubbelzinnige toepassing: Tsjechen en Slowaken vielen er niet onder hoewel de grote meerderheid geen verzet had geboden tegen de nazi's en een aanzienlijke minderheid, vooral onder de Slowaken, zelfs actief met de Duitsers had gecollaboreerd. Ook tweetalige Tsjechen die in Sudetenland Duits staatsburger waren geworden, konden terugkeren naar hun oude staatsburgerschap. Aanvankelijk werden ook Duitstalige Joden uitgewezen maar geallieerde protest leidde tot intrekking van deze maatregel die aangeeft dat niet alleen Duitsers maar ook de Duitse taal diende te verdwijnen.
Toen de staat onder de naam Tsjecho-Slowakije na de Tweede Wereldoorlog werd hersteld, werd gelijk het merendeel van de Duitsers van verdreven. Eerst door middel van deportaties, wilde en bloedige verdrijvingen en later door georganiseerde gedwongen uittochten. 700.000 vluchtten direct naar Duitsland en Oostenrijk. 2,5 miljoen werden, vaak na langdurige internering, tijdens de volgende drie jaren uitgewezen, als direct of indirect gevolg van deze officieel bevolen uitwijzing (zie: Beneš-decreten) is ruim één op de tien Duitsers (tussen de 350.000 en 380.000) om het leven gekomen. Een groot deel door standrechtelijke executie of moord, een ander deel door uitputting en ziekte. Zie Verdrijving van Duitsers na de Tweede Wereldoorlog en etnische zuivering. Aan ongeveer 244.000 Duitsers - erkende communisten en verzetsstrijders maar ook technici die voor de instandhouding van de industrie in de ontruimde Sudeten-Duitse gebieden onontbeerlijk waren - werd aanvankelijk toegestaan in Tsjecho-Slowakije te blijven, maar velen van hen emigreerden later alsnog naar West-Duitsland en de Duitse Democratische Republiek. Veel vluchtelingen in de Bondsrepubliek verenigden zich in de Sudetendeutsche Landsmannschaft (Tsjechië) en de Karpatendeutsche Landsmannschaft (Slowakije).
Bij de volkstelling van 2001 claimden 39.106 personen in Tsjechië en 5.405 personen in Slowakije een Duitse etniciteit te hebben.
Dialecten.
De Duitse dialecten in Bohemen en Moravië vormden een continuüm met de dialecten van de omliggende Duitse en Oostenrijkse gebieden. Er waren vijf dialectgebieden te onderscheiden:

</doc>
<doc id="27501" url="https://nl.wikipedia.org/wiki?curid=27501" title="Drentsche Aa">
Drentsche Aa

De Drentsche Aa is een beek in Nederland die door de provincies Groningen en Drenthe stroomt. Deze wordt beschouwd als de enige Nederlandse beek van enige omvang die (grotendeels) zijn oorspronkelijke meanderende loop heeft behouden.
Loop en namen.
De beek is ontstaan in de overgangsfase tussen het koudere Saalien en het warmere Eemien. Oorspronkelijk stroomde de beek vanuit Drenthe door het zuidwesten van de oude stad Groningen om vermoedelijk via de huidige wijken Paddepoel en Selwerd ter hoogte van de "Borgham" op de Hunze aan te sluiten.
Tegenwoordig volgt de beek in Drenthe grotendeels zijn oorspronkelijke loop, maar in Groningen is de beek grotendeels gekanaliseerd of verdwenen. In de 13de eeuw werd het Reitdiep gegraven van de stad tot aan Dorkwerd. Dit werd de gegraven benedenloop van de Aa die daarna bij Harssensbosch bij "de Muda" (monding) ten zuiden van Adorp uitstroomde in de Hunze. Omstreeks 1400 werd het Reitdiep doorgetrokken naar Wierumerschouw waarna de Aa aldaar uitmondde in de Hunze.
Bij de stad Groningen is veel onderzoek gedaan naar de vroegere loop van de Drentsche Aa, maar dit heeft nog niet geleid tot een duidelijke reconstructie.
De Drentsche Aa heeft talloze zijtakken en vele namen. Opvallend genoeg heet de beek alleen in Groningen de Drentsche Aa. In Drenthe zelf heet hij vanaf het punt waar het "Anreeperdiep" en het "Amerdiep" samenkomen achtereenvolgens: het "Deurzerdiep", het "Looner Diep", het "Taarlosche Diep", het "Oudemolensche Diep", het "Schipborgsche Diep" en het "Westerdiep". Dan wordt het de grensbeek tussen Groningen en Drenthe en krijgt het zijn bekende naam. De beek wordt daarna met een onderleider onder het Noord-Willemskanaal geleid en heet daarna "Oude Aa". Deze mondt ten slotte uit in de "Schipsloot" bij het Friesche Veen, die weer uitmondt in het Noord-Willemskanaal.
Er is in Drenthe nog een zijtak van de beek die achtereenvolgens het "Andersche Diep", het "Rolderdiep" en het "Gasterensche Diep" heet, voordat deze uitmondt in de hoofdstroom op de plaats waar het "Taarlosche Diep" overgaat in het "Oudemolensche Diep". Kleinere zijtakken zijn het "Anlooërdiepje" en het "Zeegserloopje" die uitmonden in de hoofdstroom, respectievelijk in het "Oudemolensche Diep" en in de Drentsche Aa. Het "Scheebroekerloopje" is een kleine zijtak die uitmondt in het Rolderdiep.
Het Hoornsediep dat langs het Paterswoldsemeer loopt is een restant van de beek. In de stad Groningen herinneren de straatnamen Hoge der A en Lage der A, de Astraat, de Aweg, de A-brug en naam van de Der Aa-kerk nog aan de beek.
Nationaal Park Drentsche Aa.
Verscheidene malen is geprobeerd grote delen van de Drentsche Aa in Drenthe te kanaliseren, teneinde de waterbeheersing van het stroomgebied te verbeteren. De eerste pogingen daartoe zijn gestrand omdat boeren niet bij wilden dragen aan de benodigde investeringen. Later hebben natuurbeschermers gepoogd het stroomgebied van de beek te beschermen tegen de effecten van ruilverkavelingen en waterstaatkundige ingrepen. Het 'Gedachtenplan voor het Stroomdallandschap Drentsche Aa' uit 1965 legde hiervoor de basis. Uiteindelijk leidde dit tot de oprichting van het Nationaal beek- en esdorpenlandschap Drentsche Aa (2002) dat vanaf 2013 nagenoeg het volledige stroomgebied omvat. Op 6 mei 2019 heeft het Overlegorgaan Drentsche Aa besloten deze lange naam niet meer te gebruiken en voortaan alleen nog de naam Nationaal Park Drentsche Aa te gebruiken voor het gehele gebied, van brongebied in de boswachterij 'Hart van Drenthe' tot de benedenloop in Groningen, waaronder de lopen van het Amerdiep, Andersche Diep en Grolloërdiep. Het Drentsche Aa-gebied maakt deel uit van de Ecologische Hoofdstructuur en is in het kader van Europese natuurbescherming aangewezen als Natura 2000-gebied.
De rivier als inspiratiebron.
Dichter Rutger Kopland, die dicht bij de beek woonde, maakte in de omgeving van het dorp Schipborg een brug over de Drentsche Aa. Hij schreef tevens het gedicht "Drentse A". Enkele regels uit dit gedicht:
"Uit: "Er is nog zoveel ongezegd."
"Vraaggesprekken met schrijvers""
"door : Piet Piryns"

</doc>
<doc id="27502" url="https://nl.wikipedia.org/wiki?curid=27502" title="SiteFinder">
SiteFinder



</doc>
<doc id="27506" url="https://nl.wikipedia.org/wiki?curid=27506" title="Lionel Kieseritzky">
Lionel Kieseritzky

Lionel Adalbert Bagration Felix Kieseritzky (Tartu, 1 januari 1806 - Parijs, 18 mei 1853) was een Baltisch-Duitse schaker.
Zijn vader zag graag dat hij advocaat werd, maar hij voelde daar niet veel voor en werd wiskundeleraar. In 1839 vertrok hij naar Parijs waar hij schaaklessen gaf. Hij had een goed geheugen.
In 1851 speelde hij in Londen de onsterfelijke partij tegen Adolf Anderssen, die Kieseritzky verloor. Het verhaal gaat dat hij na de mooie overwinning van zijn tegenstander boos de speelzaal verliet, zonder Anderssen te feliciteren.
Kieseritzky heeft naast andere openingen het koningsgambiet grondig bestudeerd en een sterke variant hierin, het Kieseritzkygambiet, is naar hem vernoemd:
Daarnaast bestaat er een Boden-Kieseritzkygambiet in het loperspel, vernoemd naar Kieseritzky en de Britse schaakspeler Samuel Boden (1826—1882).

</doc>
<doc id="27510" url="https://nl.wikipedia.org/wiki?curid=27510" title="Spin doctor">
Spin doctor



</doc>
<doc id="27512" url="https://nl.wikipedia.org/wiki?curid=27512" title="Pokémon">
Pokémon

Pokémon is een mediafranchise, eigendom van The Pokémon Company, die rond 1995 werd opgericht door Satoshi Tajiri. Het is toegespitst op fictieve wezens genaamd "Pokémon", die worden gevangen en getraind door mensen, Pokémontrainers genoemd, om ze elkaar te laten bevechten voor de sport. In januari 2024 waren er 1025 verschillende Pokémon.
Oorspronkelijk werd het uitgebracht als een duo role-playing game voor de Game Boy die met elkaar verbonden konden worden, ontwikkeld door Game Freak en uitgegeven door Nintendo. "Pokémon" is sindsdien uitgegroeid tot de op een na succesvolste game-franchise ter wereld, na Super Mario. De Pokémonfranchise bestaat onder andere uit spellen voor diverse Nintendo-platforms/consoles, ruilkaartenspellen, manga-strips, een anime-televisieserie en bijbehorende speelfilms en een tijdschrift. Ook zijn er verschillende accessoires afgeleid van de televisiereeks, gaande van knuffels tot kledij.
Het kaartspel is sinds 1999 wereldwijd verkrijgbaar (waaronder in de Benelux), en is nog steeds populair onder schoolgaande jeugd (7-12 jaar).
De anime Pokémon was in Nederland voor het eerst te zien op Fox Kids, wat later werd omgedoopt tot Jetix en later Disney XD. In Vlaanderen (België) was Pokémon voor het eerst te zien op VT4, wat later VIER werd, momenteel is de anime te zien op vtmKzoom, Kadet en vtm. Daarnaast is Pokémon te bekijken via Netflix en gratis via de officiële Pokemon.nl website.
In november 2005 kondigde 4Kids Entertainment, dat de niet-spel gerelateerde licentie van Pokémon in handen had, aan dat het de licentieovereenkomst niet had verlengd. Pokémon USA Inc. (nu The Pokémon Company International), een dochteronderneming van het Japanse Pokémon Co, beheert nu de Pokémon-licentie buiten Azië. De totale brutowinst van de Pokémon-mediafranchise lag in 2014 wereldwijd op 4 biljoen yen (ongeveer 29,79 miljard euro). In 2014 alleen al bracht Pokémon 2 miljard dollar op (ongeveer 1,79 miljard euro).
Historie.
Eerste generatie.
Pokémon werd in 1991 door Satoshi Tajiri bedacht. Tajiri ging in zijn jeugd graag op zoek naar insecten in het nabijgelegen gebied van zijn huis, een hobby die hij later gebruikte bij het bedenken van Pokémon. Dit gebeurde doordat hij kinderen zag lopen met de zogenoemde Game Boy. Dit gaf hem het idee van insecten, die over een draad van het ene Game Boysysteem naar het andere zouden kruipen. Het idee voor Capsule Monsters ontstond.
Na zijn ideeën een aantal keer aan Nintendo te hebben voorgelegd, deed zijn vriend Shigeru Miyamoto een poging, die succesvol was. Nintendo sponsorde de ontwikkeling van het eerste spel, wat zes jaar in beslag zou nemen. De Sprites van alle Pokémon werden getekend door Tajiri's vriend Ken Sugimori. Voor de release van het eerste spel in Japan werden er sprites vrijgegeven van enkele Pokémon: Pikachu, Mew, Meowth, Bulbasaur, Charmander en Squirtle verschenen in Game Freaks Game Boy Camera in 1995. Rond deze tijd veranderde Nintendo de naam van "Capsule Monsters" in "Pocket Monsters". De eerste Pokémonspellen, Pokémon Red en Green, kwamen uit voor de Nintendo Game Boy in Japan op 27 februari 1996. Hiermee werd de droom van Satoshi Tajiri vervuld, en werd het mogelijk voor mensen van alle leeftijden om wezens te vangen, trainen, en ruilen, en hiermee een Pokémon Meester te worden. Door het enorme succes van Pokémon Red en Green, werden zij snel opgevolgd door Pokémon Blue, uitgerust met betere graphics en geluid. Zonder al te veel promotie bleek aan het eind van dat jaar dat het spel het best verkochte spel van dat jaar was. Daarom werd besloten het spel internationaal uit te brengen, omdat ook daar succes werd verwacht. Ook in de Verenigde Staten en Europa sloeg het spel in als een bom, echter wel met iets meer promotie. Echter, in de Verenigde Staten en Europa kwamen enkel Pokémon Red en Blue uit, beide op technologisch niveau van de Japanse Pokémon Blue. Pokémon Green is nooit buiten Japan uitgekomen.
De populariteit van de franchise leidde tot een animeserie gebaseerd op de spellen. Deze anime ging op 1 april 1997 in première in Japan. De hoofdpersoon is een jonge Pokémontrainer genaamd Satoshi (naar Satoshi Tajiri, in het Engels hernoemd tot Ash Ketchum), gebaseerd op Red. Een ander personage dat werd geïntroduceerd in de eerste aflevering is Satoshi's rivaal, Shigeru (naar Shigeru Miyamoto, later hernoemd in het Engels tot Gary Oak), gebaseerd op Blue.
Op 25 april 1998 opende de eerste Pokémon Center-winkel in Tokio, gespecialiseerd in Pokémonspullen. Rond die tijd werd The Pokémon Company actief. Inmiddels zijn in Japan veel andere winkels van dit soort geopend.
Noord-Amerika ontving de anime op 7 september 1998, en de versies Red en Blue van de spellen op 30 september 1998. Kort daarop begonnen overal mensen de spellen te spelen onder de slogan "Gotta Catch 'em All!" (Vang ze allemaal!). Het kaartruilspel werd in Noord-Amerika geïntroduceerd op 9 januari 1999. Ondertussen werd in Japan in 1998 een nieuw spel geïntroduceerd: Pokémon Stadium, voor de Nintendo 64. Dit spel bracht echter maar 42 van de 151 Pokémon. Aan de andere kant zorgde de anime voor grote hoogtes. Op 18 juli 1998 ging de eerste Pokémonfilm in première in Japan, genaamd ". In deze film speelden de zeldzame Pokémon Mew en Mewtwo. In de Verenigde Staten ging de film in première op 10 november 1999. De film had kort het record voor grootste omzet tijdens de opening voor een geanimeerde film. Plannen begonnen kort daarop voor een spel gebaseerd op de populaire anime. Hierdoor werd Pokémon Yellow (Pokémon Geel) realiteit, en kwam uit op 12 september 1998 in Japan, en 25 oktober 1999 in de Verenigde Staten en Europa. Pokémon Yellow stond trainers toe de rol van Ash aan te nemen, en rond te reizen door de regio Kanto, met animeachtige graphics voor elke Pokémon, en een Pikachu als kameraad, die de trainer volgde.
Tweede generatie.
Bijna vanaf het absolute begin van Pokémon was het duidelijk dat het niet bij 151 Pokémon zou blijven. De legendarische Pokémon Ho-Oh verscheen al in de eerste aflevering van de anime, als onbekende Pokémon. Ook andere Pokémon uit een volgende generatie kwamen voor in de anime: Togepi, Marill, Snubbull en Donphan zijn hier enkele voorbeelden van. Op 17 juli 1999 kwam de tweede Pokémonfilm uit: ". Deze ging in première op 21 juli 2000 in Noord-Amerika.
Op 21 november 1999 kwam de tweede generatie spellen uit in Japan: Pokémon Gold en Silver (Pokémon Goud en Zilver), beide voor de toen nieuwe Game Boy Color. Ditmaal speelden trainers in Johto, waar 100 nieuwe Pokémon op hen wachtten. De nieuwe spellen gaven de spelervaring een enorme boost door veel nieuwe mogelijkheden, waarvan de bekendste het toevoegen van verschillen in geslacht bij Pokémon, wat er toe leidde dat Pokémon konden worden gekweekt. Een tijdsysteem werd ingevoerd, wat in het spel een dag/nachtritme gaf. Ook werd er een geluksysteem ingevoerd om te bepalen hoe blij een Pokémon was met zijn of haar trainer. Shiny Pokémon (Pokémon met een andere kleur dan normaal) deden ook hun intrede, de bekendste waarschijnlijk de Rode Gyarados van het Lake of Rage. Trainers konden ook terugkeren naar Kanto, en de gymleiders uit de originele spellen nogmaals uitdagen. Pokémon Gold en Silver kwamen uit in Noord-Amerika op 11 oktober 2000. De anime volgde de spellen, en Ash en zijn vrienden arriveerden in Johto in een aflevering die op tv was in Japan op 14 oktober 1999, en in de VS op 14 oktober 2000. "" werd uitgebracht in Japan op 8 juli 2000, en in Noord-Amerika op 6 april 2001. Deze film draaide om de legendarische Pokémon Entei.
Zoals het geval was met Pokémon Yellow, werd er een derde versie gemaakt in de Metal-generatie, onder de naam Pokémon Crystal (Pokémon Kristal), die in Japan uitkwam op 14 december 2000, en in Noord-Amerika op 21 juli 2001. Pokémon Crystal had verscheidene veranderingen ten opzichte van Pokémon Gold en Silver. Suicune was de versiemascotte en de plot van het spel draaide om deze Pokémon. Pokémon Crystal was ook het eerste verplaatsbare Pokémonspel dat bewegende animaties had voor elke Pokémon. Trainers in Japan kregen een bijgevoegde bonus door in staat te worden gesteld te ruilen, vechten, en zelfs het bemachtigen van de legendarische Pokémon Celebi door draadloos met behulp van een mobiele telefoon aan te loggen bij het Pokémon Mobile System. Trainers waren ook voor het eerst in staat te kiezen welk geslacht hun personage had.
Derde generatie.
In juli 2001 in een aflevering van de anime in Japan verscheen een Pokémon die nog nooit eerder gezien was: Kecleon. Kort daarna verschenen Kecleon en anderen als Wynaut, Azurill, Duskull en Volbeat in twee korte Pikachufilms, terwijl Wailmer, Latias en Latios schitterden in de . Gedurende de Silver Conference vocht Ash met een trainer genaamd Harrison, een trainer uit Littleroot Town in Hoenn. Professor Birch, samen met andere Pokémon, had een korte verschijning in de eindaflevering van de Johtoserie. Hierdoor werd duidelijk dat de volgende generatie in de Pokémonserie om de hoek lag.
Inderdaad bleek dat een enorme wisseling in de hoofdspelserie plaatsvond toen Pokémon arriveerde op de Game Boy Advance op 21 november 2002, toen Pokémon Ruby en Sapphire (Pokémon Robijn en Saffier) uitkwamen in Japan. Trainers ontdekten dat zij terecht waren gekomen in de zuidelijke regio Hoenn, waar 135 nieuwe Pokémon wachtten om te worden ontdekt. De spellen Ruby en Sapphire kwamen uit in Noord-Amerika op 18 maart 2003, met veel nieuwe functies, de opmerkelijkste Pokémon Contests, dubbelgevechten, Pokémon abilities (vaardigheden), en natures voor iedere Pokémon, tezamen met de hervorming van effort values (moeitewaarden) en individual values (individuele waarden). Ook kwamen in deze versies uitgebreidere weersverschijnselen naar voren, tezamen met twee nieuwe vijandige teams: Team Magma en Team Aqua. Door de enorme veranderingen in het systeem, was het niet mogelijk om deze versies te linken aan vroegere versies van de Pokémonserie.
De anime begon met een nieuwe serie, genaamd , die in Japan begon op dezelfde dag waarop de spellen uitkwamen. De spellen kwamen bijna een jaar later in Noord-Amerika uit. Veel in deze serie veranderde, zoals de introductie van een nieuw personage, May, gebaseerd op haar speltegenhangster. Twee nieuwe films werden geproduceerd gedurende de tijd in Hoenn: ' (deze film kwam uit op 19 juli 2003 in Japan, en op 1 juni 2004 op video en dvd in Noord-Amerika) en ' (welke uitkwam op 17 juli 2004 in Japan en op 22 januari 2005 op de Noord-Amerikaanse televisie verscheen).
Op 29 januari 2004 werden er twee nieuwe spellen gelanceerd in Japan: Pokémon FireRed en LeafGreen (Pokémon VuurRood en BladGroen). Deze spellen kwamen in Noord-Amerika uit op 9 september 2004, en zijn de herziene versies van Pokémon Red en Blue. Hiermee werden deze spellen op het niveau van de derde generatie gebracht, en werd ook de draadloze manier van ruilen mogelijk door de "Wireless adapter". Ook kwam er een nieuwe kleinere regio uit in deze spellen: de Sevii Islands. Deze spellen gaven ook de mogelijkheid om de legendarische Pokémon Deoxys twee nieuwe vormen te geven, door deze naar een bepaalde cartridge te sturen. Omdat het verhaal van Hoenn nog niet klaar was, maakte Game Freak een vervolg op Pokémon Ruby en Sapphire, te weten Pokémon Emerald (Pokémon Smaragd). Dit spel kwam uit in Japan op 16 september 2004, en in Noord-Amerika op 1 mei 2005. Ook Pokémon Emerald had de mogelijkheid om draadloos te ruilen met de Wireless adapter, en het spel was een geüpdatete versie van Hoenn met nieuwe mogelijkheden, zoals de Hoenn Battle Frontier, de mogelijkheid om gymleiders opnieuw te bevechten, een veranderd plot en animaties voor alle Pokémon, zoals in Pokémon Crystal het geval was.
De anime kwam aan op het punt waar de herziene versies van Pokémon Red en Blue en Pokémon Emerald waren, en liet de groep terugreizen naar Kanto om de Battle Frontier uit te dagen. Gedurende dit seizoen werden twee films uitgebracht: ' (die in Japan in première ging op 16 juli 2005) en ' (die in première ging in Japan op 15 juli 2006).
Vierde generatie.
Precies zoals met Kecleon in de derde generatie, hoorde het publiek van de vierde generatie met de ontdekking van een nieuwe Pokémon: Munchlax in mei 2004. Munchlax was kort daarop te zien in de zevende film en later in de animeserie. Anderen zoals Lucario, Bonsly, Mime Jr. en Weavile maakten hun entree in de achtste film, en Mantyke, Buizel en Chatot verschenen in de negende film, waarin Manaphy, een nieuwe legendarische Pokémon, voorkwam.
Pokémon Diamond en Pearl (Pokémon Diamant en Parel) werden uiteindelijk uitgebracht voor de Nintendo DS in Japan op 28 september 2006, en in Noord-Amerika op 22 april 2007. Samen met 107 nieuwe Pokémon in het gigantische land van Sinnoh, gaven deze spellen een pseudo-3D-beeld van de wereld met zich mee, het terugkeren van het tijdsysteem in de spellen met verschillen in de dagmomenten, zichtbare verschillen tussen de geslachten bij Pokémon, een verdeling tussen fysieke en speciale aanvallen en Pokémon Super Contests. De begon in Japan en in de VS met uitzenden nadat het spel was uitgekomen. Zoals de voorgaande series, introduceerde deze serie een nieuw vrouwelijk personage, Dawn, gebaseerd op haar speltegenhangster.
De drie films van deze serie vormen een opeenvolgende trilogie. Het eerste deel van de trilogie, ', ging in Japan in première op 14 juli 2007, en in Noord-Amerika op televisie op 24 februari 2008. Het tweede deel, ' ging in Japan in première op 19 juli 2008, en in Noord-Amerika op televisie op 13 februari 2009. Het derde en laatste deel van deze trilogie, ", ging in Japan in première op 18 juli 2009, en in Noord-Amerika op televisie op 20 november 2009.
Al sinds de herziene versies van Pokémon Red en Blue gingen er geruchten over herziene versies van Pokémon Gold en Silver, die uit zouden komen op de Nintendo DS. Deze geruchten bleken te kloppen: de herziene versies, genaamd Pokémon HeartGold en SoulSilver (Pokémon HartGoud en ZielZilver), werden op de markt gebracht in Japan op 12 september 2009 en in Noord-Amerika op 14 maart 2010.
Vijfde generatie.
De luidde de vijfde generatie van Pokémon in. Op 6 februari 2010 werd het silhouet getoond van de eerste vijfde generatie Pokémon. Later werd bekend dat het om Zoroark gaat, die meespeelt in de 13de film. Na de 13de film kwam ook de 14de uit die bestaat uit twee films: ' en '. Verder werd op 29 januari 2010 door The Pokémon Company een nieuwe RPG (role-playing game) aangekondigd. In april werden ook de titels bekendgemaakt: Pokémon Black en White. In Japan werden deze spellen in september 2010 uitgebracht; in Europa was dit op 4 maart 2011. Op 12 augustus 2012 kwam in Europa het vervolg uit, Pokémon Black 2 en White 2.
Zesde generatie.
De zesde generatie, Generation VI, werd geïntroduceerd met de Mega-evolutie van Mewtwo in de film " en met de games Pokémon X en Y. Hierna volgde de gelijknamige televisieserie "Pokémon: XY - Een nieuw Mega avontuur". De legendarische Pokémon van deze serie heten Xearneas en Yvental, vandaar X en Y. Na Pokémon X en Y kwamen ook Pokémon Omega Ruby en Alpha Sapphire uit. Deze twee games zijn de remakes van Pokémon Ruby en Sapphire met betere graphics en ook met mega-evolutie.
Zevende generatie.
Op 23 november 2016 werden in Europa de eerste games in de zevende generatie uitgebracht, Pokémon Sun en Moon. Het is naast het ontvangen van Pokémon via de andere 3DS-games en de Pokémon Bank ook mogelijk ze te ontvangen via de Virtual Console uitgaven van Red, Blue en Yellow. De games spelen zich af in de regio Alola en introduceren 88 nieuwe Pokémon, waardoor het totaal uitkomt op 803.
Pokémon-typen.
Het type geeft aan wat voor soort aanvallen een Pokémon kan uitvoeren. Het Pokémon-type wordt ook wel de soort genoemd. Elk type heeft sterke en zwakke punten, zo is een grassoortige Pokémon zwak voor vuur maar is waterbestendig. Een vuurtype is zwak voor water maar is bestand tegen gras, en een watertype is zwak voor gras, maar biedt weerstand tegen vuur. Sommige Pokémon-typen bieden zelf volledige immuniteit voor bepaalde soorten aanvallen.
Er zijn 18 verschillende Pokémon-typen:
Starter-pokémon hebben altijd een bepaald type. Die typen zijn gras, vuur en water. Alleen in het spel "Pokémon Yellow" is de starter-Pokémon van het Elektrisch type (een Pikachu).
Nintendo's Pokémonspellen.
De diverse Pokémonspellen die Nintendo in de loop der jaren voor haar verschillende platforms en consoles heeft uitgebracht zijn duidelijk elkaars opvolgers en volgen dezelfde RPG-principes.
Doel van het spel.
Elke speler van het spel verlangt ernaar de beste Pokémon-trainer te worden en alle Pokémon te vangen. In geen van de spellen zijn alle Pokémon te vangen, zodat de speler met iemand die het andere spel heeft moet ruilen om alle Pokémon te bemachtigen. Sommige Pokémon kan de speler niet vangen, maar moet hij door middel van training levels laten stijgen en zo laten evolueren.
De evolutie van een Pokémon kan echter ook op andere manieren:
En één keer is het zo, dat er uit een Pokémon bij de evolutie 2 Pokémon ontstaan (dit gebeurt bij de evolutie van Nincada), hierbij ontstaat, als er minder dan 6 Pokémon in het Pokémonteam van de trainer aanwezig zijn, een Shedinja, omdat deze zogezegd de cocon van Nincada zou zijn, met een eigen leven. Sommige Pokémon hebben ook een vertakte evolutie, afhankelijk van de wijze van evolutie, het gebruikte voorwerp of het tijdstip. Echter, sommige Pokémon hebben ook geen evolutie, zoals Tauros.
Andere Pokémon kan de speler enkel bemachtigen door in een Day Care Center 2 compatibele Pokémon te laten broeden, zodat er een ei verschijnt.
Daarnaast is het de bedoeling om 8 badges te verzamelen, door 8 gymleaders te verslaan, en de daarbij behorende "Elite Four" uit te dagen. Elke wereld heeft zijn eigen league:
Het is op Gold/Silver/Crystal/Heartgold/Soulsilver ook de bedoeling acht Badges van Kanto te verzamelen en Red uit te dagen.
Game Boy Color &amp; Advance spellen.
Er zijn diverse Pokémonspellen verschenen voor de Game Boy. Deze zijn in te delen in enkele generaties.
Eerste generatie.
Deze serie bestaat uit 4 spellen, die, als ze gespeeld werden op een Game Boy Pocket, slechts in één kleur waren.
"Pokémon Yellow" was een herziene versie van Pokémon Red en Blue, met daarin een andere verdeling van vangbare Pokémon, enkele herziende gebieden, en een iets ander spelverloop. Verder was een evolutie van Pikachu niet mogelijk, en waren alle starters-Pokémon te verkrijgen in het spel.
Enkele kenmerken van deze serie:
Tweede generatie.
Deze serie bestaat eveneens als de Color-generatie uit drie spellen, die, als ze gespeeld werden, volledig in kleur waren. Echter, de manier hoe de omgeving eruitziet is niet sterk veranderd, maar wel opgeknapt.
Nieuw in de tweede generatie was ook de PokéGear, een apparaat dat de landkaart van de Johto-regio liet zien, de tijd liet zien, als een mobiele telefoon diende, en later ook een radio kreeg.
Ook nieuw was het dag-en-nachtsysteem.
Net zoals Pokémon Yellow een herziene versie was van Red en Blue, zo was Pokémon Crystal een herziene versie van Gold en Silver. Veranderingen waren het toevoegen van een zogeheten Battle Tower, enkele herinrichting van gebieden, en een voor een deel ander spelverloop. Een andere toevoeging was het toevoegen van locatiebordjes (bij het wisselen van gebied kreeg de speler een bordje hierover), en de keuze tussen een mannelijke of vrouwelijke speler. Verder waren alle Pokémon nu geanimeerd (een verandering die bij de volgende generatie alweer ongedaan werd gemaakt).
Enkele kenmerken van deze serie:
Game Boy Advance-spellen.
Deze serie is ook weer te verdelen in twee delen, een aantal nieuwe spellen, en een aantal remakes
Derde generatie.
Deze serie bestaat net zoals voorgaande series weer uit drie spellen, die grafisch volledig zijn vernieuwd, en waarin veel speltechnieken onder handen zijn genomen.
Nieuwe onderdelen in Pokémon Emerald zijn de "Battle Frontier", in plaats van de vroegere Battle Tower, een aantal nieuwe gebouwen, enkele gebieden zijn veranderd, de hoofdpersonages hebben andere kleren, en een deel van de verhaallijn is aangepast. Ook is er een nieuw Eiland te bereiken na het verkrijgen van een officieel Ticket. En de afbeeldingen van Pokémon in een gevecht zijn weer geanimeerd, doch niet zo geavanceerd als in Pokémon Crystal. Nieuw hierbij is wel dat nu ook de eigen Pokémon van de speler (waarvan de speler enkel de achterzijde ziet) zijn geanimeerd. Pokémon uit de Metal generatie zijn ook te vangen, en kan de speler op een bepaald stuk van het spel een van de starter Pokémon uit Gold, Silver en Crystal (Chikorita, Cyndaquil of Totodile) krijgen. Elke Pokémon heeft ook in dit spel weer zijn eigen zwaktes en sterktes (behalve Sableye, die is nergens zwak voor).
Enkele kenmerken van deze serie:
Herziene versies.
Er zijn in de stijl van de nieuwe spellen Ruby, Sapphire en Emerald ook remakes gemaakt van Pokémon Red en Blue. Deze hebben een naamsverandering ondergaan en enkele inhoudelijke veranderingen, en zijn daarna op de markt gebracht.
Veranderingen zijn onder andere de toevoeging van negen nieuwe eilanden die alleen per boot bereikbaar zijn: de 7 Sevii Eilanden en 2 eilanden die slechts bereikbaar zijn nadat officieel ticket is verkregen door een event van Nintendo. Daarbij komt nog een volledige herziening van de omgeving en het verwijderen van foutjes uit de originele versies.
Enkele kenmerken van deze serie:
Nintendo DS-spellen.
Vierde generatie.
Op 18 september 2006 in Japan kwamen de spellen van de vierde generatie uit, en in de VS op 22 april 2007. In Europa zijn de spellen op 27 juli uitgekomen.
Enkele kenmerken van deze serie:
Herziene versies.
Enkele kenmerken van deze serie:
Vijfde generatie.
Op 18 september 2010 verscheen er voor het eerst een tweede generatie Pokemon-spelen op hetzelfde Platform (Nintendo DS): Pokémon Black &amp; White. Dit zijn tevens 2 van de eerste videospelen die eerder in Europa verschenen dan in Amerika, want in Europa was de releasedatum 4 maart 2011, terwijl dit voor Noord-Amerika pas op 6 maart 2011 was. Op 10 maart 2011 verschenen deze twee ook in Australië.
Enkele kenmerken van deze serie:
Tweede Delen.
Enkele kenmerken van deze serie:
Nintendo 3DS-spellen.
Zesde generatie.
Enkele kenmerken van deze serie:
Herziene versies.
Deze games zijn de remakes van Pokémon Ruby en Sapphire voor de Game Boy Advance. Omega Ruby &amp; Alpha Sapphire kwamen in Europa uit op 28 november 2014.
Enkele kenmerken van deze serie:
Virtual Console release van Blue, Red en Yellow.
In november 2015 kondigde Nintendo aan dat de originele Pokémon Red, Blue en Yellow (en Green exclusief voor Japan) uit zouden komen voor de Virtual Console op de Nintendo 3DS. De heruitgave vond 20 jaar na de oorspronkelijke uitgave, op 27 februari 2016, plaats. De spellen bevatten een paar nieuwe functies, waaronder draadloos vechten en ruilen met andere spelers. Dit kon voorheen alleen met de Nintendo Game Boy link cable.
Zevende generatie.
Op 27 februari 2016 werden Pokémon Sun en Moon aangekondigd. Deze kwamen uit in Europa op 23 november 2016. Het is naast het ontvangen van Pokémon via de andere 3DS-games en de Bank ook mogelijk ze te ontvangen via de Virtual Console uitgaven van Red, Blue en Yellow. De games maken onderdeel uit van de zevende generatie Pokémon. Dit is het eerste spel waarbij een officiële Chinese, zowel traditioneel als vereenvoudigd, vertaling beschikbaar is.
Ze worden opgevolgd door Ultra Sun en Moon.
Enkele kenmerken van deze serie:
Nintendo Switch-spellen.
Achtste generatie.
Op 27 februari 2019 werden Pokémon Sword en Shield voor de Nintendo Switch aangekondigd. Deze kwamen uit in Europa op 15 november 2019.
Enkele kenmerken van deze serie:
Herziene versies
Zijlijnen en spin-offs.
Behalve de basislijnspellen zijn er nog veel andere spellen uitgekomen, ze variëren van puzzelgames tot 3D-RPG's
Pokémon Pikachu en Pokémon Mini.
Nintendo heeft ook de Pokémon Pikachu en de Pokémon Pikachu Color uitgebracht in 1998. Dit zijn kleine apparaatjes vergelijkbaar met de Tamagotchi waarmee de speler met Pikachu kan spelen. Later kwam de Pokémon Mini, een spelcomputer speciaal voor Pokémonspellen.
Tekenfilmserie.
Zie ook Lijst van afleveringen van Pokémon.
De anime van het spel Pokémon, gewoonweg Pokémon genoemd, volgt de avonturen van de tienjarige jongen Ash Ketchum uit Pallet Town, die Pokémonmeester wil worden. Hij was te laat om uit een van de drie starter-Pokémon te kiezen (Charmander, Squirtle en Bulbasaur), dus kreeg hij een Pikachu toegewezen.
De tekenfilmserie bestaat al uit veel seizoenen, waarbij Ash reist door de verschillende regio's: tot nu toe Kanto, Orange Islands, Johto, Hoenn, Sinnoh, Unova, Kalos en Alola.
Pokémon werd voor het eerst in Nederland uitgezonden door Fox Kids, later bekend als Jetix. Op 1 januari 2010 werd Jetix vervangen door het ook in Vlaanderen te ontvangen Disney XD, waar Pokémon in het vervolg op werd uitgezonden. Daarnaast is Pokémon te bekijken via Netflix, Videoland en gratis via de officiële Pokemon.nl website.
In Vlaanderen (België) werd het uitgezonden door VT4, vanaf 18 september 2012 op VIER tot 31 december 2015. Sinds 29 juni 2015 is het ook te zien op vtmKzoom, sinds 18 december 2015 op Kadet en sinds 3 juli 2017 op VTM.
Van de serie bestaan de volgende seizoenen:
Films.
Buiten de anime en de video- en kaartspellen zijn er nog volledige films.
Manga.
Er zijn verschillende manga (strips) van Pokémon uitgebracht.
Pokémon Adventures volgt de avonturen van de jongen Red uit Pallet Town, die Pokémon meester wil worden. Hij heeft een Poliwhirl. Red krijgt van Professor Oak de Pokémon Bulbasaur en een Pokédex om te beginnen op zijn Pokémonreis, het verzamelen van Pokémon en strijden tegen gymleiders van de acht gymbadges. Later ontmoet hij zijn rivaal Blue, en is vreemd genoeg, de kleinzoon van Oak.
Pokémon Adventures is opgedeeld in verschillende afzonderlijke delen, en die op hun beurt, zijn verder onderverdeeld in delen en talrijke kleinere hoofdstukken.
De serie is geschreven door Hidenori Kusaka en geïllustreerd door Mato voor de eerste 9 volumes. Satoshi Yamamoto nam het over van Mato (die ziek was in die tijd) en is sindsdien niet gestopt. De manga wordt uitgeven in het Engels in Noord-Amerika en het Verenigd Koninkrijk door VIZ Media, tot 2013 in Singapore door Chuang Yi en nu door Shogakukan Asia.
Andere manga zijn o.a. "The Electric Tale of Pikachu" en "Magical Pokémon Journey". De enige Pokémon manga die in Nederland en Vlaanderen is uitgebracht is , dat in drie delen gebundeld zat bij het Jetix Magazine.

</doc>
<doc id="27514" url="https://nl.wikipedia.org/wiki?curid=27514" title="Lucretia (planetoïde)">
Lucretia (planetoïde)

(281) Lucretia is een kleine planetoïde. Deze werd in 1888 door de Weense astronoom J. Palisa ontdekt.
Lucretia, met een doorsnede van 13,1 km en een magnitude van 16,5, werd in 1889 vernoemd naar de tweede voornaam van Caroline Lucretia Herschel.

</doc>
<doc id="27515" url="https://nl.wikipedia.org/wiki?curid=27515" title="Elektrische tractie">
Elektrische tractie

De elektrische tractie is het geheel van elektromotoren en aansturing in elektrische vervoermiddelen zoals treinen, trams, metro's, trolleybussen, elektrische bussen, elektrische auto's en klein rollend materieel zoals vorkheftrucks. De elektrische energie is afkomstig van externe bronnen en kan opgeslagen worden in batterijen. 
Van elektrische aandrijving is sprake als de aandrijving met elektromotoren geschiedt maar de elektrische energie opgewekt wordt door bijvoorbeeld een dieselgenerator in het voertuig.
Technologische ontwikkelingen.
Rijweerstanden.
Bij vroegere elektrische treinen in Nederland werden weerstanden gebruikt om de trekkracht en snelheid te regelen: meer weerstand in de stroomkring betekent minder stroom door, respectievelijk spanning over de elektromotoren en andersom. Veel van deze krachtvoertuigen hadden vier tractiemotoren: twee motordraaistellen met ieder twee 750 volt-motoren (=1500/2 V) in permanente serieschakeling. Bij het aanzetten werden alle vier de motoren in serie geschakeld (max. 1500/4=375 V). Dit hele systeem kan ook dubbel worden uitgevoerd zoals bij de tweedelige sprinter (alle assen aangedreven). Bij locomotieven met zes tractiemotoren kunnen de motoren ook in groepen van drie parallel geschakeld worden ("serie-parallel").
In treinen met rijweerstanden zijn tijdens het optrekken schokjes voelbaar. Bij elk schokje werd een weerstand uit de tractiestroomkring kortgesloten of de motorgroepering gewijzigd (bijvoorbeeld van serie naar parallel). Als alle weerstanden kortgesloten waren, kon de trekkracht, en ook de snelheid, verder verhoogd worden door weerstanden parallel aan het motorveld te schakelen (veldverzwakking).
Nadelen van tractieregeling met weerstanden zijn:
Bij treinstellen werden de weerstanden onder de trein geplaatst. De ventilatie werd verzekerd door de luchtstroom die wordt veroorzaakt door de beweging van het motorstel zelf (auto-ventilatie). Bij locs werden extra ventilatoren gebruikt, gevoed op hoogspanning (geforceerde ventilatie). Weerstandtractie vindt men na het buitendienststellen van de laatste Mat '64 alleen nog in ICM-1, de eerste generatie Koplopers.
Voorbeelden.
Bekende treinstellen met weerstanden zijn Mat '64 (Plan V, Plan T) en nog niet gereviseerd Stadsgewestelijk Materieel. In België was AM62 een treinstelserie met weerstanden en de elektrische locomotieven de 23/25/25.5/26. De oudere Koplopers en Amsterdamse trams hebben ook rijweerstanden.
Choppers.
In de jaren zeventig en tachtig was de
chopper (in Vlaanderen "hakker" genoemd) in opkomst. Een thyristor, het belangrijkste onderdeel van de chopper, schakelt de stroom binnen een seconde vele malen in en uit. Door de verhouding "aan" en "uit" te veranderen kan ook de gemiddelde motorspanning worden veranderd. Het principe is enigszins te vergelijken met optisch mengen bij een drukkerij, en - dichter bij huis - bijvoorbeeld een lichtdimmer. Treinen en trams met choppers zijn te herkennen aan een zoemtoon die (luid) klinkt bij het wegrijden, maar tijdens de acceleratie langzaam wegsterft. Bij het remmen kan door recuperatie ook nog energie worden teruggewonnen. Om het ATB-EG-signaal niet te storen, zijn overigens 75 Hz-filters aangebracht.
Voorbeelden.
Bekende treinen met choppers zijn Koplopers, de elektrische locomotieven 1600/1700/1800 en in België het motorstel AM73 . Ook RET (MG2) Metrostellen 5151 en 5152 bouwjaar 1975, de Haagse GTL-trams (en -reeds beginjaren zeventig- de vijf thyristor-PCC's: 1336-1340) alsmede de Vlaamse Kusttrams, en de gerenoveerde Antwerpse PCC's hebben choppers. De Sprinters werden recent gerenoveerd met choppers bij revisie.
Draaistroomtechnologie.
Draaistroomaandrijving wordt sinds de jaren tachtig steeds meer toegepast. Met de komst van compacte vermogenselektronica werd het mogelijk om gelijkstroom in het voertuig om te zetten in draaistroom met een inverter, c.q. regelbare frequentie.
Voor de komst van deze elektronica werd bij draaistroomtractie gebruikgemaakt van onder andere een dubbele bovenleiding (fasen 1 en 2) en de rails (fase 3). De bovenleidingen en stroomafnemers voor dit systeem waren gecompliceerd en het beperkte aantal snelheidstrappen was ook een nadeel. In Noord-Italië werd deze vorm van draaistroomtractie toegepast tot 1976. In Nederland en Duitsland werden begin 20e eeuw overigens al draaiveldmachines beproefd, zoals in 1908 op de (eenfasige) Hofpleinlijn, de eerste elektrische tractie van de ZHESM in Nederland.
Bij de moderne draaistroom (driefasige wisselstroom) wordt de gelijkspanning omgezet in een driefase-wisselspanning, waarmee draaistroommotoren worden aangedreven. Door de frequentie te veranderen wordt de draaisnelheid van de motor veranderd. Voordeel van draaistroommotoren is het geringe onderhoud en de compacte bouw. Bij het remmen kan de energie worden teruggewonnen (recuperatie). Wielslip komt bij asynchrone motoren niet voor: als het wiel doorslaat valt de tractie meteen uit, omdat het noodzakelijke snelheidsverschil (slip) tussen rotor en draaiveld wegvalt. Het motorgeluid van draaistroommotoren is zeer herkenbaar en bestaat bij het versnellen uit een reeks oplopende tonen die telkens steeds trager herhaald worden ("dwe-dwee-dweee-dweeee"). Bij een belangrijk deel van de TGV-serie in Frankrijk wordt de tractie echter niet door asynchrone kooiankermachines, maar door synchrone draaistroommotoren verkregen.
Bij draaistroomtractie onder gelijkstroombovenleiding van treinen wordt de gelijkspanning van de bovenleiding door de lijnchopper omgezet in een stabiele gelijkspanning van 2300 volt. Uit deze tussenkringspanning wordt door drie inverters draaistroom gemaakt. Bij eenfase-wisselstroombovenleiding bevinden zich vóór de lijnchopper een transformator en gelijkrichter.
Om in Nederland het ATB-EG-signaal niet te storen, zijn 75 Hz-filters aangebracht.
Voorbeelden.
Bekende treinen, trams, metro's en trolleybussen met draaistroommotoren zijn IRM en mDDM bij de NS, de Belgische motortreinstelserie AM96, Amsterdams ringlijnmetromaterieel en diverse series trams zoals de Combino, de Rotterdamse trams (ZGT 700-serie en Citadis) en de nieuwere metrostellen, en de Arnhemse gelede trolleybussen van het merk Berkhof.

</doc>
<doc id="27516" url="https://nl.wikipedia.org/wiki?curid=27516" title="Elektrische aandrijving">
Elektrische aandrijving



</doc>
<doc id="27517" url="https://nl.wikipedia.org/wiki?curid=27517" title="Zettameter">
Zettameter



</doc>
<doc id="27518" url="https://nl.wikipedia.org/wiki?curid=27518" title="Yottameter">
Yottameter



</doc>
<doc id="27519" url="https://nl.wikipedia.org/wiki?curid=27519" title="Gigameter">
Gigameter

De gigameter is in het SI-stelsel een lengtemaat gelijk aan 1 000 000 000 meter, ofwel 109 meter; een miljoen kilometer. Het symbool van de gigameter is 'Gm'. Deze eenheid wordt in de praktijk zeer weinig gebruikt. Afstanden van deze orde van grootte zijn alleen van belang voor de astronomie, maar zoals men op aarde niet spreekt van "megameter" maar van "1000 kilometer", spreken astronomen niet van "gigameter" maar van "een miljoen kilometer" of, als de waarden iets groter worden, van astronomische eenheid.
Een gigameter is:

</doc>
<doc id="27520" url="https://nl.wikipedia.org/wiki?curid=27520" title="Megameter">
Megameter

De megameter is in het SI-stelsel een lengtemaat die gelijk is aan 1 000 000 meter ofwel 106 meter, 1000 kilometer. De afkorting van de megameter is Mm. Bij het beschrijven van golfverschijnselen met zeer lange golflengte in de fysische oceanografie gebruikt men de maat weleens om een orde van grootte aan te geven, maar daarbuiten vrijwel niet.
Een megameter is ongeveer de afstand tussen Amsterdam en Toulouse.

</doc>
<doc id="27521" url="https://nl.wikipedia.org/wiki?curid=27521" title="Nederlandse Bond van Correspondentieschakers">
Nederlandse Bond van Correspondentieschakers

De Nederlandse Bond van Correspondentieschakers (NBC) werd opgericht op 19 november 1966 te Arnhem en is als bijzondere bond aangesloten bij de Koninklijke Nederlandse Schaakbond. De NBC is ontstaan, omdat een aantal sterke Nederlandse spelers het niet eens was met de manier waarop de KNSB hun belangen in de schaakwereld behartigde.
De NBC organiseert niet alleen de Nederlandse kampioenschappen, maar ook bekertoernooien, senioren- en veteranenkampioenschappen en thema-toernooien. Ook worden internationale teamwedstrijden georganiseerd. Het verenigingsorgaan heet "Schaakschakeringen" en verschijnt zes keer per jaar.
Het correspondentieschaak is veel ouder dan de bond. In 1804 is al een partij gespeeld tussen Friedrich Wilhelm Mauvillon, luitenant-kolonel in het Nederlandse leger in Den Haag en een van zijn officieren in Breda.
In een tweedaags bordschaaktoernooi dat in 1858 in Arnhem gehouden werd, was als speciale regel ingevoerd dat afgebroken partijen per correspondentie moesten worden uitgespeeld. Na de oprichting van de Koninklijke Nederlandse Schaakbond in 1873 duurde het tot 1899 voordat een correspondentietoernooi werd georganiseerd. Hierna gebeurde dit opnieuw in 1910, 1916, 1920 en 1924. Vanaf 1927 werden er continu nieuwe groepen gestart. Sterke bordspelers zoals de gebroeders Jonkheer Arnold, Dirk van Foreest, Jan te Kolsté, Max Marchand, Adolf Olland en Mr. Gerard Oskam deden regelmatig mee. 
In 1934 werd het eerste Nederlandse kampioenschap georganiseerd, dat door de heer T. ten Kate gewonnen werd. De eerste Nederlandse correspondentieschaak-grootmeester Kor Mulder van Leens Dijkstra was de enige die de titel drie keer won, namelijk in 1946, 1947 en 1948.
De NBC is aangesloten bij de ICCF, International Correspondence Chess Federation. 

</doc>
<doc id="27522" url="https://nl.wikipedia.org/wiki?curid=27522" title="Zeptometer">
Zeptometer



</doc>
<doc id="27523" url="https://nl.wikipedia.org/wiki?curid=27523" title="Telegraaf">
Telegraaf



</doc>
<doc id="27524" url="https://nl.wikipedia.org/wiki?curid=27524" title="Correspondentieschaak">
Correspondentieschaak

Correspondentieschaak is een variant op het schaakspel waarbij de spelers elk op hun eigen plaats en tijd spelen en elkaar de zetten toesturen. Dat ging vroeger per post, maar tegenwoordig voornamelijk per e-mail of via websites.
Bij correspondentieschaak kan men heel lang over een zet nadenken, zelfs een aantal dagen, waardoor er veel minder fouten worden gemaakt. En natuurlijk kan men ongestraft met de stukken schuiven, andere personen raadplegen, een computer gebruiken, dingen die bij een normaal toernooi verboden zijn.
Algemeen.
De Nederlandse Bond van Correspondentieschakers (NBC) organiseert het Nederlandse kampioenschap correspondentieschaak, het veteranentoernooi, het thematoernooi en er worden ook internationale teamwedstrijden gehouden. Het verenigingsorgaan "Schaakschakeringen" verschijnt zes keer per jaar. De NBC is aangesloten bij de International Correspondence Chess Federation (ICCF), die onder andere het wereldkampioenschap correspondentieschaak en het kampioenschap van Europa organiseert. Daarnaast schrijft ze ook grootmeestertoernooien uit en begeleidt ze thema- en herdenkingstoernooien.
Geschiedenis.
De eerste sporen van correspondentieschaak in Nederland dateren uit de 18e eeuw. 's Werelds oudste correspondentiepartij waarvan de zetten bekend zijn dateert uit 1804, toen Friedrich Wilhelm Mauvillon, een luitenant-kolonel van het Nederlandse leger in Den Haag (en ook een student was van Elias Stein), een drietal partijen speelde tegen een van zijn officieren in Breda. Die partijen werden overigens genadeloos bekritiseerd door Van der Linde. Hierbij de eerste van deze drie partijen (onbekend is wie met welke kleur speelde):
In de eerste nationale schaakwedstrijd van Nederland, in 1858 te Nijmegen gehouden, werd bepaald dat de afgebroken partijen per correspondentie moesten worden uitgespeeld.
Na de oprichting van de Nederlandse Schaakbond (later: KNSB) in 1873 duurde het echter nog tot 1899 voordat een correspondentieschaaktoernooi werd georganiseerd. Andere toernooien volgden, vanaf 1927 werden er continu nieuwe groepen gestart en in 1934 werd het eerste Nederlandse kampioenschap georganiseerd met als winnaar de heer T. ten Kate.
In de loop van de jaren zestig van de 20e eeuw ontstond er bij een aantal sterke Nederlandse schakers een steeds grotere ontevredenheid over de manier waarop de nationale organisatoren van de KNSB hun internationale belangen behartigden. Het gevolg hiervan was ten slotte de oprichting van de Nederlandse Bond van Correspondentieschakers (NBC) op 19 november 1966 in Arnhem.
Sinds het einde van de 20e eeuw staat het correspondentieschaak onder toenemende druk van spelbederf door de proliferatie van naslagwerken, schaakdatabases, hulp via internet en analyse met sterke schaaksoftware. Correspondentieschakers kunnen de schaakopeningen en varianten op hun gemak uitpluizen. Met de opkomst van de schaakcomputer is het karakter van correspondentieschaak veranderd. Het gebruik ervan is toegestaan door de ICCF. Sinds de komst van de schaakcomputers is de animo voor het correspondentieschaak dan ook drastisch afgenomen.
Spelregels.
De notatie van de zetten in correspondentieschaak wijkt af van de notatie in het gewone schaak. De kolommen worden niet met de letters a t/m h aangeduid, maar net als de rijen genummerd van 1 t/m 8; veld a1 wordt 11, veld a8 wordt 18, veld b1 wordt 21, veld b8 28 enz. De IFCC heeft dit systeem overgenomen van Johann Friedrich Wilhelm Koch, die dit systeem voorstelde in zijn "Elementarbuch der Schachspielkunst" (1828). Er zijn speciale briefkaarten voor de verzending van de zetten, maar ze kunnen ook per brief verstuurd worden. Er is geen maximum aan het aantal te spelen partijen verbonden.
De bedenktijd bedraagt maximaal drie dagen na poststempel; een binnenlandse partij is in een paar maanden afgelopen, maar een partij tegen een schaker uit Rusland kan jaren duren, waarbij de portokosten tientallen euro's kunnen bedragen.
De spelers zijn ingedeeld in klassen: open klasse, hoofdklasse, meesterklasse en kampioensgroep. Promotie volgt na het winnen van een kwalificatiegroep.
Varianten.
Telefoonschaak is ook een vorm van correspondentieschaak, maar deze vorm wordt door het toenemende aantal computers bijna niet meer gespeeld.
Giroschaak was een variant waarbij men de overschrijvingskaarten en portvrije enveloppen van de Postbank gebruikte om telkens een klein bedrag over te maken naar de tegenstander onder vermelding van de zet. Hierdoor werden portokosten bespaard.

</doc>
<doc id="27525" url="https://nl.wikipedia.org/wiki?curid=27525" title="Nonius">
Nonius

De nonius is een secundaire schaal, met afwijkende lengte en afwijkende maatindeling, die kan worden verschoven ten opzichte van een vaste primaire schaal. Het doel van de nonius is om de primaire schaal veel nauwkeuriger te kunnen aflezen dan zonder nonius mogelijk zou zijn.
De nonius komt onder andere voor bij schuifmaten, micrometers, sextanten, draaibanken en geodetische instrumenten (waterpastoestellen en theodolieten).
Varianten.
Op de noniusschaal is een lengte van "n" – 1 primaire eenheden verdeeld in "n" gelijke delen. Op veel schuifmaten met mm-indeling is "n" bijvoorbeeld gelijk aan 20 en de lengte van de nonius 19 mm. De nonius is dus "n" – 1 primaire eenheden lang, maar omvat "n" noniuseenheden. Eén noniuseenheid is dus gelijk aan ("n" – 1)/"n" primaire eenheden. De verhouding ("n" – 1)/"n" noemen we "noniusverhouding". Bij metrische schuifmaten heeft deze verhouding gewoonlijk de waarde 9/10, 19/20, 39/40 of 49/50. Zeldzaam is de verhouding 99/100. Bij schaalverdelingen in Anglo-Amerikaanse maatsystemen ziet men onder andere de noniusverhoudingen 7/8 en 15/16.
De nonius kan echter ook opgedeeld zijn in een kleiner aantal stukjes. Zo zien we bij schuifmaten met n = 40 meestal een indeling van de nonius in 20 gelijke stukjes. De lengte van een eenheid, zoals te zien is op de nonius, noemen we "nominale secundaire eenheid". De nominale secundaire eenheid van de schuifmaat uit het voorbeeld is dan 39/20 mm. In dit laatste geval zegt men dat men met de schuifmaat op 1/20 precies kan meten. Dit getal wordt op de schuifmaat vermeld.
Dankzij de nonius kan de primaire schaal aanzienlijk nauwkeuriger worden afgelezen dan zonder nonius mogelijk zou zijn. Is bijvoorbeeld de afstand tussen twee maatstreepjes op de primaire schaal 1 mm, dan kan men, afhankelijk van de gebruikte noniusverhouding, door toepassing van de nonius, de primaire schaal op 0,1 mm, 0,05 mm, 0,02 mm of zelfs 0,01 mm precies aflezen.
Gebruik.
De nonius schuift dus langs een vaste schaalverdeling. De vaste schaal is bijvoorbeeld een centimeterschaal, onderverdeeld in millimeters door schaalstreepjes. Hiertegenover, op de nonius, bevindt zich echter een schaaltje van 9 mm lang, dat in 10 gelijke delen is verdeeld. 
Voorbeeld 1.
Bij de eerste streep van de korte schaal wordt de normale aflezing op de lange schaal gedaan, b.v. 13 mm "en een beetje". Dat 'beetje' kan nu beter worden afgelezen door te kijken welk streepje op de korte schaal precies tegenover een streepje op de lange schaal zit. Als dat het derde is, lezen we 13,3 mm af.
Hetzelfde principe geldt als we verdelingen in een verhouding van 19:20 nemen in plaats van 9:10; de aflezing is dan zelfs op 1/20 deel nauwkeurig.
Het principe berust hierop dat het makkelijker is om te zeggen welke streepjes het best tegenover elkaar liggen dan om de relatieve afstanden links en rechts van het streepje op het oog te schatten.
Voorbeeld 2.
In deze afbeelding wordt een noniusschaal gebruikt van 39 mm in 20 delen. De af te lezen waarde is op deze foto 3,50 mm. Het is bij het aflezen belangrijk het oog recht voor het bewuste streepje te houden om perspectivische vertekening te voorkomen. Door deze vertekening lijkt de waarde, links geschat, in deze foto wat kleiner dan 3,50 mm
Voorbeeld 3.
Deze animatie toont het aflezen van een schuifmaat.
Etymologie.
Men denkt vaak dat het woord "nonius" is afgeleid van het Latijnse woord voor negende ("nonus"). Dat is echter onjuist, hoewel het getal 9, afzonderlijk of als cijfer in de getallen 19, 39 en 99, in verband met de nonius langs metrische schaalverdelingen, een belangrijke rol speelt. De ten opzichte van een vaste primaire schaal verschuifbare secundaire schaal met bijzondere lengte en indeling is echter genoemd naar de Portugese wiskundige Pedro Nunes Salaciense (1502 - 1578). De gelatiniseerde naam van deze wiskundige, tevens geograaf, filosoof en kosmoloog, is Petrus Nonius.
Nonius was weliswaar de bedenker van het nonius-principe, maar Pierre Vernier, wiskundige en landmeter uit Franche-Comté (1580-1638), is de uitvinder van de praktische uitvoering ervan. Hij beschreef die in 1631. Deze uitvoering zien we met name op schuifmaten. In het Frans wordt "vernier" gebruikt in plaats van nonius en in het Engels wordt een schuifmaat "vernier caliper" genoemd.
Varia.
Het woord nonius komt ook terug in de naam van het bedrijf Enraf-Nonius, een Nederlandse producent van apparaten.

</doc>
<doc id="27526" url="https://nl.wikipedia.org/wiki?curid=27526" title="Dominicaanse Republiek">
Dominicaanse Republiek

De Dominicaanse Republiek (Spaans: "República Dominicana") is een land op het eiland Hispaniola, in het Caraïbisch gebied. Het beslaat ongeveer twee derde van het eiland. In het westen grenst het aan Haïti, in het oosten ligt het eiland Puerto Rico, ten noorden de Atlantische Oceaan en ten zuiden de Caraïbische Zee. De Republiek is op 27 februari 1844 uitgeroepen. De hoofdstad Santo Domingo de Guzmán ligt aan de zuidkust en is in 1498 ontstaan uit het in 1496 gebouwde La Nueva Isabela.
Tijdschema van de belangrijkste gebeurtenissen.
De geschiedenis van de Dominicaanse Republiek begint officieel op 27 februari 1844. Deze datum is gebaseerd op de dag van de verovering van de Puerta del Conde in Santo Domingo, het uitroepen van de republiek en het tonen van de eerste vlag. Er zijn ook historici die andere data aangeven vanwege de strijd die daarna volgde om het Haïtiaanse bewind volledig te stoppen.
In onderstaande lijst worden in het kort de belangrijkste data vermeld.
Nationale symbolen.
Het nationale volkslied is Quisqueyanos valientes.
Geografie.
De Dominicaanse Republiek ligt tussen de meridianen 72°-68° en de parallellen 18-20. Het heeft drie eilanden van enige omvang, Saona, Isla Catalina en Isla Beata, waarvan Saona met 110 km² het grootste is.
Biodiversiteit, flora en fauna.
De flora kenmerkt zich door soorten "Coccothrinax", "Copernicia", "Pinus", "Fuchsia", "Begonia", "Bromelia", "Orchis", Cactus en koningspalm. Charles Plumier beschreef op Hispaniola voor het eerst de "Begonia" en de "Fuchsia"; soorten als "Begonia domingensis" en "Fuchsia triphylla" komen in de Dominicaanse Republiek voor. "Passiflora murucuja" en "Passiflora intricata" zijn soorten "Passiflora" van Hispaniola. "Pereskia quisqueyana" is een Dominicaanse cactus die tot nationale bloem werd verkozen.
De agouta is een zoogdier van de familie van de solenodons die alleen op Hispaniola leeft. De zagoeti van Cuvier is een soort hutia's van Hispaniola. Reptielen zoals de vele soorten anolissen en neushoornleguaan kenmerken Hispaniola.
Bestuurlijke indeling.
Vanaf het begin van de 19e eeuw is men begonnen met het veranderen van stads- en provincienamen en het wijzigen van de grenzen. Dit heeft ertoe geleid dat er, voor dezelfde stad of provincie, verschillende namen worden gebruikt, of de naam wordt anders gespeld. Vooral in de 20e eeuw zijn veel veranderingen doorgevoerd, in het bijzonder in het tijdperk van dictator Trujillo. Na deze dictatoriale tijd werden voor een groot deel de oude namen hersteld, zoals Ciudad Trujillo weer de naam Santo Domingo kreeg en in 2007 de provincienaam Salcedo werd veranderd in Hermanas Mirabal. Zie hierbij ook Distrito Nacional.
In termen van territoriale indeling, is de grootste politiek-bestuurlijke eenheid in de Dominicaanse Republiek een provincie. Op het moment van de Achtste telling van de Bevolking en Volkshuisvesting in 2002, was het land verdeeld in 31 provincies en een Nationaal District. De provincies zijn verdeeld in 134 municipios (gemeenten) en 114 distritos municipales (deelgemeenten).
Onder het Decreet 710-04 (30/07/2004) zijn de provincies en het "Distrito National" gegroepeerd in 10 administratieve regio's ("región"). Deze tien regio's zijn weer ondergebracht in drie macroregio's ("macroregión") die een historische scheiding vormden. Na 2002 is het aantal gemeenten gestegen tot 158; de jongste drie zijn Baitoa, Matanzas en San Victor. De bestuurlijke indeling is als volgt:
Bergketens.
In de Dominicaanse Republiek zijn acht bergketens ("cordilleras"):
Er worden in alle bergketens ook veel eucalyptusbomen gekweekt voor de commerciële productie van houtskool ter compensatie van de houtkap en de grote branden van 2004 die in de bergen hebben plaatsgevonden.
Stuwmeren.
Presa Monte Grande is het nieuwste project. Het beoogt de ontwikkeling van een stuwdam in de rivier Yaque del Sur bij de plaats Monte Grande in de provincie Barahona. Hieronder volgt een niet volledig overzicht van stuwmeren in de Dominicaanse Republiek.
Watervallen.
Watervallen (in het Spaans "saltos") die bezienswaardig zijn:
Beschermde natuurgebieden.
Er zijn 128 beschermde natuurgebieden ("área protegida"), in totaal 58.400 km². Van deze gebieden zijn er 31 nationale parken ("parque nacional"), in totaal 10.800 km². De jongste aanwinst per mei 2016 is (het stroomgebied van de rivier) Río Dulce.
Het wordt vooral gebruikt voor een groeiende visproductie van forel, karper en tilapia. De andere grote zoetwatermeren zijn ook belangrijk voor de watervoorziening.
Bevolking.
Samenstelling.
De oorspronkelijke bewoners van Quisqueya zijn de Siboney. Zij werden rond het begin van de jaartelling verdreven door de Taíno-indianen die van Puerto Rico kwamen. In 1492 kwam Columbus waardoor steeds meer Spanjaarden op het eiland woonden en werkten. Later arriveerden ook de Afrikaanse slaven, om op het land te werken. In de loop van de geschiedenis kwamen huwelijken tussen Spanjaarden, Afrikanen en de Taíno's voor.
Volgens het World Factbook is 73 procent van de Dominicaanse inwoners een mengeling van mensen met Europese, Afrikaanse en Indiaanse voorouders. Onder deze groep van mensen met een gemengde afkomst bevinden zich onder andere mestiezen, mulatten en Zambo's. Rond de zestien procent van de Dominicanen zijn van blanke Europese, vooral Spaanse afkomst en elf procent van zwarte Afrikaanse afkomst. Andere groepen in de Dominicaanse Republiek zijn Haïtianen, Duitsers, Italianen, Joden, Fransen en Amerikanen. Daarnaast is er klein percentage Jamaicanen (ong. 30.000) en Oost-Aziaten waaronder vooral Chinezen, Japanners en mensen uit het Midden-Oosten. De inheemse Taíno hebben zich cultureel vermengd en worden gezien als een integraal deel van de bevolking. Er zijn ook nog Indianen op de Dominicaanse Republiek.
Religie.
95 procent is katholiek.
De republiek telt vijf kerkelijke territoria. Santo Domingo is sedert 1511 bisschopszetel en werd in 1545 het aartsbisdom van de Nieuwe Wereld. De rol van de Katholieke Kerk is vooral sinds 1960 steeds kritischer geworden. Zij beijvert zich voor verbetering van de levensstandaard, voor landhervorming en voor handhaving van de mensenrechten.
Onderwijs.
Op scholen is Dominicaans-Spaans de officiële taal waarin wordt les gegeven. Er zijn in de loop der tijd belangrijke verschillen ontstaan tussen het huidige Spaanse Spaans en het Dominicaans-Spaans. Het Dominicaanse alfabet heeft 28 letters, één letter meer dan het Spaanse.
Er bestaat verplicht onderwijs van zes jaar basisschool. Hierop volgt vier jaar voortgezet onderwijs, dat wederom aangevuld kan worden met twee jaar beroepsoriëntatie. Vooral op het platteland gaan veel kinderen helemaal niet naar school, of ze stoppen al gauw met de opleiding. Het officiële percentage analfabeten is daarom vrij hoog. Kerkelijke of particuliere scholen hebben een betere reputatie; vanwege het hoge lesgeld zijn deze voor de meeste mensen niet betaalbaar. Van de universiteiten en hogescholen geniet de 'Universidad Autónoma de Santo Domingo' het meeste prestige. Vanaf het begin van de 21e eeuw kan in de hogere klassen van het basisonderwijs ook Engels worden geleerd, in het voortgezet onderwijs is dit een onderdeel van het reguliere lesprogramma geworden en kunnen ook andere talen worden beoefend. Ook computerkunde of informatica heeft sindsdien zijn intreden gedaan als vast onderdeel in het voortgezet onderwijs. Naast het reguliere programma kunnen de leerlingen, in of buiten de reguliere schooltijden, ook specifieke lessen volgen.
Toerisme.
De Dominicaanse Republiek is bij de toeristen gewild om het zomerse klimaat. In het noorden liggen b.v. de bekende badplaatsen Puerto Plata en oostelijk daarvan Sosúa. Nog verder naar het oosten ligt Cabarete met een kilometers lang wit palmenstrand. Hier wordt ook veel gesurft en er zijn veel golfbanen in de buurt. Las Terrenas ligt in het noorden van de provincie Samana en is bekend om de mooie stranden en de bultrugwalvissen die daar ieder jaar vertoeven. In het zuidoosten van het schiereiland ligt Samaná, de eerste stad op het schiereiland met in cement nagebouwde oude huizen. Hier zijn ook prachtige stranden en natuurgebieden en een walvismuseum met informatie over de bultrugwalvissen die daar ieder jaar komen. In Samaná en Las Terrenas kan men aan het begin van het jaar de walvissen bekijken die hier komen paren en baren. Dit schouwspel kan vanaf de wal of dichterbij vanaf een speciale walvisvriendelijke excursieboot worden bewonderd.
In het zuidoosten zijn Punta Cana en Bavaro de belangrijkste trekpleisters. Hier is sprake van een ontwikkelde toeristische industrie met een groot aantal resorts. Slechts een paar kleine dorpjes lagen in deze streek. Bayahibe ligt dicht bij Isla Saona. De grootste attracties hier zijn de eilanden Saona, Catalina en Catalinita, onderdeel van het nationale park Cotubanamá. Vooral de onderwaterwereld in het park is van wereldklasse. De dichtstbijzijnde grote stad is La Romana, bekend door het luxe villadorp Casa de Campo, waar vele bekende en beroemde mensen een villa bezitten. Ook Altos de Chavón, een kopie van een mediterraan dorp uit de 16e eeuw met amfitheater vormt een attractie. De beroemde golfbaan the Teeth of the Dog is hier ook aangelegd en behoort tot de top 50 in de wereld. Meer naar het westen, ten oosten van Santo Domingo, liggen de badplaatsen Boca Chica en Juan Dolio.
Santo Domingo is de oudste stad van de Dominikaanse republiek. Het is de vierde Spaanse nederzetting en de eerste stad in de Dominikaanse republiek met tegenwoordig meer dan 3,5 miljoen inwoners. Het was eens het startpunt voor de ontdekking van Amerika. Het oude centrum is UNESCO Werelderfgoed met veel bezienswaardigheden zoals de oudste universiteit van het Westelijk halfrond, de Faro a Colón, het paleis van Diego Columbus,de westelijke stadspoort Puerta del Conde met het Park Independencia, aan de rand van de stad de Tres Ojos, de rituele ondergrondse meren van de Taïnos en nog veel meer.
Er zijn, verspreid over het hele land, veel bezienswaardigheden zoals: natuurgebieden, watervallen, stuwmeren, (oude) steden en cultuur historische overblijfselen. Er wordt nog veel onderzoek gedaan naar de geschiedenis van de eerste bewoners, waardoor ook nu nog onbekende overblijfselen worden aangetroffen die, plaatselijk of in musea, kunnen worden bezichtigd.
Liefhebbers van ornithologie of vogelkunde en overige natuurliefhebbers kunnen 321 vogelsoorten waarnemen op Hispaniola waarvan 29 endemische vogelsoorten (die enkel voorkomen op dit eiland). Voorbeelden van endemische vogelsoorten op Hispaniola zijn de Hispaniola-trogon, de Hispaniola-amazone en de Hispaniola-amazone.
Productie.
Vervoer.
Vervoer over de weg.
De Domicaanse Republiek heeft een voor de regio vrij uitgebreid autosnelwegennet. Het wegvervoer is de grootste vervoerssector. Hij bestaat uit vracht- en personenvervoer op vele manieren (vaak afgedankte voertuigen van de Verenigde Staten). Als vervoermiddel wordt alles gebruikt wat iets kan vervoeren, waarbij ook het vervoer met ezels nog gebeurt, al vermindert dat snel. Het gemotoriseerde vervoer geschiedt door vrachtwagens van groot tot klein. Voor het personenvervoer wordt gebruikgemaakt van luxe toerbussen tot oude bromfietsen in de dorpen. Door de jeugd wordt ook gefietst. Het professionele personenvervoer is geregeld met een vergunningensysteem waarmee vaste routes worden gereden of men kan een taxi nemen waarbij men vooraf een prijs afspreekt. Voor de lange interlokale routes worden luxetoerbussen gebruikt. In de grote steden rijden stadsbussen die vaste opstapplaatsen hebben. In en buiten de steden kan men overal gebruikmaken van de minibusjes die men guagua's noemt, autoconcho's (personenauto's) met een letter van de route die ze rijden en motorconcho's (lichte motoren waar soms tot vier personen op zitten). Voor een rit in en rond de stad betaalt men 20 tot 50 peso, 1 euro is ongeveer 68 peso.
Formule: "Dominicaanse Peso" = "Euro × 68,67 "
Vervoer over het spoor.
In het verleden werden enkele spoorlijnen met stoomtreinen geëxploiteerd. Tegenwoordig is er rond La Romana nog een uitgebreid spoornet met dieseltreinen ten behoeve van de suikerrietteelt. In Santo Domingo de Guzmán is in 2012 de tweede metrolijn gerealiseerd. Deze metro's rijden gedeeltelijk onder de grond. Een rit kost 20 peso. Er zijn plannen voor een derde metrolijn, maar door de economische crisis kan de realisatie daarvan nog wel even duren.
Vervoer door de lucht.
Er zijn binnenlandse, internationale en continentale lijn- en charterdiensten. Voor de binnenlandse vluchten wordt veel gebruikgemaakt van kleine tot middelgrote vliegtuigen en helikopters. Bij grote steden en toeristisch belangrijke gebieden zijn grote internationale luchthavens en over het hele land verspreid veel kleine verharde en onverharde vliegvelden. Doordat het wegennet nog niet overal geschikt is om vooral bederfelijke waren snel te vervoeren, wordt er uit de grote agrarische gebieden, zoals Constanza, veel gebruikgemaakt van luchttransport.
Er zijn 35 luchthavens en nog een aantal kleine vliegvelden en heliplaatsen. Hiervan zijn er 16 verhard met diverse afmetingen:
Vervoer over water.
Het vervoer over water geschiedt vooral via de kust omdat de meeste rivieren niet diep landinwaarts kunnen worden bevaren. Hierbij gaat het vooral om transport van bulkgoederen zoals b.v. petroleum, gas en suikerriet. Ook het containervervoer gaat vaak via het water.
Mineralen.
In de Dominicaanse Republiek wordt als enige land ter wereld het mineraal larimar, een groenblauwe variëteit van het mineraal pectoliet, gewonnen. Ook wordt er barnsteen gevonden. (Zie ook Barnsteenkust.)
Zona Franca.
Ongeveer 500 bedrijven in de Dominicaanse Republiek vervaardigen in de eerste plaats goederen voor de Noord-Amerikaanse markt. Deze zijn gelegen in 50 industriële vrijhandelszones (Zona Franca) over het hele land verspreid. Vooral buitenlandse bedrijven zijn hier actief, profiterend van fiscale en andere financiële stimuli van de overheid voor bedrijven binnen de zones. Ongeveer 200.000 mensen, of ongeveer 8 procent van de beroepsbevolking is werkzaam in deze sector. De belangrijkste overwegingen voor deze bedrijven, uit onder meer de Verenigde Staten, Canada, Korea en Taiwan, zijn een grote groep goedkope arbeidskrachten en de nabijheid van de Noord-Amerikaanse markt. Ze produceren meestal kleding, elektronische componenten, schoeisel en lederwaren, die hier worden gemonteerd door voornamelijk vrouwelijke medewerkers. De grondstoffen of halffabricaten zijn meestal met vrijstelling ingevoerd (b.v. elektronische onderdelen worden geïmporteerd uit het geïndustrialiseerde Puerto Rico) en worden in de Zona Franca samengebouwd. Daarna worden ze uitgevoerd onder de voorwaarden van de Caribbean Basin Initiative, waarin het recht van gratis toegang tot de Verenigde Staten van de in de Dominicaanse Republiek geproduceerde goederen is geregeld. De waarde van de uitvoer bedroeg US $ 1,9 miljard in 1996, maar de bijdrage aan de handelsbalans was slechts US 520 miljoen dollar, omdat veel van de basismaterialen voor de vrije zones moest worden ingevoerd en betaald. In deze berekening zijn personele inkomsten, uitgegeven voor levensonderhoud, niet opgenomen.
Andere, meer traditionele productie is gebaseerd op suikerrietraffinage, tabak, rijst, koffie, plátano en Rulo (heeft een fijnere smaak), cement, ijzer- en staalproductie, en voedselverwerking. De Dominicaanse sigaren zijn een bekend exportproduct. Bier en sigaretten worden geproduceerd voor de lokale consumptie. De meeste industrie van deze soort is gelegen rondom Santo Domingo en andere grote steden en biedt werk aan de arbeidersklasse in die omtrek.
Natuurrampen.
Hispaniola ligt op verschillende breuklijnen en ligt in een gebied waar regelmatig orkanen voorkomen.

</doc>
<doc id="27531" url="https://nl.wikipedia.org/wiki?curid=27531" title="Melilla">
Melilla

Melilla (Arabisch: مليلية "Melillia", Riffijns: "Mřič "of "Mlilt") is een Spaanse exclave, garnizoensstad en vrijhaven aan de Noord-Afrikaanse kust. De stad ligt aan de oostzijde van de "Cabo Tres Forcas" (Arabisch: رأس الشوكات الثلاث Ras Tleta Madari, Nederlands: 'Kaap van de Drie Vorken'), een rotsachtig schiereiland dat zo'n 40 kilometer in de Middellandse Zee uitsteekt.
Binnen het Spaanse staatsbestel heeft Melilla de status van Autonome Stad ('Ciudad Autònoma'), zoals ook de westelijker gelegen kuststad Ceuta. Melilla ligt midden in de kustlijn van de Rif-regio, 10 kilometer noordelijk van de Marokkaanse stad Nador en herbergt een bevolking van 86.487 inwoners (INE 2019) met typische kenmerken als gevolg van haar geografische ligging en haar geschiedenis, het sinds de negentiende eeuw naast elkaar leven van christenen, moslims en joden. De stad ontvangt elke dag een aanzienlijke hoeveelheid bezoekers, voornamelijk toeristen en overwegend vrouwelijke handelaars uit de provincie Nador, die gebruik maken van prijsverschillen tussen beide landen.
Etymologie.
De naam komt van het Berberse "Melil", wat "wit" of "het witte" betekent. De naam heeft eenzelfde etymologie als veel plaatsnamen in Noord-Afrika, zoals Béni-Mellal of Aït Melloul (beide namen betekenen 'kinderen van het wit').
In het Riffijns wordt de stad "Mritch" genoemd.
Geschiedenis.
De geschiedenis van de stad Melilla gaat terug tot haar oprichting in de 7e eeuw voor Christus door Fenicische kooplieden die het voordeel zagen van de ligging nabij de Straat van Gibraltar en de westelijke Mediterrane handelsroutes. De bloeiende handelsnederzetting bereikte haar top rond de 2e eeuw voor Christus. In 42 d.C. werd de stad opgenomen in de Romeinse provincie Mauretania Tingitana.
Met de komst van de Arabieren vanaf 680, wordt het Guelaya-schiereiland omzeild om de verovering van het oude Hispania voort te zetten. Het gebied bleef verlaten en in ruinen totdat het vanaf de 10e eeuw werd heroverd door Abderramán III, die in 927 het bevel voerde over een vloot vanuit Malaga en de Taifa van Melilla creëerde, die aldus werd geïntegreerd in het kalifaat van Córdoba en nauwe betrekkingen onderhield met het Spaanse Al-Andalus.
De expansie van de Portugezen en Castilianen in het noorden van het koninkrijk Fez in de 15e eeuw culmineerde in de intrede van Pedro de Estopiñán in de stad - verlaten en verwoest door geschillen tussen de koninkrijken Fez en Tlemcen - in 1497, die afhankelijk werd van het hertogdom Medina Sidonia en, vanaf 1556, van de Spaanse kroon.
Op 19 september 1774 verschenen afgezanten van sultan Mohamed ben Abdallah in Ceuta om het verbreken van het verdrag te verklaren en hun voornemen uit te spreken om de christenen uit te zetten. Op 23 oktober verklaarde de Spaanse monarch Karel III de oorlog en op 9 december begonnen de eerste troepen met de belegering van Melilla, die zou duren tot 19 maart 1775. De stad wordt verdedigd door veldmaarschalk Juan Sherlock.
In 1860, met het Verdrag van Wad-Ras, ondertekend door koningin Isabella II van Spanje en Mohammed IV van Marokko, werd de grens van de stad met Marokko vastgesteld. Drie jaar later werd de vrijhaven gecreëerd en in 1864 stonden de Spaanse autoriteiten de vrije vestiging van mensen in de stad toe. De immigratie vanaf het schiereiland was aanvankelijk laag, maar begon aan kracht te winnen na het einde van de Margallo-oorlog in 1893.
Tijdens het laatste derde deel van de 19e eeuw en de eerste van de 20e eeuw was Melilla het toneel van periodieke confrontaties die leidden tot het conflict van de Marokkaanse oorlog. Met Alfonso XIII, de opeenvolgende veldslagen veroorzaakten een grote impact op de Spaanse publieke opinie en dwongen de militaire alliantie tussen Spanje en Frankrijk die de vorming van het Spaanse protectoraat van Marokko mogelijk maakte. De oprichting van het protectoraat had zeer positieve effecten op de economie van de stad, die de economische hoofdstad van het oostelijke deel werd, Het was in Melilla waar de eerste gebeurtenissen van de militaire opstand van 1936 tegen de Tweede Republiek plaatsvonden, die de daaropvolgende burgeroorlog en de vestiging van het Franco-regime in het land teweegbrachten. Franco ontwikkelde goede relaties met de Arabische naties.
Mellilla maakt al sinds de 15e eeuw vóór de onafhankelijkheid van Marokko integraal deel uit van de Iberische staat en sinds de invoering van de democratie in Spanje in 1977 hebben opeenvolgende democratische regeringen de Spaansheid van de stad verdedigd en ze hebben geweigerd om enige vorm van onderhandelingen te voeren over de soevereiniteit van de stad. In 1985 werd de Spaanse nationaliteit toegekend aan duizenden Marokkanen die in de stad woonden, die tot 1995 een regio van de provincie Malaga was. Het was in dat jaar dat de stad administratief instemde met de status van een autonome stad, mogelijk vanwege electorale belangen, veranderingen in de meerderheden in Andalusië. Sinds het begin van de 21e eeuw is het een van de economische motoren van de Rif-regio, gebaseerd op zijn status als vrijhaven en handelsbeurzen, evenals het middelpunt van de aandacht voor de migratiestromen van de Afrikaanse bevolking naar de grondgebieden van de Europese Unie.
Blokkade.
Eerdere problemen tussen Marokko en Spanje met betrekking tot de steden van Melilla en Ceuta stammen uit 2002 toen er zelfs bijna een gewapend conflict kwam, omdat Marokkaanse militairen het Peterselie-eiland bezetten, waarop Spanje oorlogsbodems stuurde. Het bezoek van de koning van Spanje in 2007 aan Ceuta en Melilla verhoogde de spanning. De door Marokko opgeëiste steden Ceuta en Melilla waren daarvoor voor het laatst door een Spaanse vorst bezocht in 1927, toen Juan Carlos’ grootvader Alfons XIII naar de exclaves afreisde. Marokko riep tijdens het bezoek zijn ambassadeur in Spanje terug voor overleg.
In 2010 klaagde Marokko diverse keren formeel bij Spanje over discriminatie van Marokkanen die Melilla bezochten of wilden bezoeken. Spanje ontkende de aantijgingen. Demonstranten besloten daarop om voedselleveranties aan Melilla tegen te houden, waardoor er voedseltekorten dreigden in de stad. Op 18 augustus 2010 kondigden de demonstranten aan dat ze de acties per 19 augustus zouden opschorten tot aan het einde van de ramadan.
Bestormingen.
Sinds de jaren 00 van de 21e eeuw zijn er geregeld incidenten waarbij Afrikanen massaal de exclave bestormen, in een poging om op deze manier op Spaans grondgebied te komen, en zo binnen de Europese Unie.
In 2005 bestormden Afrikanen met honderden tegelijk Melilla. De meesten van hen werden met geweld teruggestuurd. Hierna werd de beveiliging van de exclaves Melilla en Ceuta versterkt met een vier meter hoge dubbele muur met wachttorens. Hierdoor stopten de bestormingen echter niet volledig. Ook op 17 februari 2014, 1 mei 2014 en 15 oktober 2014 waren er soortgelijke bestormingen. In juni 2022 vielen er meer dan 20 doden toen ca. 2000 migranten de exclave bestormden.
Economie.
De economie van Melilla draait vooral op visserij, visverwerkende industrie, belastingvrije verkoop van goederen en toerisme. Melilla is aantrekkelijk voor toeristen, vooral duikers. Jachthaven "Noray" heeft 339 aanmeerplekken tot 24 meter voor zeilers en het strand is twee kilometer lang. De handelshaven is ook een belangrijke veerhaven met dagelijkse vaarten naar onder andere Almeria. Een deel van de havenkom is Marokkaans grondgebied en vormt de haven van Nador.
Sport.
Melilla heeft een professionele basketbalclub, Melilla Baloncesto. Melilla Baloncesto speelt sinds de oprichting in 1991 in de LEB Oro (2e Niveau), in 2010/11 werd Melilla 11e.
De plaatselijke voetbalclub UD Melilla komt uit in de Segunda División B, het derde niveau van Spanje.
Demografische ontwikkeling.
In 2019 had Melilla een vruchtbaarheidscijfer van 2,19 kinderen per vrouw, hetgeen ruim 78% hoger was dan het Spaanse gemiddelde van 1,23 kinderen per vrouw. Melilla had hiermee het hoogste vruchtbaarheidscijfer van het land. Bovendien is Melilla de enige regio met een vruchtbaarheidscijfer dat hoger ligt dan het vervangingsniveau van 2,1 kinderen per vrouw. De gemiddelde levensverwachting bedroeg in 2019 ongeveer 80,8 jaar voor de totale bevolking - dit is 2,8 jaar korter dan het landelijke gemiddelde van 83,6 jaar.

</doc>
<doc id="27533" url="https://nl.wikipedia.org/wiki?curid=27533" title="Sado (eiland)">
Sado (eiland)

Sado (Japans: 佐渡島, "Sado-ga-shima") is het op vijf na grootste eiland van Japan. Het behoort tot de prefectuur Niigata.
Sado ligt in de Japanse Zee, ten westen van het noordelijk deel van het hoofdeiland Honshu waarvan het wordt gescheiden door de 35 kilometer brede Straat van Sado.
De oppervlakte is 855 km², en het hoogste punt is de Kimpoku-berg (1180 meter).
Sado was ooit een zelfstandige provincie. Later werd het een verbanningsoord. Drie bekende personen die naar Sado werden verbannen, zijn: ex-keizer Juntoku (1197 - 1242), de boeddhistische priester Nichiren Daishonin (1222 - 1282) en de no-speler Zeami (1363 - 1443).
Van 1601 tot 1989 werd er goud en zilver gedolven. Sado was toen onder direct bestuur van de Tokugawa shoguns gebracht, en daklozen, later Koreaanse dwangarbeiders, werden naar het eiland gebracht en daar tewerkgesteld. Drie historische goudmijnen zijn in juli 2024 erkend als UNESCO werelderfgoed.
In het laagland wordt rijst verbouwd. Verder leeft men op Sado van visserij en toerisme. Er is een snelle verbinding van Niigata naar Sado, zowel per draagvleugelboot als per vliegtuig.
Tot 1981 broedde daar de Japanse kuifibis in het wild. Daarna werden de vogels gevangen en verder gefokt met ibissen in gevangenschap uit de dierentuin van Tokio. In 2008 startte een herintroductieprogramma op het eiland. In 2010 broedden er zes paren. Aanvankelijk bleven broedpogingen zonder succes tot in 2014 het eerste jong uit dit project vliegvlug werd.
Op Sado komt ook een endemische spitsmuis voor, "Sorex shinto sadonis".

</doc>
<doc id="27534" url="https://nl.wikipedia.org/wiki?curid=27534" title="Montesquieu">
Montesquieu

Montesquieu of voluit Charles Louis de Secondat, "baron de La Brède et de Montesquieu" (kasteel van La Brède nabij Bordeaux, 18 januari 1689 – Parijs, 10 februari 1755), wiens volle naam ook vaak wordt verkort tot "Charles de Montesquieu", was een Franse filosoof en magistraat. Hij wordt beschouwd als een van de grondleggers van de sociologie en als een van de belangrijkste filosofen van de Verlichting.
De huidige staatsrechtelijke inrichting van westerse democratieën is mede gebaseerd op ideeën van hem, en op die van John Locke. Belangrijk hierbij is zijn concept van de scheiding der machten. Dit kwam voort uit zijn kritiek op het feodale Franse landsbestuur in die tijd, waar de heerschappij veelal in handen van één machthebber lag, en dan vooral op de excessen van het absolutisme, wat hij aanduidde als despotisme. Zijn ideeën over recht, staat en politiek waren een inspiratiebron voor revoluties zoals de Corsicaanse onafhankelijkheidsoorlog (1755), de Amerikaanse onafhankelijkheid (1776), de Franse Revolutie (1789) en de Belgische Revolutie (1790 en 1830), enzovoorts.
Biografie.
Montesquieu behoorde tot een familie van parlementariërs. Volgens zijn geboorteakte hadden zijn ouders een bedelaar als peetoom voor hem uitgekozen.
Hij volgde van 1700-1705 onderwijs aan het "Collège de Juilly" (Île-de-France). Daarna studeerde hij rechten te Bordeaux tot 1708, waarna hij naar Parijs vertrok om meer kennis te krijgen van het recht zoals het toegepast werd in de praktijk. In 1713 keerde hij terug naar Bordeaux, omdat zijn vader overleden was, en hij zich met diens erfenis moest bezighouden. Een jaar later verwierf hij een zetel als raadsheer in het Parlement van Bordeaux.
Op 30 april 1715 trouwde hij met Jeanne de Lartigue, een protestantse uit een rijke familie van wie hij een grote bruidsschat kreeg. In 1716 kreeg hij een grote erfenis van zijn oom: hij werd "président à mortier" van het Parlement van Bordeaux en erfde de baronie Montesquieu, die hij vanaf toen in zijn naam droeg. In dezelfde tijd begon hij zich sterk te interesseren voor politiek en wetenschap, met name na de dood van koning Lodewijk XIV in 1715, waardoor tijdens de "Régence" het politieke klimaat in Frankrijk drastisch veranderde. Hij schreef enkele wetenschappelijke verhandelingen voor de Academie van Bordeaux.
Montesquieu was van mening dat de grootsheid van Frankrijk te danken was aan de adel, die als autonome macht de wetten beschermde en opkwam voor de burgers. De regeerperiode van Lodewijk XI (1461-1483) zou hier een einde aan hebben gemaakt. Onder hem zouden handelaren aan invloed gewonnen hebben ten koste van de adel en de lokale gemeenschappen, met despotisme als gevolg. Versailles werd daarbij het door Montesquieu gehate machtscentrum. Dit standpunt werd door Neumann aangeduid als de "thèse nobiliaire" en stond in die tijd tegenover de "thèse royale", welke laatste onder meer werd verdedigd door Dubos met zijn "Histoire critique de l'établissement de la monarchie française dans les Gaules". Daarin zag hij Frankrijk gebaat bij een sterk koningschap met de opkomende bourgeoisie, zonder de tussenliggende laag van adel die alleen maar koninklijke macht naar zich hadden toegetrokken in momenten van zwakte.
Vanaf 1728 was Montesquieu lid van de Académie française, nadat hij zijn parlementaire functie had opgegeven om zijn schulden te kunnen afbetalen. In hetzelfde jaar begon hij aan een lange reis door een groot deel van Europa, waarbij hij Oostenrijk, Hongarije, Italië, Duitsland, Nederland en Engeland bezocht. In 1730 werd hij in Londen lid van de vrijmetselarij. Na zijn terugkeer in Frankrijk in 1731 trok hij zich terug in het kasteel van La Brède in Aquitanië, waar hij zich vanaf toen geheel toelegde op het schrijverschap.
Belangrijkste werken.
"Perzische brieven".
In 1721 publiceerde Montesquieu in Amsterdam anoniem de invloedrijke satirische briefroman "Perzische brieven" ("Lettres persanes"), waarin twee Perzen Europa bezoeken en met hun kritische beschouwingen de spiegel aan hun gastheren voorhouden, de Europeanen. Dit werk is ook nu nog zeer leesbaar. Met dit brievenboek werd Montesquieu beroemd.
"Perzische brieven" is voornamelijk bekend geworden door de kritiek die Montesquieu uit op verschillende aspecten van de Franse maatschappij en de spot die hij met de Fransen drijft. In het begin ziet de lezer vooral de naïviteit van de Perzen tegenover de Franse normen en waarden uit die tijd, echter wordt al snel duidelijk dat de tekst satirisch is geschreven en de lezer juist een spiegel voorhoudt. Een van de belangrijkste zaken die Montesquieu aan de kaak stelt in deze briefroman is de monarchie. Hij noemt dit systeem een "fataal wapen", omdat de drie machten (wetgevende, uitvoerende en rechtsprekende macht) samengevoegd zijn onder één persoon, de koning.
"Considérations".
In 1734 publiceerde hij - opnieuw anoniem en in Amsterdam - de "Considérations sur les causes de la grandeur des Romains et de leur décadence", dat oorspronkelijk bedoeld was als hoofdstuk binnen "De L'Esprit des Lois".
"Over de geest van de wetten".
In 1748 publiceerde hij in Genève zijn bekendste en meest invloedrijke werk, "Over de geest van de wetten" ("De l'Esprit des Lois"). Dit was een grote studie van republieken, monarchieën en despotieën. Montesquieu keerde zich onder meer tegen de slavernij en zocht naar manieren om de vrijheid te vergroten en tirannie te voorkomen.
In het hoofdstuk "Over de Engelse staatsinrichting" kwam Montesquieu tot de conclusie dat dit mogelijk was door het scheiden van de machten. In deze leer van de "trias politica" gaat het om het drietal van de wetgevende macht, de uitvoerende macht en de rechtsprekende macht. Een sterke bovenklasse was volgens hem noodzakelijk om machtsmisbruik te voorkomen. De drie machten moesten elkaar controleren en voorkomen dat één macht de bovenhand kreeg. Zij dienden om de vrijheid en gelijkheid van de burger te behouden. De dertien Parlementen van Frankrijk waren volgens Montesquieu de manier om koninklijk despotisme tegen te gaan. Hij zag een sleutelrol weggelegd voor de aristocratie, waartoe hij behoorde, en poogde de legitimiteit van het leenheerlijk stelsel aan te tonen.
Met dit boek beïnvloedde Montesquieu de tsarina Catharina II van Rusland. Ook de grondwet van de Verenigde Staten die in 1789 werd opgesteld en de Franse grondwet van 1791 zijn voor een groot deel op deze theorie gebouwd. Andere West-Europese staten baseerden hun grondwetten eveneens op dit principe.
Als antwoord op de kritiek die er in de daaropvolgende jaren op "De l'Esprit des Lois" werd geuit schreef Montesquieu in 1751 een verdediging hiervan, de "Défense de l'Esprit des Lois". In 1754 – een jaar voor zijn dood – publiceerde hij zijn laatste geschrift van enig belang, "Arsace et Isménie", een werk dat enige overeenkomst vertoont met de "Télémaque" van Fénelon.
Strafrecht.
Montesquieu droeg ook bij aan de ontwikkeling van het strafrecht. Met Cesare Beccaria is hij van belang voor het vigerend strafrecht in Nederland. Hij verzette zich tegen de toen bestaande folterpraktijken. In zijn optiek dienden de straffen in verhouding te staan tot de misdrijven (proportionaliteitsbeginsel). Hierbij gaf hij de voorkeur aan geldstraffen boven lijfstraffen. Hij was ook een van de eersten die de preventiegedachte op de voorgrond plaatsten. Hij onderscheidde `wereldlijke' misdaden en `misdaden jegens God'. Deze laatste dienden niet door het wereldlijk strafrecht te worden bestraft.

</doc>
<doc id="27535" url="https://nl.wikipedia.org/wiki?curid=27535" title="Hoogdruk">
Hoogdruk

Hoogdruk is een grafische techniek waarbij de drukinkt zich voor het afdrukken op de verhoogde gedeelten van de drukvorm bevindt. Voorbeelden zijn de stempel (waaronder de aardappelstempel), houtgravure, houtsnede, linosnede en de kartondruk, boekdruk en flexografie.
Ook het drukken met behulp van een zetsel bestaande uit loden letters, biljetletters en clichés is een vorm van hoogdruk. Tot in de 20e eeuw werd het meeste drukwerk in grote oplagen, zoals boeken, vervaardigd in hoogdruk. Door deze zeer algemene toepassingsvorm wordt hoogdruk (door professionals in de grafische industrie) met de naam boekdruk aangeduid. Boekdruk is een vorm van hoogdruk en geen synoniem.
De oudste techniek van het drukken berust op het principe van de stempel; het drukkende deel daarbij ligt hoger dan het niet-drukkende gedeelte. Kenmerkend zijn de scherpe strakke randen van de letters of afbeeldingen (kraalranden) en de moet, het doordrukken van de drukelementen zodat je deze aan de andere kant van het papier bijna kunt voelen. 
Een andere veel gebruikte vorm van hoogdruk is de flexodruk. In plaats van loodzetsel en clichés gebruikt men hier rubber stempels en kunststofplaten.
Flexografie of flexodruk is een vorm van hoogdruk die voornamelijk wordt toegepast voor het bedrukken van verpakkingen en decoratiemateriaal. Daarbij wordt een flexibele drukvorm gebruikt van rubber of van kunststof zoals fotopolymeerplaten. 
Bij boekdruk werd aanvankelijk de degelpers gebruikt. Het papier wordt hierbij tegen de drukvorm gedrukt door een vlak (= degel), dat aangespannen wordt door middel van een vijzel of een trapezium-schroef die de horizontale degel naar beneden bewogen. De eerste drukpersen waren gebaseerd op wijnpersen en hadden een houten frame. Later werden trapdegelpersen en cilinderpersen ontwikkeld.
Een drukvorm wordt met enige kracht in het papier geperst, wat een aantal gevolgen heeft:
Met dit alles dienden de ontwerpers van loden letters terdege rekening te houden. Het draagt bij aan een kalligrafisch effect bij de afdruk, wat nog wordt versterkt als het papier van zichzelf reliëf heeft, zoals bijvoorbeeld bij handgeschepte papiersoorten en vergé-papier het geval is. Bij vlakdruk-technieken ontbreekt dit alles totaal. Met een kleine microscoop is dit gemakkelijk te constateren. Op deze manier is "boekdruk" te onderscheiden van andere druktechnieken.

</doc>
<doc id="27537" url="https://nl.wikipedia.org/wiki?curid=27537" title="Equatoriaal-Guinea">
Equatoriaal-Guinea

Equatoriaal-Guinea (uitspraak: [ˌekʋatoriˈjal ɣiˈneja]), officieel de Republiek Equatoriaal-Guinea (Spaans: "República de Guinea Ecuatorial", Frans: "République de Guinée équatoriale", Portugees: "República da Guiné Equatorial"), is een land in Afrika, bestaand uit een continentaal gedeelte, Mbini, dat grenst aan Gabon en Kameroen, en het eiland Bioko, waar de hoofdstad Malabo ligt. Bij het land hoort ook het eilandje Annobón.
Geschiedenis.
Het gebied werd rond 1472 verkend door de Portugees Fernão do Pó. Bij het Verdrag van El Pardo (1778) stond Portugal het af aan Spanje. Rio Muni werd op 9 januari 1885 een Spaans protectoraat en in 1900 een kolonie van Spanje. In 1926 werd het eiland Fernando Poo hier aan toegevoegd. In 1963 verleende dictator Franco, die destijds Spanje bestuurde, Spaans-Guinea zelfbestuur. De Spaanse Hoge Commissaris benoemde de gematigde nationalist Bonifacio Ondó Edu tot minister-president.
Op 12 oktober 1968 werd Equatoriaal-Guinea onafhankelijk. Ondó Edu verloor het premierschap en de leider van de extreemlinkse Partido Unido Nacional del Trabajador (PUNT, Verenigde Nationale Arbeiderspartij), Francisco Macías Nguema werd de eerste president. Na anti-Spaanse rellen werden in 1969 alle Spanjaarden het land uitgezet. President Macías Nguema voerde een dictatuur met persoonlijkheidscultus in en liet zich in 1972 uitroepen tot 'president voor het leven'. In 1974 liet hij massaal tegenstanders van zijn regime executeren. In 1978 vaardigde de president een verbod op godsdienstoefeningen uit en werd het land een 'atheïstische republiek' naar het voorbeeld van dictator Enver Hoxha in de volksrepubliek Albanië.
In augustus 1979 pleegde de neef van de president, onderminister van Defensie generaal Teodoro Obiang Nguema Mbasogo, een coup. Hij liet president Macías Nguema executeren en werd zelf president. Godsdienstoefeningen werden weer toegestaan en het socialistische economisch beleid werd radicaal gewijzigd (geleidelijke invoering vrije markteconomie). Generaal Nguema Mbasogo trad echter hard op tegen tegenstanders van zijn regime, met name tegen die van de bevrijdingsbeweging GNBA (Nationalistische Groep van het Bubi-volk van de Eerste April).
In 1986 probeerden hoge militairen het bewind van Nguema Mbasogo omver te werpen, maar de president bleef stevig in het zadel zitten. In 1987 richtte Nguema Mbasogo de Partido Democrático Guinea Ecuatorial (Democratische Partij van Equatoriaal-Guinea, PDGE) op. De PDGE werd de enige toegestane partij. In 1991 werd officieel het meerpartijenstelsel ingevoerd. Politieke partijen (behalve de PDGE) moeten echter aan zoveel regels voldoen dat er geen sprake is van een echte oppositie.
In 1996 werd Obiang Nguema Mbasogo met een overweldigende meerderheid als president herkozen. Dit gebeurde ook in de daarop volgende verkiezingen. In 2016 werd hij weer herkozen met 93,7% van de stemmen. Zijn belangrijkste tegenkandidaat was Avelino Mocache Benga, hij kreeg 1,5% van de stemmen. De opkomst was 92,9%.
In november 2011 werd een nieuwe grondwet aangenomen. Hierin staat dat de president maximaal twee perioden van zeven jaar aan het hoofd mag staan. De functie van vicepresident werd heringevoerd. In juni 2016 werd de zoon van de president, Teodorin Obiang, benoemd tot vicepresident.
Geografie.
Het land bestaat uit twee oude Spaanse koloniën, die samen Equatoriaal-Guinea vormen. Rio Muni, ook wel Mbini genoemd, ligt op het vasteland, het eiland Bioko ligt meer naar het noordwesten, voor de kust van Kameroen. Naar oppervlakte gemeten is het land iets kleiner dan België. Het eilandje Annobón heeft een oppervlakte van 17 km² en Bioko is 2017 km² groot. Alleen Annobón ligt ten zuiden van de evenaar.
Het hoogste punt van Equatoriaal-Guinea ligt op 3008 m (Pico Basilé). Het grenst voor 350 kilometer aan Gabon en de grens met Kameroen is 189 kilometer lang. De grenzen zijn vastgesteld door de Franse en Spaanse autoriteiten. Het zijn rechte lijnen op de landkaart en alleen dicht bij de kust volgt de grens de loop van de aanwezige rivieren. In het noorden, aan de grens met Kameroen, is dit de Campo of Ntem en in het zuiden, bij Gabon, de Muni. De kustlijn bedraagt 296 kilometer. De Santa Isabel, 3007 meter hoog, is de enige actieve vulkaan van het land. Deze kwam in 1923 de laatste keer tot uitbarsting.
Klimaat.
Het land ligt in de tropische klimaatzone en heeft grotendeels een moessonklimaat met duidelijke droge en natte perioden. Van juni tot augustus is het droog in Mbini en nat in Bioko, maar tussen december en februari is de situatie omgekeerd. De temperatuur schommelt tussen de 16°C en 33°C op Bioko en op het vasteland is de gemiddelde temperatuur zo'n 27°C. De meest natte plaats is Ureka op Bioko waar jaarlijks bijna 11 meter neerslag valt.
Natuur.
Enkele voorbeelden van diersoorten die enkel en alleen voorkomen in Equatoriaal-Guinea (en dus endemisch zijn) zijn de spinnensoorten Acontius aculeatus, Acontius humiliceps, Cyphonisia manicata, het knaagdier Hybomys basilii en zoogdier Sylvisorex isabellae. Veel van deze soorten komen enkel voor op het eiland Bioko.
Bevolking.
Taal.
Het Spaans, Frans en Portugees zijn officiële talen in Equatoriaal-Guinea. Daarnaast wordt er door de plaatselijke bevolking Fang en Bubi gesproken.
Religie.
Equatoriaal-Guinea is overwegend katholiek. In 1978 werd de staat atheïstisch en de uitoefening van godsdienst werd verboden, maar na de omverwerping van het regime-Macias Nguema in 1979 werd de godsdienstvrijheid hersteld. Een klein aandeel, minder dan 5%, is aanhanger van de islam.
Politiek.
Staatsinrichting.
Het staatshoofd van Equatoriaal-Guinea is president Teodoro Obiang Nguema Mbasogo, die sinds 3 augustus 1979 aan de macht is. Daarnaast kent het land een vicepresident en een premier. Teodoro Nguema Obiang Mangue, de zoon van de president, bekleedt sinds 2016 het vicepresidentschap. De premier van het land is sinds 2023 Manuela Roka Botey, de eerste vrouw in deze functie.
Het parlement van Equatoriaal-Guinea bestaat uit twee kamers: de "Cámara de los Diputados" (tot 2013: "Cámara de Representantes del Pueblo") (Lagerhuis) en de "Senado" (Hogerhuis). De senaat bestaat uit 70 personen, waarvan 55 worden gekozen en 15 direct door de president worden benoemd.
De voornaamste politieke partij is de Partido Democrático de Guinea Ecuatorial (PDGE), die opgericht werd in 1987 en tot 1991 de enige toegelaten politieke partij was in het land.
Bestuurlijke indeling.
Equatoriaal-Guinea is onderverdeeld in twee regio's (Spaans: "región"; Frans: "région"; Portugees: "região"), samengeteld heeft het land zeven provincies.
Vrijheden.
Het land scoort extreem slecht op het gebied van politieke vrijheden en burgerrechten. Er worden geregeld verkiezingen gehouden maar deze zijn niet open en niet vrij. Het regime is uitermate repressief, politieke tegenstanders worden opgesloten, burgerrechtenorganisaties tegengewerkt en de pers gemuilkorfd. De macht is geconcentreerd bij de president en naaste familieleden. Rechters zijn niet onafhankelijk en de veiligheidsdiensten hebben ruime bevoegdheden inclusief martelen. Volgens Verslaggevers Zonder Grenzen scoort het land ook slecht wat de persvrijheid betreft, het staat op plaats 164 van de 180 landen die zijn beoordeeld.
Op 19 september 2022 werd de invoering bekendgemaakt van een nieuw strafwetboek, waarin de doodstraf niet meer voorkwam. Het land vormt daarmee een uitzondering in Afrika, hoewel executies in de meeste landen achterwege blijven.
Cultuur.
Volkslied.
Het volkslied van Equatoriaal-Guinea heet "Caminemos Pisando la Senda de Nuestra Inmensa Felicidad".
Sport.
Voetbal.
Equatoriaal-Guinea werd gekozen als mede-organisator van de Afrika Cup 2012 in samenwerking met Gabon. Equatoriaal-Guinea won zijn eerste wedstrijd tegen Libië in Groep A met 1-0.
Het land werd ook gekozen als organisator van het Afrikaans kampioenschap voetbal vrouwen in 2008. Het nationale vrouwenelftal won het Afrikaans kampioenschap voetbal vrouwen 2008, en plaatste zich bijgevolg voor het wereldkampioenschap in 2011 in Duitsland.
In 2015 verving Equatoriaal-Guinea Marokko als organisator van de Afrika Cup, nadat Marokko het toernooi wilde uitstellen vanwege de ebola-uitbraak in West-Afrika en derhalve werd gediskwalificeerd.
Zwemmen.
Naast voetbal is ook zwemmen een relatief grote sport in Equatoriaal-Guinea. Bekende zwemmers zijn Eric Moussambani en Paula Barila Bolopa.
Economie.
De valuta van Equatoriaal-Guinea is de CFA-frank. Het BNP tegen marktprijzen van de natie bedroeg in 2014 circa $21,5 miljard. In de periode 2000 tot 2008 realiseerde het land een reële economische groei van 30% als gevolg van een sterke toename van de olieproductie. Na 2008 stagneerde en daalde de productie, maar het land profiteerde van hogere energieprijzen en grote investeringen in de infrastructuur als een gevolg van het nationale ontwikkelingsplan Horizonte 2020. Vanaf 2013 kromp de economie door dalende overheidsinkomsten, vooral als een gevolg van een halvering van de olieprijs in 2015, waardoor de uitgaven ook naar beneden zijn bijgesteld.
Landbouw.
Het eiland Bioko heeft een vruchtbare, vulkanische bodem die ideaal is voor het verbouwen van cacaobonen. Mede door de houtkap die nodig is om landbouwgebieden te creëren, is hout nu samen met olie het belangrijkste exportproduct in Equatoriaal-Guinea. Deze grootschalige houtkap heeft veel nadelige gevolgen voor het milieu. Landbouw heeft slechts een bescheiden aandeel in de economie al is het de belangrijkste werkgever.
Oliewinning.
Sinds het eind van de jaren negentig wordt er olie gewonnen. In 2012 produceerde Equatoriaal-Guinea iets meer dan 320.000 vaten olie per dag, maar in 2020 was dit gehalveerd. Olie is veruit het belangrijkste exportproduct, gevolgd door hout. In 2019 was de totale exportwaarde $4,4 miljard waarvan $2,6 miljard aan olie en olieproducten. Het meeste oliegeld blijft in handen van de presidentiële clan en in 2006 leefde driekwart van de bevolking onder de armoedegrens. Het land werd op 25 mei 2017 lid van de OPEC.
Nieuwe hoofdstad.
De regering investeert miljarden dollars in de bouw van een nieuwe hoofdstad, Ciudad de la Paz (voorheen "Oyala" genoemd). De stad moest aanvankelijk in 2020 klaar zijn en is berekend op 200.000 inwoners. Een bibliotheek van de nieuwe "International University of Central Africa", een luxe hotel met 450 kamers en golfbanen zijn al gebouwd in het midden van het ongerepte bos. Een van de argumenten om de stad zo'n 150 kilometer landinwaarts te bouwen is het gevaar van aanvallen vanuit zee op de huidige hoofdstad.
Verkeer en vervoer.
Er zijn vijf vliegvelden, allemaal uitgerust met verharde start- en landingsbanen. In het land is geen spoorwegennet aangelegd. Het totale onverharde wegennet is 2880 kilometer lang. Het land bouwt ook een netwerk uit van autosnelwegen.

</doc>
<doc id="27538" url="https://nl.wikipedia.org/wiki?curid=27538" title="Lijst van correspondentieschakers">
Lijst van correspondentieschakers

Wereldwijd wordt op diverse niveaus en door veel personen het schaken beoefend. Deze lijst van correspondentieschakers bevat personen die op een hoog niveau het correspondentieschaken beoefenen of hebben beoefend. Als indicatie voor 'hoog niveau' geldt voor Nederlandse en Belgische schakers een ICCF-rating van minimaal 2300 (mannen) of 2100 (vrouwen).
Zie ook: 
Voor een overzicht van schakers naar nationaliteit, zie . 
Bij schakers die een internationale correspondentieschaaktitel hebben staat deze vermeld, waarbij

</doc>
<doc id="27544" url="https://nl.wikipedia.org/wiki?curid=27544" title="Honshu">
Honshu

Honshū of Honsjoe (Japans: 本州), eerder "Hondo" genoemd, is het grootste eiland van Japan. De oppervlakte is ongeveer 230.500 km²; dit is 60% van de totale oppervlakte van Japan. Honshū is ongeveer 1300 kilometer lang en de breedte varieert van 50 tot 240 kilometer. De kustlijn is 5450 kilometer lang. Op het eiland woonden in 2010 ongeveer 104 miljoen mensen.
Ligging.
Honshū ligt ten zuiden van Hokkaido, waarvan het is gescheiden door de Straat van Tsugaru.
Ten zuiden van Honshū ligt Shikoku, waarvan Honshū is gescheiden door de Japanse Binnenzee; ten zuidwesten ligt Kyushu, waarvan Honshū is gescheiden door de Straat van Shimonoseki, en ten westen van het noordelijk deel van Honshū ligt het eiland Sado, dat van Honshū wordt gescheiden door de Straat van Sado.
Geografie.
Honshū is bergachtig en er komen regelmatig aardbevingen voor. Ook is het gebied vulkanisch actief. Het hoogste punt is de slapende vulkaan Fuji (3776 meter). In het noorden is Honshū tamelijk koud, maar in het zuiden is het subtropisch.
Vooral de Kanto-laagvlakte is bijzonder vruchtbaar. Hier is ook de grootste agglomeratie ter wereld gelegen, Groot-Tokio, waar 25% van de totale bevolking van Japan woont. Andere grote steden op Honshū zijn Kioto, Osaka, Kobe, Hiroshima en Nagoya.
Ten noordwesten van het eiland stroomt de Tsushimastroom, ten zuiden de Kuroshio en ten oosten de Oyashio.
Verbindingen.
Honshū is met Hokkaido verbonden door middel van bruggen en de Seikantunnel. Ook tussen Honshū en Shikoku zijn diverse bruggen gebouwd.

</doc>
<doc id="27545" url="https://nl.wikipedia.org/wiki?curid=27545" title="Fiji">
Fiji

Fiji (uitspraak: [ˈfidʒi]), officieel de Republiek Fiji (Fijisch: "Matanitu ko Viti", Fijisch-Hindoestani: फ़िजी गणराज्य , "Fijī Gaṇarājya", Engels: "Republic of Fiji"), is een land in Melanesië, in Oceanië op het zuidelijk halfrond. Het bestaat uit meer dan 332 eilanden waarvan er 106 bewoond zijn. De grootste zijn Viti Levu waarop de hoofdstad Suva ligt en Vanua Levu. Aangrenzende territoriale wateren zijn die van Vanuatu, Salomonseilanden, Tuvalu, Wallis en Futuna en Tonga. Fiji heeft een visverwerkende industrie en ook het toerisme vormt een bron van inkomsten. Voor de kusten van Fiji bevinden zich koraalriffen die geliefd zijn bij duikers. De meeste toeristen komen uit Australië, Nieuw-Zeeland en de Verenigde Staten.
De oppervlakte van het land is ongeveer gelijk aan 2/3 van België.
Geschiedenis.
De eerste bekende bewoners van Fiji kwamen vermoedelijk rond 1500 voor Christus naar Fiji. Zij kwamen uit Nieuw-Caledonië en worden het Lapita-volk genoemd. Ze waren voornamelijk zeelieden en vissers. Iets later dan het Polynesische Lapita-volk kwamen de Melanesiërs naar Fiji. Voor deze twee volken was kannibalisme gebruikelijk. Hoewel de Melanesiërs veel gewoonten overnamen van het Lapita-volk, werden deze uiteindelijk toch verdrongen door de bevolkingsgroei van de donkere Melanesiërs.
Tijdens de ontdekkingsreizen van de Europeanen in de zeventiende en achttiende eeuw, was de Nederlander Abel Tasman in 1643 de eerste die Fiji bezocht. In 1774 trok ook de Engelsman James Cook door dit gebied. De echte “ontdekking” van Fiji staat echter meestal op naam van kapitein William Bligh, die in 1789 door dit gebied zeilde.
In het begin van de negentiende eeuw werd er door de Europeanen veel met Fiji gehandeld. In de jaren 30 van de negentiende eeuw stuurde Groot-Brittannië missionarissen naar Fiji om tegen het kannibalisme te strijden, dat daar nog steeds normaal was. Een aantal van deze missionarissen werden echter door de kannibalen opgegeten. In 1840 werden voor het eerst alle eilanden van Fiji in kaart gebracht door de Amerikanen. In 1854 bekeerde Seru Epenisa Cakobau, de toenmalige leider van Fiji, zich tot het christendom. Veel inwoners van Fiji namen het christendom vervolgens aan naast hun traditionele tradities en religies.
In 1865 kwam Fiji in financiële moeilijkheden; het Verenigd Koninkrijk hielp hen uit de brand. Op 10 oktober 1874 werd Fiji officieel een kolonie van het Verenigd Koninkrijk (de Kolonie Fiji). De Britten deden hun best om Fiji's economie te herstellen. Ze bouwden plantages. Vervolgens haalden ze tot 1916 duizenden contractarbeiders als koelies uit India (een andere kolonie van de Britten) om te helpen op de plantages. De beide wereldoorlogen gingen feitelijk aan Fiji voorbij.
In de jaren 1960 kwam er al een beweging richting onafhankelijkheid, maar het duurde tot 10 oktober 1970 tot Fiji uiteindelijk onafhankelijk werd als het Dominion Fiji met de Britse koningin als staatshoofd. In 1987 werd Fiji, na een staatsgreep, uitgeroepen tot een republiek onder leiding van de gekozen president Sitiveni Rabuka. In 1997 kwam er, nog steeds onder leiding van deze president, een grondwet en kwam Fiji weer onder de Britse Kroon binnen het Gemenebest.
In mei 1999 werd de eerste Indo-Fijiaanse premier gekozen. Veel inheemse Fijiërs waren hier niet tevreden mee, omdat ze het idee hadden dat hun traditionele landrechten op het spel stonden. Op 19 mei 2000 werd er door hen, onder leiding van George Speight, een staatsgreep gepleegd bij het parlementsgebouw in Suva. Onder andere de president werd gegijzeld. De coupplegers wilden dat de multi-etnische grondwet gewijzigd werd. Ze kregen steeds meer steun en uiteindelijk, na een aantal weken, werden de gijzelaars vrijgelaten en werd de grondwet toch veranderd. Internationaal was hier veel kritiek op; er werd onder andere aangeraden niet naar Fiji te reizen. Hierdoor ging de economie behoorlijk achteruit. In maart 2001 besloot de regering de oude grondwet weer in gebruik te nemen. Speight bekende dat hij schuldig was geweest aan landverraad en werd ter dood veroordeeld, wat later werd omgezet in levenslang.
Geografie.
De Fiji-eilanden zijn erg bergachtig met pieken tot boven de 1300 meter, met als hoogste punt de Tomanivi of " Victoria" (1324 m). Er heerst een tropisch klimaat en de eilanden zijn bedekt met tropische bossen.
Op het grootste eiland Viti Levu bevindt zich de hoofdstad: Suva, waar bijna driekwart van de totale bevolking woont. Andere belangrijke steden op Viti Levu zijn: Lautoka (waar de grootste haven is) en Nadi (waar de grootste luchthaven zich bevindt).
Talen.
De officiële talen zijn Fiji, dat behoort tot de Austronesische talen, Hindi en Engels. De Indiase bevolking spreekt Fiji-Hindi (ook wel "Fiji Dialoog"), in aanvulling op het Hindi en Urdu. Dat is ook de officiële taal.
Daarnaast wordt er ook Lauanisch Rotumanisch gesproken.
Eilanden.
Fiji is verdeeld in de volgende eilandgroepen:
Bestuurlijke indeling.
Fiji is verdeeld in vier divisies. Deze divisies zijn administratief weer onderverdeeld in veertien provincies. De Rotuma-eilanden hebben de status van dependency.
Bevolking.
Uit de officiële volkstelling van 2017 bleek Fiji 884.887 inwoners had, een stijging van 5,7% ten opzichte van 837.271 inwoners ten tijde van de volkstelling van 2007.
Etniciteit.
De bevolking van Fiji bestaat voornamelijk uit inheemse Fijiërs, die vooral Melanesiërs zijn (54,3%), maar een groot deel van de bevolking heeft ook Polynesische roots. De grootste minderheid vormen de Indo-Fijiërs (38,1%), afstammelingen van Indiase contractarbeiders die in de 19e eeuw door de Britse kolonialisten naar de eilanden werden gebracht. Het percentage Indo-Fijiërs is de afgelopen twee decennia om verschillende redenen aanzienlijk afgenomen.
Ongeveer 1,2% van de bevolking bestaat uit de Rotuman (inwoners van Rotuma), wiens cultuur meer overeenkomsten heeft met landen zoals Tonga of Samoa dan met de rest van Fiji. Er zijn ook kleinere aantallen Europeanen, Chinezen en andere minderheden. Ongeveer 0,3% van de bevolking komt uit Australië.
Sport.
De nationale sport op Fiji is rugby. Hoewel Fiji een klein land is, wordt deze sport op een hoog niveau gespeeld. Het land is altijd in de top 20 van de wereldranglijst te vinden en heeft zich voor alle wereldkampioenschappen behalve die van 1995 geplaatst. Hierbij is men echter nooit verder gekomen dan de kwartfinales. In 2016 en 2021 wist het land beslag te leggen op de gouden medaille tijdens de Olympische Spelen 2016 en Olympische Spelen 2020. Rugbyspelers uit Fiji kunnen ook uitgenodigd worden voor de Pacific Islanders.

</doc>
<doc id="27552" url="https://nl.wikipedia.org/wiki?curid=27552" title="Shikoku (eiland)">
Shikoku (eiland)

Shikoku (Japans: 四国, "vier provincies") is het kleinste van de vier grote eilanden van Japan. Het eiland is als Regio Shikoku (四国地方, "Shikoku-chihō") eveneens een regio (gewest) van Japan. Op Shikoku woonden in 2006 ongeveer 4,2 miljoen mensen. De oppervlakte bedraagt 18.292 km². Het hoogste punt is de berg "Ishizuchi" (1.982 meter).
Shikouku is buiten Japan vooral bekend vanwege de 88-tempelroute, een pelgrimsroute van circa 1300 km ter ere van Kukai, de stichter van het Shingon-boeddhisme.
Ten noordwesten van Shikoku ligt Honshu, waarvan Shikoku is gescheiden door de Japanse Binnenzee. Ten zuidwesten van Shikoku ligt Kyushu.
Indeling.
De naam wordt in het Japans geschreven met twee karakters - "shi" voor "vier" en "koku" voor "landen", en verwijst naar de vier prefecturen op het eiland:
Verkeer en vervoer.
Onderdeel van een groot netwerk van expressways op Shikoku is de Tokushima Expressway, een snelweg van Tokushima naar Shokokuchuo.

</doc>
<doc id="27553" url="https://nl.wikipedia.org/wiki?curid=27553" title="Emmy Award">
Emmy Award

De Emmy Award – kortweg Emmy – is een Amerikaanse prijs die wordt uitgereikt om buitengewone prestaties in de televisie-industrie te belonen. Er zijn verschillende categorieën en de prijzen worden op verschillende tijdstippen in het jaar uitgereikt. 
De eerste editie was in 1949. In 1974 werd de Emmy Award opgedeeld in twee categorieën: de Primetime Emmy Awards (voor in de avond uitgezonden programma's) en de Daytime Emmy Awards (voor overdag uitgezonden programma's), omdat er overdag minder televisie wordt gekeken, waardoor overdag uitgezonden titels zelden of nooit in aanmerking kwamen voor een Emmy Award. Daytime Emmy Awards worden doorgaans toegekend aan soapseries en de makers daarvan. De Primetime Emmy Award is in principe de voortzetting van de gewone Emmy Award die nu meer een verzamelnaam is voor de verschillende categorieën. In 1973 ontstond ook de International Emmy Award en sinds 1979 is er ook een Sports Emmy Award.
Geschiedenis.
De Emmy Awards, die voor het eerst werden uitgereikt in 1949, zijn een symbool van grote erkenning van de meer dan 12.000 leden van de Amerikaanse Televisieacademie. Er zijn drie organisaties die de Emmy Awards organiseren:
Er zijn ook Emmy's uitgereikt voor buitengewone bijdragen aan de techniek van televisietransmissie en opslag. De Japanse firma Sony heeft gedurende dertig jaar een twintigtal Emmy's ontvangen voor zijn belangrijke technische ontwikkelingen die de kwaliteit van televisie sterk hebben beïnvloed, zoals beeldbuizen (Trinitron), camera's, videorecorders etc. De Amerikaanse firma Dolby heeft een zestal technische Emmy's ontvangen. Dr. Kees Schouhamer Immink ontving in 2003, als enige Nederlandse ingenieur, een persoonlijke Emmy voor buitengewone bijdragen aan de broncodes van cd, dvd en blu-ray.
Verder zijn er ook zogenaamde "Lifetime achievement awards", voor personen die een belangrijke bijdrage hebben geleverd aan de (Amerikaanse) televisie-industrie.
Winnaars.
Enkele televisieseries die een Emmy hebben gewonnen, zijn: "Friends", "ER", "The Sopranos", "M*A*S*H" en vier afleveringen van "South Park". Het recordaantal Emmy's staat op naam van de sitcom "Frasier" (37 keer). Ook de actieserie "24" heeft er veel gewonnen, namelijk 17. Voor de editie van 2012 had "Breaking Bad" 16 nominaties.
Nederlandse winnaars.
Enkele Nederlandse winnaars waren de Nederlandse documentairemakers Willy Linder, Margreet ter Woerds, Albert Reinders, Peter Tetteroo en Hugo van Lawick en verder de televisieprogramma's:

</doc>
<doc id="27555" url="https://nl.wikipedia.org/wiki?curid=27555" title="Kyushu">
Kyushu

Kyushu (Japans: 九州, "Kyūshū") is het op twee na grootste eiland van Japan. Het ligt ten zuiden van Honshu en ten zuidwesten van Shikoku. Het aantal inwoners is 12,8 miljoen (2018) en de oppervlakte bedraagt 42.231,48 km². Het is van de grote eilanden het meest zuidelijk gelegen en wordt beschouwd als de bakermat van de Japanse beschaving.
Naam.
De naam Kyushu betekent letterlijk "negen provincies" en verwijst naar de negen provincies waarin het eiland vroeger was verdeeld. Tijdens de Meiji-restauratie werd het oude feodale systeem vervangen.
Geschiedenis.
In 1543 zetten drie Portugese schipbreukelingen op Tanega Shima als eerste Europeanen hier voet op Japanse bodem. In 1549 landde een Jezuïetenmissie onder leiding van Franciscus Xaverius in de haven van Kagoshima en kreeg er toelating om te preken.
De eerste Nederlanders zetten hier op 19 april 1600 voet op Japanse bodem, na een barre tocht met het schip De Liefde.
Geografie.
Het eiland is bergachtig. Op Kyushu ligt de grootste actieve vulkaan van Japan, de "Aso" (1.592 meter). Er zijn veel andere tekenen van seismische activiteit, waaronder hete bronnen.
Ten westen van het eiland stroomt de Tsushimastroom en ten zuidoosten de Kuroshio.
Indeling.
Het eiland Kyushu telt zeven prefecturen:
De regio Kyushu (九州地方, "kyūshū-chihō") bestaat uit deze zeven prefecturen in combinatie met:
Economie.
De belangrijkste stad op het eiland is Fukuoka, een havenstad waar veel zware industrie is gevestigd. Kitakyushu en Omuta zijn eveneens industriële centra. Nagasaki is de belangrijkste havenstad.
Kyushu heeft een subtropisch klimaat. Belangrijke landbouwproducten zijn rijst, thee, tabak, zoete aardappels, en soja. Ook wordt er veel zijde geproduceerd. Het eiland staat bekend om twee soorten porselein, "Satsuma" en "Hizen". De zware industrie, waaronder chemische industrie en metaalindustrie, is geconcentreerd in het noorden.

</doc>
<doc id="27558" url="https://nl.wikipedia.org/wiki?curid=27558" title="The Gift (2000)">
The Gift (2000)

The Gift is een Amerikaanse bovennatuurlijke thriller uit 2000 onder regie van Sam Raimi. De film en de acteurs werden genomineerd voor onder meer vijf Saturn Awards, een Independent Spirit Award en de Taurus World Stunt Award voor beste vuurstunt.
Verhaal.
Annie Wilson is een jonge vrouw met een paranormale gave. Via kaartlezen ziet zij wat er in het leven van anderen gebeurt en aan de hand daarvan probeert ze regelmatig een handje te helpen. Deze bemoeienissen worden haar niet door iedereen in dank afgenomen. Wanneer ze een van haar buurvrouwen aanraadt weg te vluchten voor de mishandelingen van haar brute echtgenoot, krijgt ze al snel doodsbedreigingen. De man wordt er ook van verdacht iets te maken te hebben met de verdwijning van een mooie jonge vrouw. Het onderzoeksteam roept de hulp van Annie in, die daardoor haar leven op het spel zet.

</doc>
<doc id="27560" url="https://nl.wikipedia.org/wiki?curid=27560" title="Disturbing Behavior">
Disturbing Behavior

Disturbing Behavior is een Amerikaanse thriller uit 1998 onder regie van David Nutter. Katie Holmes werd voor haar rol hierin genomineerd voor de Saturn Award voor beste jongere acteur/actrice.
Verhaal.
Tiener "Steve Clark" (James Marsden) verhuist met zijn familie naar "Cradle Bay" en raakt daar bevriend met "Gavin Strick" (Nick Stahl), "U.V." (Chad Donella) en "Rachel Wagner" (Katie Holmes). Zij houden zich sceptisch afzijdig van de leerlingen die samenwerken met schoolpsycholoog "Dokter Caldicott" (Bruce Greenwood) en de "Blue Ribbons" ('blauwe lintjes') worden genoemd. Met name Strick is uitgesproken cynisch over die groep en vertelt Clark dat er volgens hem iets goed mis is hiermee. Clark hoort hem aan, maar neemt het allemaal niet zo serieus. Tot zijn verrassing verschijnt Strick de volgende dag als nieuwste "Blue Ribbon" op school. Wanneer hij daar iets over wil zeggen, geeft Strick hem een klap. Nu er wel van overtuigd dat hier iets niet klopt, probeert hij met U.V. en Wagner uit te vinden wat er aan de hand is.

</doc>
<doc id="27561" url="https://nl.wikipedia.org/wiki?curid=27561" title="YellowTAB">
YellowTAB



</doc>
<doc id="27562" url="https://nl.wikipedia.org/wiki?curid=27562" title="Bruce Greenwood">
Bruce Greenwood

Bruce Greenwood (Noranda (Quebec), 12 augustus 1956) is een Canadees acteur. Hij won in 2001 een Satellite Award voor zijn bijrol als John F. Kennedy in de historische dramafilm "Thirteen Days". Greenwood maakte in 1977 zijn acteerdebuut in de Canadese komedieserie "The Beachcombers", waarna hij 1979 debuteerde op het witte doek in de thriller "Bear Island". Greenwood is ook muzikant; hij speelt elektrische gitaar.
Televisiewerk.
Enkele series waarin Bruce Greenwood een belangrijke rol speelde:

</doc>
<doc id="27563" url="https://nl.wikipedia.org/wiki?curid=27563" title="Kinderen voor Kinderen">
Kinderen voor Kinderen

Kinderen voor Kinderen is een kinderkoor van de Nederlandse omroep BNNVARA (voorheen: VARA), dat sinds 1980 jaarlijks een album uitbrengt met nieuwe kinderliedjes. Deze liedjes worden tevens in oktober/november, en sinds 2022 in januari van het navolgende jaar, door de BNNVARA op tv gepresenteerd in een op het album gebaseerde tv-show en sinds 2012 als een liveconcert, dat door de BNNVARA wordt uitgezonden. Van een aantal shows zijn dvd's uitgebracht.
Geschiedenis.
Het idee van een kinderkoor was al aanwezig in 1948 met De Jonge Flierefluiters. In 1973 werd het koor opgeheven en er was toentertijd bij de VARA geen alternatief. In 1978 werd de omroep door Mike Burstyn geattendeerd op een Israëlisch kindersongfestival dat daar al acht jaar op tv te zien was. Het bleek te gaan om een festival waarin kinderliedjes werden gezongen met thema's die aangedragen werden door kinderen. Het festival was een groot succes, mede doordat kijkers mochten stemmen op hun favoriet en er jaarlijks 100.000 lp's verkocht werden. Dit festival ging als basis dienen voor het Nederlandse kindersongfestival.
In 1978 besloot programmamaakster Flory Anstadt, nadat ze gegrepen was door het Israëlische programma, om een kinderkoor op te richten. Ze had al eerder in het kinderspelprogramma "’t Spant erom" kinderen aan het zingen gekregen. De VARA weifelde eerst, maar zag er potentie in om met het kinderzangkoor de VARA-speelgoedactie op weg te helpen en om geld in te zamelen voor de speelgoedactie. De VARA-speelgoedactie was een project waarmee speelgoed gekocht werd voor kinderen in ziekenhuizen en in de derde wereld. In 1979 werd "Kinderen voor Kinderen" geboren met een oproep aan alle Nederlandse basisscholen om kinderen uit de hoogste klassen onderwerpen voor liedjes te laten aandragen. Verschillende onderwerpen kwamen meerdere keren terug waaronder eenzaamheid, verliefdheid, beugels en jeugdpuistjes, onrecht, oorlog, echtscheiding en discriminatie. Tekstschrijvers zoals Willem Wilmink, Jack Gadellaa, Jan Boerstoel en Herman Pieter de Boer en componisten zoals Henk Westrus, Harry Bannink, Joop Stokkermans en Tonny Eyk maakten met deze onderwerpen de allereerste liedjes voor het koor. De herkenningstune werd geschreven door Jack Gadellaa (tekst) en Henk Westrus (muziek). Het koor trad op 5 december 1980 op televisie voor het eerst op en bracht kort daarna een album uit met liedjes, gezongen door kinderen tussen de 8 en 12 jaar. Het koor was een succes. Het verkoopalbum met de single "Ik heb zo waanzinnig gedroomd", stond negentien weken lang hoog op de verkooplijsten. Daarop werd er besloten om voortaan ieder jaar in november een album uit te brengen. De producenten twijfelden echter wel eerst of de problematiek een nadruk kon krijgen in een kinderkoor. Echter in het openingslied klonk er een toon die gedurende tien jaar steeds sterker werd. Na de eerste editie in 1980, werden tekstschrijvers als Ivo de Wijs, Hans Dorrestijn en Gerrit den Braber toegevoegd. Vanaf midden jaren 80 werden bijdragen geleverd door onder meer Henk Westbroek en Henk Temming, Robert Long, Hans van Hemert, Jules de Corte, producersduo Fluitsma &amp; Van Tijn en Tjeerd Oosterhuis.
Bij de presentatie op televisie van de delen 1 t/m 5 werden alle liedjes live vanuit theater 't Spant in Bussum gezongen, op deel 6 t/m 15 werd een andere formule toegepast, waarbij alle liedjes werden opgevoerd binnen één bepaalde context, die daardoor veel van een musical weg had. De televisie-uitzendingen van deze edities werden in de studio in Hilversum of op locatie opgenomen.
Vanaf deel 16 worden de liedjes weer op de oorspronkelijke manier gepresenteerd, met uitzondering van deel 19, dat weer in een verhaalvorm was gegoten. De show werd hierbij elk jaar vanuit een ander theater uitgezonden. In 2012 heet de tv-presentatie "Kinderen voor Kinderen Live in Concert" en vanaf 2013 "Kinderen voor Kinderen de Grote Show." De opnames hiervan werden tot 2019 jaarlijks in oktober gemaakt in een theater in Nederland. Kaarten voor het bijwonen van deze opnames waren verkrijgbaar via de site van Kinderen voor Kinderen. Tijdens dit concert vindt ook de Sing-a-long plaats waarbij het publiek en de kijkers thuis kunnen meezingen met een aantal bekende "Kinderen voor Kinderen"-liedjes. In jubileumjaren werd groter uitgepakt met een grote show op een eveneens grote locatie, zoals een voetbalstadion of een grote evenementenhal. De delen 41 en 42, in 2020 en 2021 werden weer in verhaalvorm gegoten vanwege de coronapandemie die in 2020 uitbrak, met als gevolg dat de liedjes van deze twee delen zonder publiek moesten worden gepresenteerd. Bij de eindshow van de editie van 2021, opgenomen bij Radio Kootwijk, was echter wel wat publiek aanwezig, voornamelijk gevormd door de ouders van alle kinderen. De show wordt jaarlijks op de eerste of tweede zaterdag van november uitgezonden en een week later, voorafgaand aan de intocht van Sinterklaas herhaald. Vanaf deel 43 wordt het album echter niet meer op tv gepresenteerd in november van het jaar waarin het uitkomt, maar in de maand januari van het daarop volgende jaar, tijdens het jaarlijkse Kerstvakantieconcert in AFAS Live. Dit Kerstvakantieconcert vindt in de eerste week van januari plaats. Dit wordt dan opgenomen en op de tweede of derde zaterdag van deze maand uitgezonden als Grote Show. Het gevolg hiervan is dat er in 2022 voor het eerst in de geschiedenis van Kinderen voor Kinderen geen tv-presentatie was van het album. In 2024 keerde hierbij ook de Sing-a-Long na een afwezigheid van drie jaar terug.
In 1991 werd de speelgoedactie afgeschaft. Slechts de naam van het kinderkoor herinnert nog aan het oorspronkelijke doel. Ook de standaardtekst van de tune uit 1980 van Jack Gadellaa, die oorspronkelijk over de ongelijke verdeling van de welvaart tussen het noordelijk en het zuidelijk halfrond ging ("Een kind onder de evenaar is meestal maar een bedelaar"), is inmiddels meerdere malen gewijzigd. Veel van de thema's uit de eerste delen van KvK zijn later hergebruikt.
Het koor heeft 25 jaar onder leiding gestaan van dirigent Majel Lustenhouwer, die voor deze prestatie in 2006 tot ridder in de Orde van Oranje-Nassau werd benoemd. Hij werd in 2005 opgevolgd door Babette Labeij. Zij werd in 2010 vervangen door Jorge Verkroost, die in 2016 werd opgevolgd door Michiel Rozendal.
De muzikale begeleiding zowel voor de opnames als voor de liveshows stond in de beginjaren onder leiding van Henk Westrus. Daarnaast heeft hij de muziek van verschillende nummers in deze jaren geschreven. De bekendste daarvan is de titelsong "Kinderen voor Kinderen". De tekst daarbij werd geschreven door Jack Gadellaa. Sinds 2005 is de tekst van de tune verwerkt door Anne-Marie Verbaan.
Oorspronkelijk was het de bedoeling dat de deelnemende kinderen uit het heel Nederland kwamen. Echter bleek dit praktisch niet uitvoerbaar door de hoge reiskosten en regelgeving omtrent kinderarbeid, waardoor de kinderen per week maar een beperkt aantal uren mochten repeteren en daar ook nog eens de reistijd van en naar Hilversum bij moesten rekenen. Daarom werd voor de eerste editie op het laatste moment besloten dat kinderen die als zangers werden geworven op beperkte afstand van de opnamestudio's moesten wonen, veelal werden hiervoor kinderen van omroepmedewerkers en hun vriendjes uitgekozen. Dit leidde ertoe dat de liedjes werden gezongen met de typische Gooise uitspraak van de letter r. Deze r wordt voor medeklinkers en aan het eind van een woord niet gerold. Kritiek op dit accent beantwoordde het koor zelf met het liedje "Herbergier Gerstebier".
Sinds een aantal jaren komen de kinderen weer uit het hele land, en krijgen de kinderen spraakoefeningen om de "Gooise r" af te leren. Dat dit geen standaard is bewijst het themanummer "Klaar voor de start" uit 2013. De drie r-hebbende woorden uit de titel komen hier veelvuldig in voor, en een van de deelnemende zangeresjes heeft een onvervalste Gooise r.
Tussen 1989 en 1992 werd eveneens het Kinderen voor Kinderen Festival georganiseerd als samenwerking tussen de VARA en BRT. Dit was een wedstrijd tussen Vlaamse en Nederlandse kinderkoren die werd uitgezonden in de laatste weken voor de tv-presentatie van de nieuwe liedjes van Kinderen voor Kinderen.
Tussen 1993 en 2013 was er het Kinderen voor Kinderen Songfestival, een liedjeswedstrijd waarbij kinderen liedjes van Kinderen voor Kinderen konden zingen. Het bestond uit provinciale voorrondes en een landelijke finale die op tv uitgezonden werd. Hierin traden de winnaars van alle provincies op. De winnaar van deze landelijke finale mocht optreden tijdens het concert van Kinderen voor Kinderen in november.
In 2010 werd voor het eerst een "Kinderen voor Kinderen"-lied in het Engels opgenomen.
Sinds 2012 wordt de titel van het nieuwste album gekoppeld aan de Kinderboekenweek. Ook de leadsingle draagt deze naam. Het album wordt sindsdien ook tijdens de Kinderboekenweek uitgebracht en verschijnt derhalve al in oktober in plaats van in november en de laatste jaren zelfs al in september. Daarnaast wordt sinds 2013 elk jaar in maart een sportliedje gelanceerd dat landelijk wordt gebruikt als soundtrack van de Koningsspelen van dat jaar op de laatste vrijdag voor Koningsdag, m.u.v. 2020, toen waren er geen Koningsspelen vanwege de coronapandemie die dat jaar uitbrak. In dat jaar werd als alternatief een Koningsspelen Medley uitgebracht met fragmenten uit de eerdere sportliedjes.
In 2012 en 2013 werd vanaf begin oktober de "Kinderen voor Kinderen Juf &amp; Meester Battle" georganiseerd. Hierin streden acht meesters en juffen van scholen uit het hele land in vijf afleveringen om een optreden tijdens het concert van Kinderen voor Kinderen in november.
In 2014 bestond Kinderen voor Kinderen 35 jaar. In dit jubileumjaar waren er twee tv-programma's, de musical "Waanzinnig gedroomd" en op 12 oktober een show in Carré.
Van 2015 tot 2021 werd in de aanloop naar de grote Kinderen voor Kinderen-show in november een kijkje achter de schermen genomen. Kijkers kunnen in een speciaal programma, dat elke zaterdag wordt uitgezonden op NPO Zapp, zien hoe deze show werd voorbereid en hoe het album werd opgenomen.
Op 14 juni 2024 werd Kinderen voor Kinderen NXT aangekondigd. Dat is een groep koorverlaters die muziek gaat maken voor een iets oudere doelgroep dan kinderen voor kinderen. In NXT zitten twaalf jongens en meiden die eerder in het Kinderen voor Kinderenkoor zaten. Ze brachten meteen hun eerste nummer ‘Superkacht’ uit in samenwerking met Armin van Buuren. 
Flory Anstadt, de bedenker van het programma, overleed op 21 oktober 2024 op 95-jarige leeftijd.
Terugkerende thema's.
De ideeën voor de liedjes worden in het algemeen aangedragen door kinderen die een brief schrijven. Bekende tekstschrijvers maken aan de hand hiervan een liedje. Enkele tekstschrijvers/componisten zijn: Harry Bannink, Willem Wilmink, Herman Pieter de Boer, Jan Boerstoel, Claudia de Breij, Tonny Eyk, Fluitsma &amp; Van Tijn, Jack Gadellaa, Hans van Hemert, Harrie Jekkers, Fred Jenner, Lenny Kuhr, Robert Long, Thijs de Melker, Paula Patricio, Henk Temming, Henk Westbroek en Ivo de Wijs.
De liedjes van Kinderen voor Kinderen hebben veel verschillende thema's. Thema's die vaak terugkomen zijn:
Het goede doel staat af en toe nog centraal bij Kinderen voor Kinderen, zoals in 2001 met de single "Morgen is een droom" en in begin 2005 werd de originele tune uit 1980 herschreven voor de slachtoffers van de tsunami in Azië. In de zomer van 2005 kwam er een single uit voor Novib genaamd "Het begin van het einde". In 2008 werd er een liedje "Wat kan ik doen" geschreven speciaal voor War Child. En in 2009 werd het liedje "Ouders gevraagd" geschreven om aandacht te vragen voor pleegouders. In 2012 kwam de single "Hallo wereld" uit voor My Book Buddy, in samenwerking met de Kinderboekenweek. In 2013 kwam de single "Klaar voor de start" uit voor Right To Play, in 2014 was het Feest voor het Jeugd Cultuurfonds.
Bekende Nederlanders.
In een aantal liedjes van Kinderen voor Kinderen spelen bekende Nederlanders mee.
Ron Brandsteder en Simone Kleinsma hadden een gastrol in twee liedjes in KvK 8, nl. "Goochelaars" (beiden) en "Moeders wil is wet" (alleen Brandsteder, die er kort in meezingt). Edwin Rutten speelde o.a in de clipjes van "Ochtendhumeur" en "Ik ben toch zeker Sinterklaas niet" (waarin hij ook rapt). Sylvia Millecam was te zien in de clips van "In Vuur en Vlam", "De tafel van dertien", "Ik ben altijd alles kwijt" en "Mijn vader is een ster". Erik van Muiswinkel en Henk Westbroek waren in dezelfde clips te zien. Herman van Veen zong op KvK 11 mee in "Onderweg" en "Naar Bed". Youp van 't Hek zong mee in "Alles is te koop" op KvK 12. Toon Hermans speelde een (bescheiden) rol in het lied "Mijn vader is een clown" in de televisie-uitzending van KvK 12. Hij schreef ook de muziek en tekst van dit nummer. Ook deed hij mee op het liedje "Ik hou van je zonder franje", wat te vinden is op de cd van KvK 17. Paul de Leeuw zong op KvK 16 zelf het lied "Honderd hobby's", met het koor op de achtergrond. Johnny de Mol speelde en zong mee in de single-versie van "Waarom moet ik gaan?" van KvK 36. Deze versie van dit nummer is echter niet op cd 36 te vinden.
Danskinderen van Lucia Marthas Dansacademie Amsterdam.
Sinds 1999 verzorgt Lucia Marthas Institute For Performing Arts (LMIPA) te Amsterdam de choreografie, onder leiding van Lucia Marthas. Bij de jaarlijkse grote KvK-eindshow (in feite de opnames van de dvd) wordt altijd een aantal danskinderen toegevoegd (10-15) aan het zangkoor. Dit zijn leerlingen uit het vooropleidingtraject van LMIPA. Zij volgen wekelijks circa 6-9 uren intensief dansles op deze academie in een mix van ballet, pop/show dans, zang, tap en acrobatiek. Elk jaar wordt er een aantal leerlingen uit deze vooropleiding geselecteerd om te dansen in de grote eindshow van VARA's Kinderen voor Kinderen. Dit wordt door de dansacademie gezien als een praktijkstage. Deze jeugdige dansers hebben niet meegewerkt aan de cd-opname die elk jaar uitkomt en behoren dus niet tot het Kinderen voor Kinderen-koor. Ze doen wel met alle activiteiten mee behalve het inzingen, dus ze maken wel deel uit van Kinderen voor Kinderen, alleen niet van het koor.
Ieder jaar organiseert BNNVARA audities voor Kinderen voor Kinderen. De audities bestaan uit 2 voorrondes en wordt afgesloten met een workshopweekend. Ieder jaar doen duizenden kinderen audities. Alleen de allerbeste kinderen worden uiteindelijk geselecteerd voor het Koor. Naast zangtalent en aanleg voor dansen, let de jury ook op de samenstelling van de groep.
Bekend geworden KvK-zangers.
Hieronder een lijst van toenmalige kinderen die na hun KvK-tijdperk bekend zijn geworden.
Kinderen voor Kinderen in andere landen.
In Duitsland was er ook een Kinderen voor Kinderen. Het programma werd daar "Kinder für Kinder" genoemd en was voor het eerst te zien op de Duitse televisie in 1993. Het programma werd gepresenteerd door Linda de Mol en bestond vooral uit liedjes die vertaald werden van de Nederlandse Kinderen voor Kinderen zoals "Ich hab' so wahnsinnig geträumt" (Ik heb zo waanzinnig gedroomd), "Auf 'ner eigenen Insel" (Op een onbewoond eiland), "Verliebt in den Lehrer" (Verliefd op de meester) en "Melodie im Kopf" (Wakker met een wijsje). De productie van de Duitse versie lag bij RTL en de opbrengst van de cd-verkoop ging naar Unicef. De cd werd pas in 1994 gelanceerd en na een jaar kwam er geen vervolg.

</doc>
<doc id="27564" url="https://nl.wikipedia.org/wiki?curid=27564" title="Ogg">
Ogg



</doc>
<doc id="27565" url="https://nl.wikipedia.org/wiki?curid=27565" title="Vorbis">
Vorbis



</doc>
<doc id="27567" url="https://nl.wikipedia.org/wiki?curid=27567" title="Quebec (provincie)">
Quebec (provincie)

Quebec (Frans: "Québec") is een provincie van Canada, waarbinnen het ook een aparte natie vormt. De hoofdstad heet eveneens Quebec. De provincie grenst ten noorden aan de Straat Hudson, ten oosten de Saint Lawrencebaai, Labrador en New Brunswick ten zuiden aan de Amerikaanse staten New Hampshire, Vermont, New York en Maine en ten westen aan Ontario en de Hudsonbaai.
De inwoners van Quebec, de "Québécois", noemen de provincie in het Frans "le Québec" en de hoofdstad "Québec". Quebec is de enige provincie van Canada waarin een meerderheid van de bevolking Frans als moedertaal spreekt. In 2016 telde de provincie 8.164.361 inwoners. Hoewel de stad Quebec de hoofdstad is, is Montréal de grootste stad van de provincie. Andere steden met meer dan 200.000 inwoners zijn Laval, Gatineau (aan de provinciale grens met Ontario, net ten noorden van de federale hoofdstad Ottawa) en Longueuil.
Geschiedenis.
Quebec komt van het woord "Gepèèg", dat "vernauwing van de rivier" betekent in het Mi'kmaq. Dit betrof de vernauwing van de Saint Lawrencerivier, waar nu de stad Quebec ligt.
Jacques Cartier, een Franse ontdekkingsreiziger, bezocht die landstreek in 1534. Hij plantte een kruis op het schiereiland Gaspésie en eiste het gebied, Nieuw-Frankrijk ("La Nouvelle-France") genoemd, op voor de Franse koning Frans I. In 1541 trachtte hij in de omgeving van de huidige stad Quebec een kolonie, Charlesbourg-Royal, te stichten, maar zijn poging mislukte.
In 1608 stichtte Samuel de Champlain de eerste permanente vestiging in Canada, aan de Saint Lawrencerivier, op de plaats waar nu de stad Quebec ligt. Montréal werd in 1642 gesticht door Paul de Chomedey de Maisonneuve en kreeg de naam Ville-Marie.
De Britten ondernamen verscheidene pogingen om hun Noord-Amerikaanse koloniën uit te breiden ten koste van Nieuw-Frankrijk. Uiteindelijk versloegen zij in 1759 het Franse garnizoen onder generaal Louis-Joseph de Montcalm bij de huidige stad Quebec. Dit leidde tot het einde van de kolonie Nieuw-Frankrijk. Bij de Vrede van Parijs in 1763 stond Frankrijk zijn koloniën in Canada af aan Groot-Brittannië. Voor de Franse bevolking van de koloniën betekende dit dat zij nu onder Brits bestuur vielen. De Britse politiek van assimilatie mislukte echter. Uit angst dat de Franstalige bevolking van Quebec (zoals de kolonie nu heette) zich zou aansluiten bij de rebelse dertien koloniën in het zuiden (de latere Verenigde Staten) nam het Britse parlement in 1774 de Quebec Act aan. Deze erkende de Franse wet, de rooms-katholieke godsdienst en de Franse taal in de kolonie. De maatregel kon niet verhinderen dat Amerikaanse revolutionairen in 1775 Quebec binnenvielen. Zij werden echter bij de stad Quebec door de Engelsen verslagen.
In 1791 werd de kolonie Quebec opgedeeld in Laag-Canada (de latere provincie Quebec) en Hoog-Canada (het latere Ontario). Deze verdeling werd doorgevoerd zodat de Loyalistische Amerikaanse kolonisten, alsook Britse en Ierse immigranten, in Hoog-Canada konden leven onder Britse wetten en instellingen. De Franstalige bevolking van Laag-Canada kon Franse wetten en de katholieke godsdienst behouden. Desondanks bleef er veel wrijving en ontevredenheid bestaan onder de bevolking van beide kolonies. In 1837 leidde dit tot een gewapende opstand tegen het Britse bestuur, die met moeite door de Britten onderdrukt werd. De leiders van de opstand worden in Quebec nu nog als helden vereerd. Als gevolg van de opstand werd Canada in 1841 door de "Act of Union" herenigd.
In 1867 besloot het Britse parlement met de "British North America Act" tot de invoering van de Canadese Confederatie, waarin Quebec opgenomen werd als nieuwe provincie.
Gedurende de jaren '60 van de twintigste eeuw kwam de nationale kwestie meer en meer op de voorgrond. Het bezoek van de Franse president generaal Charles de Gaulle aan de provincie in 1967 wakkerde het nationalisme in Quebec aan, mede door zijn toespraak in Montréal, waarin hij zijn beruchte uitspraak "Vive le Québec libre!" deed. Onder leiding van René Lévesque werd de nationalistische "Parti Québécois" gesticht. Deze kwam bij de verkiezingen in 1976 aan de macht, met de belofte een referendum over onafhankelijkheid te organiseren.
Een aanzienlijk aantal inwoners wil nog steeds dat Quebec onafhankelijk wordt. Hoewel er al twee referenda zijn gehouden, in 1980 en 1995, zijn deze steeds (met een krappe meerderheid) afgewezen. Op 27 november 2006 werd Quebec door het Canadese parlement erkend als aparte natie binnen Canada. Deze symbolische resolutie, ingebracht door premier Stephen Harper, werd met 266 stemmen voor en 16 tegen goedgekeurd.
Vanaf 2012 regeert de Parti Québécois opnieuw met een minderheidsregering onder leiding van premier Pauline Marois. Haar kabinet legt meer de nadruk op de economische ontwikkeling dan op staatkundige onafhankelijkheid. 
Geografie.
Het overgrote deel van de provincie Quebec (op het zuiden na) ligt op het grote schiereiland Labrador. De op dat schiereiland lopende grens tussen Quebec en Newfoundland en Labrador (ten noordoosten) is al meer dan een eeuw twistappel tussen beide provincies. Het noordwestelijke gedeelte van Labrador is een enorm subschiereiland dat bekendstaat als Ungava en dat Kaap Wolstenholme als noordelijkste punt heeft. 
De provincie telt naast de grote Saint Lawrencerivier nog tientallen andere lange rivieren, waaronder de Petit Mécatina en de Saint-Augustin. Daarnaast telt Quebec ook duizenden meren zoals het centraal gelegen Lac Pollet. De provincie grenst de Amerikaanse deelstaten New York, Vermont, New Hampshire en Maine ten zuiden.
De provincie is onderverdeeld in zeventien administratieve regio's ("régions administratives"), namelijk Abitibi-Témiscamingue, Bas-Saint-Laurent, Capitale-Nationale, Centre-du-Québec, Chaudière-Appalaches, Côte-Nord, Estrie, Gaspésie–Îles-de-la-Madeleine, Lanaudière, Laurentides, Laval, Mauricie, Montérégie, Montréal, Nord-du-Québec, Outaouais en Saguenay–Lac-Saint-Jean.
Steden.
Hier volgt een lijst van de vijftig grootste gemeenten in Quebec. Naast het aantal inwoners in 2011 wordt de administratieve regio aangegeven.
Taal.
Frans is de officiële taal van de provincie. De variant van het Frans in Quebec heeft hier en daar wat archaïschere kenmerken in vergelijking met het Frans dat in Frankrijk wordt gesproken. Een voorbeeld is het in Frankrijk archaïsche "espérer", dat "wachten" betekent, maar dat in het huidige Frankrijk met "attendre" wordt uitgedrukt. Verder zijn er ook andere verschillen, bijvoorbeeld in de fonologie en de wat puristische woordenschat. Zo is het Quebecs "fin de semaine" in het Frans meestal "weekend", en komt het Quebecse "traversier" overeen met het Franse "ferry". Het dialect van Montréal wordt "joual" genoemd.
Andere varianten van het Frans zijn in Quebec geïntroduceerd door immigranten uit onder meer Haïti en Franstalig Afrika.
Zo'n 8% van de Quebecse bevolking, ofwel ruim 650.000 mensen, heeft het Engels als moedertaal. De Engelstaligen wonen vooral in het centrum van de stad Montréal en in de regio rond de zuidelijke plaats Pontiac. Ook in het uiterste oosten van de provincie, richting de grens met Labrador, vormen de Engelstaligen een meerderheid. Het betreft een erg dunbevolkt gebied met plaatsen zoals Blanc-Sablon.
Religie.
De meerderheid van de Quebecse religieuzen is Rooms-katholiek. Belangrijke kleinere religies zijn protestantisme, jodendom, islam, boeddhisme en Chinese volksreligie.

</doc>
<doc id="27569" url="https://nl.wikipedia.org/wiki?curid=27569" title="Pterosauriërs">
Pterosauriërs

De Pterosauria zijn een uitgestorven groep vliegende reptielen die behoren tot de Archosauromorpha. De grootste vliegende dieren die ooit op Aarde hebben geleefd behoorden tot de pterosauriërs.
De pterosauriërs ontwikkelden zich meer dan 220 miljoen jaar geleden in het Trias en stierven 66 miljoen jaar geleden uit aan het eind van het Krijt. Ze waren de grootste dieren in de lucht, in de tijd dat de dinosauriërs de grootste dieren op het land waren. Ondanks dat ze zelf geen dinosauriërs waren, zijn ze er misschien wel nauw aan verwant. Hun afstamming is onzeker omdat er geen directe voorlopers van de pterosauriërs bekend zijn. Van de dieren die nu op Aarde leven, staan ze het dichtst bij de krokodillen en de vogels, maar die stammen niet van pterosauriërs af.
De pterosauriërs waren de eerste vliegende gewervelde dieren. Ze konden vliegen doordat de vierde vinger aan hun hand erg lang was en verbonden aan een soort vlieghuid zodat een vleugel gevormd werd. De vlieghuid bestond uit sterke vezels en spiertjes. Door die samen te trekken kon de vleugel op spanning gehouden worden en zijn welving, en daarmee het stijgvermogen, aangepast. De pterosauriërs waren hierdoor uitstekende vliegers. Hun borstkas was kort maar breed, voor een groot hart en goed ontwikkelde longen. Die longen waren verbonden met luchtzakken die zich vertakten tot in de botten, die op een dunne beenwand na hol waren. Het skelet was zo zeer licht maar toch sterk.
De pterosauriërs waren warmbloedig, waardoor ze heel actief konden en moesten zijn om veel voedsel te zoeken. Ze hadden schubben aan de voeten maar de rest van het lichaam was bedekt met een vacht van haren om warm te blijven. Voor de meeste bekende soorten bestond dat voedsel uit vissen en andere water- of zeedieren; sommige kleinere soorten leefden vermoedelijk van insecten.
De eerste pterosauriërs hadden een lange staart voor een stabiele vlucht. Op het eind van het Jura, 160 miljoen jaar geleden, ontwikkelde zich een deelgroep met een kortere staart, de Pterodactyloidea. Op de grond hadden die een meer opgerichte houding waardoor ze makkelijker konden lopen en opstijgen, en daardoor ook veel groter konden worden. Aan het eind van het Krijt hadden verschillende soorten een vleugelspanwijdte van over de tien meter. Dit waren de grootste vliegende dieren die ooit op Aarde hebben geleefd. Aan het eind van het Krijt werd de Aarde getroffen door een grote meteoriet en dat heeft vermoedelijk de laatste pterosauriërs uitgeroeid. In de ruim 150 miljoen jaar daarvoor moeten minstens enkele duizenden pterosauriërsoorten zijn geëvolueerd en weer uitgestorven.
Het eerste fossiel van een pterosauriër werd in 1784 ontdekt in Duitsland. Deze kreeg later de naam "Pterodactylus" ("vleugelvinger"). Pas langzaam begrepen de geleerden dat het om een uitgestorven reptiel ging in plaats van een vogel of een vleermuis. In 1834 werd de naam Pterosauria ("vleugelsauriërs") bedacht. In de negentiende eeuw werd nog een dozijn geslachten ontdekt en het feit dat het warmbloedige en behaarde dieren waren. Maar in het midden van de twintigste eeuw zag men ze als typische koudbloedige en primitieve reptielen. Vanaf 1970 echter hebben nieuwe vondsten het aantal bekende geslachten verzesvoudigd en tot het inzicht geleid dat ze toch warmbloedige en uitstekende vliegers waren.
Definitie.
Een orde Pterosauria werd in 1834 benoemd door Johann Jakob Kaup, en hij plaatste daar in elk geval het geslacht "Pterodactylus" in. Over de naam van die groep bleef eerst veel onzekerheid bestaan. Tot ver in de 20e eeuw was de aanduiding Ornithosauria gebruikelijker die in 1838 bedacht was door prins Karel Lucien Bonaparte. Er was echter nooit enige twijfel over de inhoud: of een dier wel of niet tot de groep behoorde. De pterosauriërs delen namelijk een unieke bouw ofwel morfologie, die samenhangt met hun vermogen tot vliegen. Er zijn maar twee groepen Sauropsida bekend die echt kunnen vliegen. De ene, de vogels, bezit een vleugel die mede opgebouwd is uit veren. De andere groep zijn de pterosauriërs en hun vleugel heeft een geheel andere bouwwijze met een vlieghuid. Ondanks hun eigen bouw zijn de vogels daarmee niet strikt af te bakenen. Hun bekende soorten gaan zo geleidelijk over in andere vormen van de grotere groep waartoe ze behoren, de dinosauriërs, dat het volstrekt willekeurig wordt waar men de grens wil trekken. Bij de pterosauriërs daarentegen zijn geen fossiele overgangsvormen bekend die als een "missing link" kunnen dienen met niet-vliegende reptielen. Daarmee is hun groep tot nu toe ondubbelzinnig afgegrensd gebleven.
Het ontbreken van de schakels heeft voor de traditionele taxonomie, het opstellen van ontdekte levensvormen in een bepaalde ordening, dus voorlopig een heldere begripsvorming opgeleverd. De moderne evolutieleer echter wil juist alle levensvormen met elkaar in verband brengen door hun feitelijke stamboom vast te stellen. De methode van de cladistiek geeft daarbij van diergroepen een exacte wetenschappelijke definitie op basis van afstamming. Bij de keuze voor welke van de zeer vele op die wijze te bepalen groepen men de moeite wil nemen ze een naam te geven, speelt weer de bouw een rol. Het gebrek aan gegevens over de "ontbrekende schakels" zorgt bij het definiëren van de pterosauriërs dan voor grote problemen.
Een bepaalde clade (of klade), een groep die bestaat uit een voorouder en al zijn afstammelingen, kan men in de praktijk niet op de voor de hand liggende manier definiëren door meteen uit te gaan van de voorouder zelf: die is meestal niet teruggevonden en hoe dan ook kan een directe afstammingsrelatie tussen soorten nooit echt bewezen worden. Eén alternatief is dat men een groep definieert als een verzameling van alle soorten die nauwer verwant zijn aan een bepaalde afstammeling dan aan een verwante soort die men juist van de groep wil uitsluiten. Zou men een dergelijke definitie gebruiken, bijvoorbeeld door de pterosauriërs te definiëren als alle soorten die nauwer verwant zijn aan een willekeurige bekende pterosauriër dan aan de vogels, dan is het vrijwel zeker dat in het begin van de afstammingslijn die naar de bekende pterosauriër voert, vormen blijken te zitten die qua bouw niet voldoen aan onze voorstelling van een lid van de Pterosauria en wel doordat ze helemaal niet kunnen vliegen. Dat gevaar kan men vermijden door in de definitie mede bepaalde gewenste nieuw geëvolueerde kenmerken (apomorfieën) op te nemen, in dit geval dus het vermogen tot vliegen.
Zo definieerde de paleontoloog Kevin Padian de klade Pterosauria als: alle Pterosauromorpha met een vierde middenhandsbeen en vinger die sterk uitgegroeid zijn om een vleugelmembraan te ondersteunen dat een synapomorfie is met "Pterodactylus antiquus". Onder de pterosauromorfen, de groep van de pterosauriërs en hun directe verwanten, zouden dus alleen die soorten pterosauriërs zijn die het gedeelde nieuwe kenmerk (synapomorfie) van een grote ondersteunende vleugelvinger erfden van hun gezamenlijke voorouder, alsmede die voorouder zelf; "Pterodactylus" fungeert als willekeurige afstammeling. Dit soort definities is echter de laatste tijd impopulair geworden doordat ze nog steeds weinig exact zijn: wat is "sterk uitgegroeid" precies?
Om die reden is ook een tweede alternatief toegepast: de klade wordt gedefinieerd door uit te gaan van twee afstammelingen, de meest basale bekende soort (dat wil zeggen: de oudste bekende aftakking van de stamboom) en een willekeurige andere. Zo definieerde amateurpaleontoloog David Peters de Pterosauria in 2000 als: de laatste gemeenschappelijke voorouder van "Preondactylus buffarinii" en "Quetzalcoatlus northropi", en al zijn afstammelingen. Deze definitie werd overgenomen door de paleontoloog David Unwin. Hierbij werd ervan uitgegaan dat "Preondactylus" zich van alle bekende soorten het eerst heeft afgesplitst; als willekeurige andere afstammeling is de aansprekende soort "Quetzalcoatlus" genomen. Paleontoloog Alexander Kellner gaf in 2003 een iets afwijkende definitie: de laatste gemeenschappelijke voorouder van de Anurognathidae, "Preondactylus" en "Quetzalcoatlus", en al zijn afstammelingen, omdat zijn analyses aangaven dat de Anurognathidae wellicht nog basaler waren dan "Preondactylus". Definities van het tweede type hebben het voordeel dat ze exacter zijn, en zeker niet te ruim: soorten zonder vliegende voorouder vallen erbuiten — maar het nadeel dat ze juist te eng kunnen zijn. Ze kunnen nog onbekende basale vormen uitsluiten die in bouw overeenkomen met het klassieke beeld van een pterosauriër — namelijk als die zich eerder hebben afgesplitst dan de laatste gemeenschappelijke voorouder van de al bekende soorten. Mocht zo'n vliegend dier uit een eerdere aftakking alsnog opduiken, is de kans dus groot dat zulke definities worden aangepast. De prijs voor de exactheid is dus een zekere instabiliteit omdat de definitie niet weergeeft wat we eigenlijk bedoelen.
Evolutie.
Afkomst.
De oorsprong van de pterosauriërs is problematisch. Er zijn geen overgangsvormen bekend met andere groepen die ons ondubbelzinnig kunnen tonen waar hun directe verwantschappen liggen. Dit betekent ook dat zelfs de meest basale wel bekende pterosauriërs al zo sterk gespecialiseerd zijn, aangepast aan hun vliegende levenswijze, dat die evolutionaire verandering de sporen van hun afkomst voor een belangrijk deel heeft uitgewist. Wel is het met onze huidige kennis vrijwel zeker dat het diapside reptielen betreft — maar dat is een erg ruime afgrenzing want de meeste gewervelde landdieren zijn Diapsida. Een nadere bepaling kwam tot de jaren tachtig van de twintigste eeuw echter niet veel verder dan de hypothese dat ze vanwege het bezit van een schedelopening vóór de oogkas tot de archosauriërs zouden behoren, een groep die in de toenmalige betekenis min of meer overeenkwam met de huidige klade Archosauriformes. In dat decennium kwam de kladistiek op, een methode om verwantschap tussen groepen exact vast te stellen door te berekenen welke mogelijke stamboom het minste aantal evolutionaire veranderingen veronderstelt en dus het waarschijnlijkst is. Deze methodiek werd ook op het raadsel van de pterosauriëroorsprong toegepast en had als verrassende uitkomst dat de Pterosauromorpha, de pterosauriërs en hun directe verwanten, de zustergroep waren van de Dinosauromorpha, de dinosauriërs en hun directe verwanten, binnen een overkoepelende klade Ornithodira, zelf weer een deel van de Archosauria in moderne zin, een beperktere klade dan de Archosauriformes.
De meesten van de kleine groep traditionele wetenschappers die al op het gebied van de studie van pterosauriërs actief was, aanvaardden deze uitkomst niet maar ze werd steeds weer door nieuwe analyses bevestigd. In 1996 wees echter een van de auteurs van zo een analyse, Christopher Bennett, erop, dat het bewijs voor deze "ornithodirahypothese" niet heel sterk was: de stamboom die ze oplevert was maar een paar stappen eenvoudiger (en dus maar iets waarschijnlijker) dan alternatieve stambomen die de Pterosauria basaal in (ten opzichte van de dinosauriërs dieper in de stamboom van) de Archosauromorpha (de ruimere groep die de Archosauriformes omvat) plaatsten. Daarbij kwam nog dat bijna alle veronderstelde synapomorfieën van de Ornithodira, dus de gedeelde nieuwe eigenschappen waarop het bewijs gebaseerd was dat de Pterosauromorpha en de Dinosauromorpha zustergroepen waren, zich in de achterpoten bevonden en te maken hadden met aanpassingen aan het enkelgewricht voor een versterkte afzet. Die eigenschappen zouden dus misschien helemaal niet duiden op een recente gemeenschappelijke afstamming en geen echte synapomorfieën zijn maar verklaard kunnen worden door convergente evolutie, het in niet nauw verwante groepen apart evolueren van schijnbaar gelijke kenmerken; wat betreft de pterosauriërs met name als een functionele aanpassing voor een verbeterd vermogen te springen, een zeer nuttige eigenschap voor vliegende dieren. Een volgend probleem was dat als pterosauriërs inderdaad de zustergroep van de Dinosauromorpha geweest waren, ze allerlei basale ("primitieve") en rudimentaire eigenschappen eerst verloren (want de laatste gemeenschappelijke voorouder van Archosauria had ze niet meer) en dan weer herwonnen (want zelf tonen ze die wel) moesten hebben, zonder dat daarvoor een goede functionele verklaring was. Ook deelden de Pterosauria geen enkele synapomorfie van de Archosauria; juist de nieuwe eigenschappen die op een gemeenschappelijke afstamming van de archosauriërs duiden, zouden bij de pterosauriërs toevallig allemaal weer verloren moeten zijn gegaan.
Bennetts conclusie was dat de pterosauriërs vermoedelijk geen nauwe verwanten van de dinosauriërs waren maar basale archosauroformen, iets dieper in de stamboom geplaatst dan de Erythrosuchidae of wellicht de Proterochampsidae. Meer verfijnde analyses zouden de beslissing moeten brengen in deze kwestie. De laatste jaren zijn zulke onderzoeken inderdaad uitgevoerd, maar ze spraken niet het verhoopte verlossende woord. De huidige situatie is in wezen gelijk aan die van de midden jaren negentig: de stamboom met de Pterosauromorpha als zustergroep van de Dinosauromorpha is de eenvoudigste maar slechts iets waarschijnlijker dan alternatieve oplossingen, zodat convergente evolutie een plausibele verklaring blijft. Invloedrijke onderzoekers als Peter Wellnhofer en David Unwin hebben de "ornithodira-hypothese" dan ook verworpen; Unwin nam aan dat de pterosauriërs basale archosauromorfen waren die zich vlak voor of (waarschijnlijker) na de Prolacertiformes hebben afgesplitst, die zelf zwevende vormen hebben voortgebracht als "Sharovipteryx". Dat betekent niet dat ze nauwer aan de prolarcertiformen verwant zijn, maar wel dat de archosauromorfe afstammingslijn op dit punt wellicht speciale kenmerken vertoonde die beide groepen gemeen hebben. Een enkeling, David Peters, veronderstelt zelfs dat het Lepidosauromorpha zijn, de grote groep waartoe onder andere ook de huidige hagedissen en slangen behoren, maar hij is daarin door niemand gevolgd.
Het gebrek aan overgangsvormen is deel van een algemener ontbreken van bekende Pterosauromorpha buiten de Pterosauria zelf. Er is maar één soort benoemd die — als de groep tenminste de zustergroep van de dinosauromorfen is — een mogelijke basale pterosauromorf zou kunnen zijn en dat is "Scleromochlus". De fossielen van deze vorm uit het late Trias (Carnien) zijn slecht bewaard gebleven en sommige analyses plaatsen hem als een zusterklade van de Ornithodira of een basale dinosauromorf, in plaats van een pterosauromorf. Verder zijn in 2002 nog "Pteromimus" en "Procoelosaurus" beschreven (maar niet officieel benoemd, vandaar de aanhalingstekens in plaats van het cursief) op grond van erg fragmentarische fossielen; deze nieuwe vondsten hebben tot nog toe weinig aandacht gekregen.
"Scleromochlus" is een klein dier met lange ledematen. Het kon ongetwijfeld redelijk klimmen maar had, voor zover we uit de schamele resten en vage afdrukken kunnen opmaken, geen speciale aanpassingen aan een levenswijze in de bomen, zoals sterk gekromde klauwtjes of gewrichten die armen en benen een groot grijpbereik gaven. Dit is direct relevant voor het vraagstuk langs welke evolutionaire weg de pterosauriërs hun vermogen tot vliegen verworven hebben. Net als bij het overeenkomstige probleem bij de vogels, zijn er twee hoofdscenario's: "omlaag" en "omhoog". Het model dat uitgaat van de beweging naar beneden, bijvoorbeeld vanaf een boom, heeft een groot verklarend vermogen: de bewegingsenergie van de val kan omgezet worden in een vlucht; de energie is verworven door omhoog te klimmen en dus is er een sterke selectiedruk die investering niet verloren te laten gaan door haar om te zetten in een voorwaartse beweging; het falen van die poging kan licht eindigen in de sterkste selectiefactor van allen: een onmiddellijke dood. Veel boombewonende diersoorten uit allerlei groepen hebben dan ook het vermogen tot glijden ontwikkeld. De overgang van een glijvlucht naar een slagvlucht is weliswaar biomechanisch zeer problematisch maar de vleermuizen, de derde groep echt vliegende gewervelden, lijken aan te tonen dat die tot stand gebracht kan worden. Anders dan vleermuizen maar net als dinosauriërs lijkt "Scleromochlus" met zijn lange poten echter meer een typische bodembewoner — althans naar de huidige inzichten: Friedrich von Huene die in 1914 als eerste een verband legde tussen "Scleromochlus" en de pterosauriërs, zag die poten nog als aanwijzing voor een leven in de bomen. Veel onderzoekers menen dat de voorouders van de vogels door met hun armen te slaan, al hellingen oplopend of springend, het vermogen tot vliegen hebben verworven. Michael Benton stelde in 1999 de hypothese op dat een op "Scleromochlus" lijkende soort op dezelfde manier een vlieghuid zou hebben ontwikkeld om zijn sprongen op de grond te verlengen en zo de voorvader van de pterosauriërs werd. Het probleem met een dergelijk "omhoog"-scenario is dat de selectiedruk in ieder geval veel zwakker is (veel voordeel kan de sprongverlenging niet geboden hebben en het is zelfs omstreden of het biomechanisch überhaupt zou werken) en de verklarende kracht en daarmee de kans dat het scenario het juiste is, dus kleiner. Moderne dieren die deze methode toepassen zijn niet bekend. Het traditionele alternatief als hypothetische voorouder, zoals voorgesteld door Rupert Wild in 1983, is dat van een boombewonend klein reptiel met ledematen in spreidstand, dat hij naar analogie met Gerhard Heilmanns vogelvoorloper "Proavis", "Propterosaurus" doopte en dat een vlieghuid ontwikkeld zou hebben om te glijden. Een tussenoplossing is bedacht door Bennett: de voorouder zou door springen het vermogen tot vliegen ontwikkeld hebben — maar dan wel in een boom van tak tot tak.
Een laatste vraagstuk in verband met hun afkomst is de ouderdom van de eerste pterosauriërs. De eerste bekende vormen duiken 217 miljoen jaar geleden op in het Norien. Als de "ornithodira-hypothese" juist is, kunnen de ornithodiren zich zo laat als het Ladinien, ongeveer 235 miljoen jaar geleden, afgesplitst hebben en leefde de eerste vliegende vorm misschien pas in het Carnien, circa 220 miljoen jaar geleden. Als pterosauriërs echter basale archosauromorfen zijn, moet hun afsplitsing veel eerder hebben plaatsgevonden en is het mogelijk dat de eerste pterosauriër al in het late Perm het luchtruim koos, meer dan 250 miljoen jaar geleden. In dat geval is er een lange verborgen afstammingslijn tijdens welke ze geen bekende resten hebben achtergelaten — vermeende vondsten van pterosauriërs uit het begin van het Trias bleken later altijd aan andere groepen toe te behoren — en dat betekent dat ze dan geen héél belangrijk deel van de fauna kunnen hebben uitgemaakt.
De eerste bekende pterosauriërs.
De oudste bekende pterosauriër is "Eudimorphodon", gevonden in het Norien van Italië; hij leefde 217 miljoen jaar geleden. Op dat moment moeten de pterosauriërs echter al een aanzienlijke diversificatie doorgemaakt hebben, want de meest basale vorm die we kennen — met mogelijke uitzondering van de in 2008 beschreven "Raeticodactylus" — is de iets later voorkomende "Preondactylus" en ook de Anurognathidae en de Dimorphodontidae die pas van vondsten uit het vroege Jura bekend zijn, moeten zich eerder hebben afgesplitst dan de groep waartoe "Eudimorphodon" behoort: de Campylognathoididae. Een mogelijke verklaring waarom er geen resten zijn die getuigen van hun eerdere evolutie, is dat de vroegste soorten bosbewoners waren: droge bossen leveren nauwelijks fossielen op. Pas toen sommige pterosauriërs boven zee op vis gingen jagen, zouden ze in de mariene sedimenten terecht zijn gekomen waarvan wij ze nu kennen. In deze periode waren de pterosauriërs zowel de enige vliegende gewervelden als, met een spanwijdte tot ongeveer twee meter, de grootste vliegende dieren; wat precies de interactie was met de insecten, de oudste en grootste groep vliegende dieren, en of ze ertoe bijgedragen hebben dat de allergrootste insecten verdwenen — er bestonden libellen met een spanwijdte van meer dan zestig centimeter — is nog onduidelijk.
De evolutie en verwantschap van deze vroege groepen is nog onzeker. David Unwin heeft een mogelijke ontwikkeling aangegeven op basis van exact kladistisch onderzoek: de meest basale vormen zoals "Preondactylus", zouden nog relatief lange benen en korte armen gehad hebben en daarbij een oorspronkelijke, vrij hoge, schedelvorm. Een meer afgeleide bouw met krachtiger vleugels, zouden de overige pterosauriërs ontwikkeld hebben, samen de klade Macronychoptera vormend. Een aftakking daarvan, de Dimorphodontidae, behield de krachtige achterpoten maar de grootste tak, de Caelidracones, kreeg zwakkere benen. Die groep splitste zich weer in de Anurognathidae, die de oorspronkelijke bolle schedel behielden, en de Lonchognatha die een platte, lange schedel ontwikkelden. Die laatste groep splitste zich vervolgens in de Campylognathoididae en de Breviquartossa, die zich onderscheidden door meer subtiele schedel- en vleugelkenmerken. Al die groepen moeten dus al in het Norien aanwezig geweest zijn.
De Pterodactyloidea.
Gedurende de loop van het Jura laten die eerst verborgen afstammingslijnen ons bekende fossiele resten achter; de pterosauriërs veranderen daarbij niet sterk van bouw. Het aantal ontdekte fossielen is overigens gering, onvoldoende om een goed beeld te krijgen van de ontwikkelingen. Uit het eind van het Jura echter zijn enkele rijke vindplaatsen bekend die als het ware een venster op hun evolutiegeschiedenis openen. Dan blijkt dat zich een groep heeft ontwikkeld met een sterk afwijkend "Bauplan": de Pterodactyloidea. Terwijl eerdere pterosauriërs op vier poten zich vrijwel plat op de grond moeten hebben voortbewogen, met de vleugels ten dele gespreid, hadden de Pterodactyloidea op de armen steunend een sterk opgerichte houding, die mede mogelijk gemaakt werd doordat een veel groter deel van de vleugellengte gevormd werd door de middenhandsbeenderen, bij deze groep soms langer dan het opperarmbeen en onderarm samen. Aan deze houding was ook de stand van de kop aangepast die niet meer in het verlengde van een horizontaal gehouden nek lag maar haaks op de nu meer verticale nek stond. De staart, vroeger lang en een vluchtstabilisator vormend, is sterk gereduceerd en hetzelfde geldt voor de vijfde tenen die eerst een vlieghuid ondersteunden maar nu vrijwel verdwenen zijn. Wat de functionele verklaring kan zijn voor dit complex van veranderingen is nog erg onzeker. De traditionele interpretatie is dat ze hebben geleid tot een grotere wendbaarheid in de vlucht; de laatste tijd wordt de oorzaak eerder gezocht in een verbeterd loopvermogen om voedselbronnen op de grond te exploiteren, gecombineerd met een krachtiger afzet om sneller het luchtruim te kunnen kiezen en zo aan de op die grond voorkomende roofdieren te kunnen ontsnappen — de snelle en actieve Theropoda vormden een groot gevaar. Deze hypothese wordt ondersteund door het gegeven dat de twee deelgroepen van de Pterodactyloidea die uit het Jura teruggevonden zijn, de Dsungaripteroidea en de Ctenochasmatoidea, vormen hebben voortgebracht die door aanpassingen aan de tanden sterk gespecialiseerd waren in het voeden op de grond, door respectievelijk het kraken van schelpdieren en het filteren van kreeftjes uit het water.
Wat de afkomst van de Pterodactyloidea is, blijft nog onzeker. Volgens Unwin hebben ze zich binnen de Breviquartossa afgesplitst van de Rhamphorhynchidae, een in vorm wat meer ouderwetse groep die aan het eind van het Jura ook vele soorten telde. Hij sluit echter niet uit dat ze van de Anurognathidae een zustergroep zijn. Tijdens de eenentwintigste eeuw zijn vormen ontdekt die nog dichter bij de Pterodactyloidea in bouw staan, zoals "Darwinopterus", en men deze verenigd worden in de klade Monofenestrata. In het verleden is weleens een poging gedaan die afkomst ook ruimtelijk te begrenzen door aan te nemen dat de Pterodactyloidea uit Europa zouden stammen en pas zich pas later naar andere continenten verbreid zouden hebben, maar ons gebrek aan kennis maakt het onmogelijk dit soort hypothesen serieus te onderbouwen. De mobiliteit van de pterosauriërs en de geringere afstand tussen de continenten in het Mesozoïcum staan ons niet toe hun in geologisch opzicht razendsnelle migraties te volgen. Ze kwamen ongetwijfeld op alle werelddelen voor en ook van een beperking tot lagere breedtegraden, zoals wel geopperd, bleek geen sprake.
In 1901 verdeelde Felix Plieninger, in een van de eerste pogingen hun interne relaties vast te stellen die nu nog gebruikte namen opleverde, de hele Pterosauria in twee onderorden: de Pterodactyloidea werden tegenover een "Rhamphorhynchoidea" gesteld, in welk laatste taxon alle "primitieve" vormen werden verenigd. Dat de Pterodactyloidea niet de zustergroep van de Rhamphorhynchoidea vormen maar ervan afstammen, zou de Rhamphorhynchoidea echter parafyletisch maken: een groep die niet alle afstammelingen bevat. Dit soort begrippen is tegenwoordig in onbruik geraakt en dit geval laat al een reden zien waarom: de omvattende groep heeft dezelfde rang als de evolutionair gezien ingesloten groep.
In het late Jura moeten zich nog twee andere deelgroepen binnen de Pterodactyloidea afgesplitst hebben: de Ornithocheiroidea, misschien wel de meest basale deelgroep, en de Azhdarchoidea. Beide zijn ons pas bekend door resten uit het vroege Krijt. Ze zouden, hoewel vermoedelijk niet nauw verwant, allebei tandeloze vormen voortbrengen en aan het eind van die periode ook ware reuzen met een spanwijdte van over de tien meter; de verbeterde mobiliteit van de Pterodactyloidea, vooral wat betreft afzet en landing, maakte kennelijk een veel grotere omvang mogelijk.
Stamboom.
Over de onderlinge relaties van al deze groepen Pterosauria bestaat nog veel onzekerheid. Het is mogelijk het merendeel van de bekende en valide geslachten in een eenvoudige lijst onder te brengen die enigszins geordend is volgens een traditionele indeling langs onderorden, superfamilies, families en onderfamilies (naar Unwin (2005)):
Zo een lijst geeft echter nog geen echte stamboom. Om niet ieder contact met de werkelijkheid te verliezen zijn er daarvan wel elementen ingevoegd: de "basale vormen" die niet bij een familie ingedeeld zijn en zelfs een verwijzing naar de klade Neoazhdarchia. Maar de verwantschap van de Pterodactyloidea is misleidend weergegeven omdat niet duidelijk wordt dat de directe zustergroep binnen de onnatuurlijke groep "Rhamphorhynchoidea" gezocht moet worden. Om een structuur te krijgen die de volle verwantschappen weergeeft en direct aansluit bij de resultaten van wetenschappelijk onderzoek, kunnen we een cladogram gebruiken zoals dit van Unwin:
Dit cladogram geeft echter slechts een van de vele cladistische analyses weer die de afgelopen jaren gedaan zijn. De eerste aangaande de interne verwantschappen van pterosauriërs werd in 1986 door Stafford C.B. Howse gepubliceerd.
Bloei en uitsterven.
In het vroege Krijt maakten de pterosauriërs hun bloeiperiode door; de meerderheid van de ons bekende vormen komt uit dit tijdperk en hun bouw toont dan de grootste diversiteit. Het gaat dan om veel soorten Pterodactyloidea maar wellicht ook basalere soorten; de Anurognathidae en de Rhamphorhynchidae stierven misschien niet aan het eind van het Jura uit, zoals lange tijd gedacht werd. Wel is het zo dat de aantallen van die laatste groepen kennelijk afnamen. Misschien kwam dat door concurrentie met de Pterodactyloidea, maar het is ook mogelijk dat ze door een andere groep verdrongen werden, als voorbode van de neergang van alle Pterosauria: de vogels. De "oervogel" "Archaeopteryx" bewijst dat al in het late Jura de dinosauriërs vliegende vormen hadden voortgebracht. Als die een levenswijze hadden als boombewoner en insecteneter, moeten ze directe concurrenten geweest zijn voor de niches die veel pterosauriërs tot dan toe bezet hadden. De snelle diversificatie van de vogels in het Onder-Krijt vormt dus een plausibele verklaring voor althans een deel van de neergang van de basale vormen. In het Boven-Krijt worden die niet meer aangetroffen en helemaal op het eind van de periode, tegen het Maastrichtien, lijken er alleen nog maar grote tot reusachtige pterosauriërs over te zijn uit de Azhdarchidae en de Pteranodontia. 
Dat er misschien nog maar twee deelgroepen bestonden, zegt op zichzelf niet zoveel — dat basale deelgroepen verdwijnen en vervangen worden door hun zustergroepen is een normaal proces, zonder noodzakelijke gevolgen voor de soortenrijkdom van de grotere groep als geheel — maar wel dat die maar een geringe variatie in levenswijze hadden. Vogels hadden toen ook viseters en watervogels voortgebracht en dit suggereert dat die de kleinere tegenhangers onder de Pterodactyloidea hebben doen uitsterven. Het wegvallen daarvan kan zeer wel het uitsterven van de hele Pterosauria veroorzaakt hebben want grotere soorten zijn veel sterker uitstervingsgevoelig doordat hun voortplanting trager verloopt (het kost meer tijd voordat individuen geslachtsrijp worden) en hun populaties kleiner zijn. Ze zijn daarom slechter in staat zich te herstellen van een terugval in aantallen. Dit zou bijzonder relevant hebben kunnen worden toen er zich 66 miljoen jaar geleden aan het eind van het Krijt, de Krijt-Paleogeengrens, een massa-extinctie voordeed, wellicht als gevolg van een meteorietinslag. Bij deze catastrofe die de meeste grote diersoorten doodde, zouden de kwetsbare reusachtige pterosauriërs zeker tot uitsterven gedoemd zijn.
Het bovenstaande scenario is echter verre van zeker. Onze kennis van de pterosauriërevolutie is zo beperkt dat het heel goed mogelijk is dat het geleidelijk verdwijnen van de kleinere soorten een illusie is, veroorzaakt door toevallige variaties in conserveringsomstandigheden. Ook is het niet duidelijk waarin de vogels eigenlijk een selectievoordeel hadden ten opzichte van de pterosauriërs. De hun vroeger wel toegeschreven superioriteit in vliegvermogen, stofwisseling en intelligentie bleek na beter onderzoek niet te hebben bestaan. Een poging dit probleem te kwantificeren had als uitkomst dat het effect toch reëel was aangezien anders ook slechte conserveringsomstandigheden meer fossielen hadden moeten opleveren, maar dat vogels de pterosauriërs niet zozeer verdrongen maar beter waren in het opvullen van de niches nadat een kleinere algemene uitstervingsgolf aan het einde van het Onder-Krijt het aantal soorten had verminderd. Mochten de pterosauriërs echter in feite een grote vormenrijkdom genoten hebben tot aan het eind van het Krijt, dan hebben ze grote pech gehad want de gehele groep, groot of klein, lijkt hoe dan ook door de catastrofe te zijn uitgeroeid: pterosauriërs uit het Paleogeen zijn niet bekend. Van de soorten die tot dat moment geëvolueerd waren, zijn er tot 2020 189 ontdekt uit een geschat totaal van 807 die resten hebben achtergelaten. Als het scenario van een geleidelijke neergang door concurrentie met de vogels het juiste is, zal hun totaal minstens op enkele duizenden gelegen hebben. Bleef de diversiteit tot het eind behouden, dan lag het nog enkele malen hoger. Er zijn echter geen duidelijke aanwijzingen voor een massale radiatie van erg kleine vormen, zoals die bij de zangvogels vele tienduizenden soorten heeft opgeleverd.
Ontdekkingsgeschiedenis.
Een schokkend fossiel: "Pterodactylus".
Er is wel beweerd dat oude legenden over draken geïnspireerd zouden kunnen zijn geweest door vondsten van pterosauriërfossielen. Maar hoewel pterosauriërs wel iets van een draak weg hebben, zeker de tweevoetige verbeeldingen daarvan die populair waren tijdens de Middeleeuwen, zijn hun fossielen zo zeldzaam dat het hoogst onwaarschijnlijk is dat er enig oorzakelijk verband bestaat.
De wereld werd zich in 1784 met een schok van het bestaan van pterosauriërs bewust, toen Cosimo Alessandro Collini, conservator van het naturaliënkabinet van keurvorst Karel Theodoor van Beieren, een artikel publiceerde over een uiterst wonderlijk fossiel waarop hij de hand had weten te leggen. Het was een plaat fijnkorrelige kalksteen afkomstig van een groeve bij Eichstätt en toonde in uitstekende conservering het bijna volledige skelet van een op het oog volstrekt uniek dier.
Deze situatie stelde Collini voor een lastig probleem. Hij was een overgangsfiguur die vanuit zijn aanstelling nog fungeerde als een vroegmoderne geleerde die het puur te doen had moeten zijn om de (in dit geval zeer aanzienlijke) curiositeitswaarde — een eigenschap die nog in de zeventiende eeuw volledig serieus genomen werd. Aan de andere kant was hij, levende in de achttiende eeuw en ex-secretaris van Voltaire, een kind van de Verlichting, die zeer afwijzend stond tegenover alles wat "onverklaarbaar" leek. Het hele onderzoek naar fossielen, inclusief de fantasierijke interpretaties die aan hun bestaan gegeven werden, werd al gezien als een dubieus soort pseudowetenschap en iedere suggestie dat er monsters bestonden, was dus helemaal uit den boze — maar dit fossiel leek precies zo'n monster. Collini, die zag dat het wezen kennelijk vleugels had — bij veronderstelde dat de verlengde vingers een membraan ondersteunden — deed dus zijn best de vondst te duiden als een vogel of vleermuis, de twee "normale" groepen vliegende gewervelden, maar moest concluderen dat zo'n oplossing gewrongen was. De enige verklaring die hem overbleef, was dat het tegen de schijn in toch geen vliegend dier betrof maar een nog onbekend type zeedier.
Voor Collini was het daarbij niet vanzelfsprekend een "uitgestorven dier", want dat begrip zelf was in die tijd nog niet gangbaar. Soorten werden gezien als eeuwig en onveranderlijk en dat er een zou verdwijnen leek in strijd met de kosmische wereldorde of men die nu religieus of meer naturalistisch wilde interpreteren. Juist voor de toenmalige rationalistische natuurwetenschapper vergde het een enorme denkstap te aanvaarden dat onze huidige alledaagse werkelijkheid voorafgegaan was door een eerdere wereld van ontzaglijke ouderdom en bevolkt door "voorwereldlijke" wezens die nog het meest weg hadden van fabeldieren. Onder invloed van enkele zeer overtuigende fossielen, waarvan dat van de pterosauriër het meest aansprekend was, vond in de generatie daarna toch een dergelijke omslag in het denken, ofwel paradigmaverschuiving, plaats. Belangrijkste vertegenwoordiger van die verandering was de Duits/Franse vergelijkend anatoom Georges Cuvier die het catastrofisme voorstond, de radicale leer dat de aarde tijdens haar lange geschiedenis met tussenpozen geheel of per continent verwoest was om dan weer door een scheppende macht bevolkt te worden. Over het meest exemplarische bewijs voor die leer, moest hij natuurlijk ook een oordeel geven. Cuvier zou later de reputatie krijgen op basis van een enkel botje een dier te kunnen determineren en met de vrijwel complete vondst van Collini had hij helemaal geen moeite: al in 1801 toonde hij in een korte samenvatting aan dat het evident een vliegend reptiel betrof; het cilindervormige "os quadratum" was daarvoor al genoeg bewijs. In 1809 behandelde hij het fossiel in meer detail; hij verwierp hierbij de theorie van Johann Friedrich Blumenbach dat het toch gewoon een watervogel was en benoemde een geslacht voor het dier: "Ptéro-Dactyle" ofwel "Vleugel-Vinger".
In 1809 had Cuvier het oorspronkelijke fossiel niet kunnen lokaliseren en had zich moeten baseren op, onder andere, een zeer exacte kopergravure die Collini in 1784 had laten vervaardigen door de beroemde graveur Egid Verhelst II, die daarmee 's-werelds eerste pterosauriërillustrator werd. Cuvier vreesde al dat het door het geweld van de napoleontische oorlogen verloren gegaan was maar in feite was het in München achtergehouden door Samuel Thomas von Soemmerring die er zelf een studie aan wilde wijden. Het resultaat daarvan bracht hij op 27 december 1810 naar buiten in een lezing, die hij in 1812 publiceerde. Von Soemmerring gaf een eigen naam aan het dier: "Ornithocephalus antiquus", de eerste binominale naam van een pterosauriër. Hij erkende dat het een voorwereldlijk dier betrof maar wilde het geen reptiel noemen. Het was volgens hem zowel een zoogdier, een vleermuis, als een tussenvorm tussen de zoogdieren en de vogels. Deze naar huidige begrippen tegenstrijdige constatering wordt begrijpelijker als we bedenken dat Von Soemmerring een "tussenvorm" niet opvatte als een dier dat in "afstamming" tussen twee groepen lag: evolutie was immers nog geen gangbaar begrip. Een tussenvorm was letterlijk iets wat een "vorm" vertegenwoordigde die tussen twee andere vormen in zat. Hij zei dus in wezen dat zijn "Ornithocephalus" qua vorm bij de zoogdieren hoorde maar van deze nog het meeste die van een vogel benaderde. Anatomisch gezien was Von Soemmerings studie weinig gelukkig: hij liet zich verwarren door de lange middenhandsbeenderen van de Pterodactyloidea en dacht dat het de onderarmen waren; de onderarmen zag hij weer aan voor de bovenarmen. Ook in de naamgeving zou hij goeddeels falen: hoewel de soortaanduiding gehandhaafd zou blijven, kreeg het geslacht door een aanpassing door Cuvier, in 1819 gepubliceerd door Lorenz Oken, de gangbare naam "Pterodactylus". Daarnaast diende Cuvier hem inhoudelijk van repliek: nog in 1812 toonde hij omstandig de fouten van Von Soemmering aan. Daarbij gaf hij ook aan hoe hij de levenswijze van de vliegende reptielen zag. Ze zouden op hun achterpoten gelopen hebben, geleefd hebben van insecten en hun drie handklauwen gebruikt hebben om 's nachts in de bomen te hangen.
De Pterosauria krijgen hun naam.
Von Soemmerring slaagde er echter wel in de meeste Duitse geleerden ervan te overtuigen dat het dier een zoogdier was. Toen Kaup in 1834 een orde Pterosauria benoemde, als deel van de Amphibia (toen gezien als zowel de amfibieën als reptielen omvattend), was hij in zijn land een relatieve uitzondering. Dat "sauria", tegenwoordig gebruikt voor de hagedissen alleen en inderdaad afgeleid van het Klassiek Griekse "saura" of "sauros", "hagedis", werd toen namelijk voor bijna alle uitgestorven reptielgroepen gebruikt en hij maakte zo een duidelijke keuze tegen Von Soemmerring door ze "Vleugelsauriërs" te noemen. Dat woord vond eerst dan ook geen algemene ingang hoewel het later wel overgenomen zou worden door de invloedrijke Richard Owen; zelfs degenen die het eens waren met de identificatie als reptielen gebruikten meestal de term Ornithosauria ("Vogelsauriërs") die prins Bonaparte in 1838 had bedacht. Grote verwarring bleef daarbij bestaan over de precieze aard van de groep: in 1830 bracht Johann Georg Wagler ze samen met de ichthyosauriërs en de plesiosauriërs onder in de klasse der Gryphi als zeedier; hij meende dat de vingers enorme vinnen ondersteunden. En nog in 1843 dacht de Brit Edward Newman dat het vliegende buideldieren waren.
Gezien al die onzekerheid noemde men ze meestal maar gewoon "pterodactylen" en "pterodactyles" is in de Engelstalige landen tot op de dag van vandaag als informele term gebruikelijker gebleven dan "pterosaurs" (of het correcter afgeleide "pterosaurians"). Die gewoonte lag des te meer voor de hand omdat "Pterodactylus" lange tijd het enige benoemde geslacht bleef waaraan alle verdere vondsten werden toegewezen. In 1817 had Von Soemmering een tweede fossiel beschreven als "P. brevirostris", waarvan we nu weten dat het een jonge "Pterodactylus antiquus" betreft. In 1829 werd de eerste pterosauriër uit Engeland en het vroege Jura, in december 1828 gevonden door de beroemde fossielenverzamelaarster Mary Anning, benoemd door William Buckland: "Dimorphodon", als "P. macronyx". In 1830 benoemde Carl Theodori "Dorygnathus" als "P. banthensis". In 1831 beschreef Georg Augustus Goldfuss "Scaphognathus" (als "P. crassirostris"); hij meende op het fossiel zelfs sporen van pluimen of haren gezien te hebben. In 1846 benoemde John Scott Bowerbank de toen grootste bekende pterosauriër "Lonchodectes" als "P. giganteus". Nog in 1856 zag Friedrich August Quenstedt wat we sinds 1928 kennen als "Campylognathoides" als een "P. liassicus", nadat hij een jaar eerder "Cycnorhamphus" als "P. suevicus" beschreven had. Dat was toen echter al wat ouderwets geworden want in 1846 had de "Vader van de Duitse paleontologie" Christian Erich Hermann von Meyer een tweede genus benoemd: "Rhamphorhynchus", een hernoeming van Georg Graf zu Münsters "P. longicaudus" uit 1839. En eigenlijk had Von Meyer, zonder het te weten, al in 1833 een tweede geslacht een naam gegeven: "Gnathosaurus", maar daarvan zou pas in 1951 duidelijk worden dat het een pterosauriër betrof. Zijn vierde genus zou in 1852 komen: "Ctenochasma". In een grote monografie uit 1859-1860, "Die Reptilien aus dem lithographischen Schiefer des Jura in Deutschland und Frankreich" (welk boek met prachtige lithografieën was geïllustreerd, die met dezelfde kalksteen gedrukt waren die ook de beste fossielen had opgeleverd) waagde hij zich ook aan een eerste indeling van de pterosauriërs die echter al snel door de ontwikkelingen in de wetenschap achterhaald zou worden; zijn onderscheid tussen vormen met lange en korte staarten bleef echter nuttig. Von Meyer liet ook in zijn land het inzicht doordringen dat pterosauriërs reptielen waren.
Nieuwe inzichten en vondsten.
Vanaf 1859 veroorzaakte Charles Darwins "Origin of Species" een revolutie in de biologie. De relaties tussen verschillende diergroepen werden daarna meestal geduid als een echte evolutionaire verwantschap, niet meer als een enkele overeenkomst in vorm alleen. Niet iedereen werd echter Darwinist. In Engeland wilde Richard Owen nog wel toegeven dat er wat variaties mogelijk waren op een bepaald bouwschema of archetype maar dat dieren radicaal van morfologie zouden kunnen veranderen, ontkende hij: pterosauriërs bijvoorbeeld zouden altijd koudbloedige reptielen geweest zijn en ook gebleven. Dat was nu juist wat de meest enthousiaste evolutionisten wilden ontkennen. St. George Jackson Mivart, eerst een van de felste voorvechters van de nieuwe leer, zag ze als een prachtige illustratie hoe de evolutie alle kaders kon doorbreken: hij meende dat ze de voorouders van de vogels waren. Mivart, zelf geen expert op dit gebied, werd daarin bijgevallen door Harry Govier Seeley, die zich zou specialiseren in dit onderwerp. In 1864 benoemde hij ze als een onderklasse Saurornia om de relatie met vogels uit te drukken en stelde dat ze warmbloedig waren. In 1870 publiceerde hij het eerste boek dat helemaal aan pterosauriërs gewijd was: "Ornithosauria", waarvan de titel al aangeeft dat hij nu Bonapartes term overgenomen had. Hoewel Seeley later met veel tegenzin zou toegeven dat de vogels toch niet van de pterosauriërs afstammen, bleef hij de laatsten zijn leven lang als hun nauwe verwanten zien, en die van de dinosauriërs en krokodillen. In 1901 publiceerde hij het eerste populair-wetenschappelijke boek ter wereld over pterosauriërs: "Dragons of the Air". Toen dat in 1967 herdrukt werd, was het nog steeds het enige in zijn soort. Seeley schetst hierin een beeld van de pterosauriërs dat nogal afwijkt van het typische moderne reptiel: niet alleen waren ze warmbloedig maar dus, ter isolatie, ook met haren bedekt en ze konden op twee poten rennend opstijgen.
Naast die theorievorming werden er ook weer nieuwe soorten gevonden. Seeley zelf benoemde in 1869 al "Ornithocheirus", waarvan we nu weten dat het wellicht een van de grootste soorten omvat met een spanwijdte van tegen de tien meter. In die tijd was dat nog onbekend en daarom maakte in 1870 de eerste vondst uit Amerika grote indruk waar Othniel Charles Marsh in het kalkgesteente van Kansas grote skeletten opgroef die hij in 1872 beschreef als "Pterodactylus ingens" en "P. occidentalis" en in 1876 hernoemde tot "Pteranodon"; de fossielen wezen op een spanwijdte van acht meter. In hetzelfde jaar beschreef hij "Nyctosaurus". Ondertussen had Owen in 1874 "Coloborhynchus" benoemd.
In 1882 werd er wat meer bekend over het uiterlijk van de pterosauriërs omdat toen zowel Marsh als Karl Alfred Zittel ieder een artikel publiceerden over een fossiel dat een afdruk toonde van het vleugelmembraan van "Rhamphorhynchus". Opmerkelijk genoeg leidde Marsh uit zijn fossiel (in 1873 in Duitsland opgedolven en door hem voor $1000 aangekocht) af dat het membraan aan de enkels verbonden was, terwijl het toch net als Zittels vondst een zeer smalle vleugel toonde. Beiden verschilden van mening over de vraag of de vlieghuid ook aan de staart vastzat, zoals Marsh in navolging van Owen had aangenomen. Seeley koos in de controverse voor een model met vleugels die aan het middel vastzaten. Het fossiel van Marsh had ook een vaantje aan het achtereind van de staart. Marsh reconstrueerde dat asymmetrisch als een richtingsroer maar later werd het weer als een horizontaal hoogteroer gezien. In 1888 werd door Edward Newton het natuurlijk afgietsel van het brein van "Parapsicephalus" beschreven, dat toonde dat pterosauriërs vrij grote hersenen hadden.
Het onderzoek valt stil.
Al tegen het eind van de negentiende eeuw begon het onderzoek naar pterosauriërs te stagneren. Na 1876 werden er lange tijd geen namen gebaseerd op nieuwe vondsten toegevoegd aan het op dat moment bereikte totaal van veertien geslachten die nu nog als valide beschouwd worden, hoewel sommige al eerder bekende fossielen een nieuwe naam kregen. "Nyctosaurus" was de laatste van zijn eeuw en tot 1964 werden er maar twee echt nieuwe ontdekkingen beschreven: "Anurognathus" in 1923 en "Batrachognathus" in 1948. Sommige van de redenen voor deze stilstand waren heel specifiek zoals een gebrek aan goede en nog niet onderzochte vindplaatsen. Ook speelde een rol dat Seeley eigenlijk de enige specialist was op dit gebied; voor de andere wetenschappers vormde het maar een onbelangrijk deel van hun werkzaamheden. Hierdoor kwam geen institutionalisering tot stand; er was nergens een "leerstoel pterosauriërs" die de continuïteit van het onderzoek had kunnen garanderen.
Maar er was ook een meer algemene oorzaak: in de loop van de twintigste eeuw veranderde de hele paleontologie van karakter. Het nieuwe van de ontdekkingen was er af en men raakte, in plaats van de zoveelste soort te willen vinden, meer gericht op het leggen van grote verbanden zoals het assisteren van de geologie door het dateren en ordenen van aardlagen. De pterosauriërs waren door hun zeldzaamheid echter niet geschikt als gidsfossiel. Ook bleek de aanvankelijke werking van de evolutietheorie, dat door het aannemen van een afstammingsrelatie de bestaande denkbeelden over strikt afgegrensde diergroepen werden doorbroken, niet lang te duren: al snel keerde men terug naar de oude absolute concepten maar nu vermomd als een ordening binnen een evolutionaire vooruitgang. Het hele dierenrijk werd weer gerangschikt van laag naar hoog; op die ladder werden de pterosauriërs als "reptielen" geplaatst en Seeley's theorie dat ze warmbloedig en behaard waren, werd naar het rijk der fabelen verwezen. Als reptiel waren ze immers koudbloedig en geschubd. Door hun lage stofwisseling zouden ze niet echt hebben kunnen vliegen en de bouw van hun vleugels zou daarom primitief en inefficiënt geweest zijn. In het meest gebruikte paleontologische standaardwerk van het midden van de twintigste eeuw, "Vertebrate Paleontology" van Alfred Roemer, werd beweerd dat pterosauriërs hun vlieghuiden niet op spanning hadden kunnen houden; ze misten daarin immers de extra ondersteunende vingers die vleermuizen bezitten. Tijdens de neerwaartse slag zou het membraan zijn gaan wapperen waardoor er geen opwaartse kracht opgewekt zou kunnen worden en bij de vleugelopslag zou het vleugelprofiel zelfs helemaal omgeslagen zijn. De pterosauriërs waren zo gedoemd tot een neerwaartse glijvlucht die hoogstens door thermiek wat verlengd werd. De voortbeweging op het land zou al even onbeholpen geweest zijn. Met moeite zouden de beesten langzaam weer in een boom of op een klif geklauterd zijn om weer even door de lucht te kunnen glijden. Slechts een enkele keer per dag hadden ze ondertussen een insect of vis weten buit te maken — maar als koudbloedige dieren was hun energiebehoefte toch al niet groot. De pterosauriërs leefden ook in het "Tijdperk der Reptielen" en dat werd gezien als een tussenfase in de evolutiegeschiedenis waarin een gunstig warm klimaat achtergebleven groepen nog wat respijt bood voordat ze zouden worden vervangen door geavanceerde vormen. Bij veel van die groepen, zoals de dinosauriërs en de zeereptielen, was het overigens wat raadselachtig waardoor ze eigenlijk waren uitgestorven — de zoogdieren zouden immers pas na hun heengaan tot bloei komen — maar de pterosauriërs vormden daarop een gelukkige uitzondering: het leek zonneklaar dat ze door de vogels waren weggeconcurreerd.
Onderzoek dat niet in dit beeld paste, werd genegeerd, zoals de conclusie van Ferdinand Broili uit 1927 dat microscopisch onderzoek duidelijk haarzakjes in de huid liet zien en het oordeel van paleoneurologe Tilly Edinger uit hetzelfde jaar dat de hersenen van pterosauriërs meer leken op die van vogels dan reptielen. Wel werd een studie veel geciteerd die het vermogen tot een echte slagvlucht in twijfel trok. Al eind negentiende eeuw waren de luchtvaartpioniers die zweefvliegtuigen probeerden te ontwikkelen geïnspireerd geraakt door "Pteranodon". In 1914 verscheen een analyse van het vliegvermogen van dit dier van de hand van Ernest Hanbury Hankin en David Meredith Seares Watson die het afschilderde als een pure zwever.
De pterosauriërrenaissance.
In het begin van de jaren zeventig leefde de belangstelling voor pterosauriërs weer op; de paleontoloog Robert Bakker beschreef dit als een "pterosauriërrenaissance". De pterosauriërs voeren mee in het kielzog van de "dinosauriërrenaissance" waarvan dezelfde Bakker de naamgever en medeoorzaak was. Bij de dinosauriërs had "Deinonychus" al bewezen dat deze groep veel geavanceerder was dan eerst gedacht, en ook de pterosauriërs kenden in 1971 een spectaculaire vondst die hun hele imago verbeterde: "Sordes pilosus", waarvan het fossiel onweerlegbaar aantoonde dat de pterosauriërs behaard waren. Toch kwam hierna niet onmiddellijk van wetenschappelijke zijde een krachtige theorievorming op gang. Het was in 1975 wetenschapshistoricus Adrian Desmond die in een populair-wetenschappelijk boek over de theorieën van Bakker, "The hot-blooded dinosaurs", ook een hoofdstuk aan de pterosauriërs wijdde, waarin voor het eerst op samenhangende wijze uiteengezet werd waarom ze vermoedelijk warmbloedig waren. Desmond maakte zich daarbij niet helemaal los van de oude denkbeelden: hij zag de grote soorten als zwevers die afhankelijk waren van een stabiel klimaat en zo hulpeloos op de grond dat het een raadsel was hoe ze daar zouden hebben kunnen overleven.
Enkele jaren later besloot Kevian Padian de "Bakker" van de pterosauriërs te worden: in publicaties in 1979, 1980, 1983 en 1987 verkondigde hij dat pterosauriërs ten onrechte nog steeds geïnterpreteerd werden binnen het verouderde "vleermuismodel" van Von Soemmerring en dat een objectieve analyse aantoonde dat ze niet alleen warmbloedig en behaard waren maar ook een smalle vleugel hadden die niet aan de enkels vastzat, wat de achterpoten bevrijdde voor hun werkelijke rol: er hard op te lopen als teenganger. Pterosauriërs zouden dus gerend hebben als vogels en dat was ook niet zo vreemd omdat ze binnen de Ornithodira ten nauwste aan dinosauriërs verwant zouden zijn geweest.
Padians "Terug naar Seeley"-beweging vond echter geen algemene bijval. Ondertussen waren meer paleontologen zich in het onderwerp gaan specialiseren en die dachten er vaak anders over. De meest invloedrijke daarvan was de Duitser Peter Wellnhofer die in 1978 het eerste standaardwerk over pterosauriërs had laten verschijnen. Hij vond dat pterosauriërs zich op (platte) voeten en vleugels hadden voortbewogen. Ook over het "smalle" vleugelmodel en de "ornithodira-hypothese" ontstonden in de jaren negentig controverses die nog steeds voortduren. Wel veranderde de letterlijke beeldvorming van de pterosauriërs sterk door de illustraties van Gregory S. Paul, die exact de vorm van het skelet volgden en, behalve natuurlijk de vacht, ook de spiergroepen lieten zien.
Al die nieuwe theorieën konden getoetst worden aan een groot aantal nieuwe vondsten. De ontdekking van zeer productieve vindplaatsen, waarvan de belangrijkste de Santanaformatie in Brazilië en de formaties in Liaoning in China zijn, leidde tot een verveelvoudiging van de bekende soorten, waaronder de eerste uit het Trias. Nadat er slechts twee geslachten waren beschreven in de jaren zestig, kwam er vanaf 1970 een constante stroom op gang: tien in de jaren zeventig, twaalf in de jaren tachtig en negen in de jaren negentig. Daarna vond er zelfs een ware explosie van vondsten plaats, waarvan de groei nog niet afgevlakt is: vanaf het jaar 2000 tot midden 2009 zijn 43 geslachten benoemd. Daarna versnelde het tempo zelfs nog tot 73 tussen 2009 en 2019. Dat betekent dat van de kleine tweehonderd geslachten het merendeel niet de tijd heeft gehad om bij een ruimer publiek bekend te raken. Er zijn maar een paar populair-wetenschappelijke boeken over het onderwerp verschenen en in de algemenere populaire werken over paleontologie worden steeds dezelfde "klassieke" soorten getoond die we al uit de negentiende eeuw kennen. Een uitzondering vormt "Quetzalcoatlus" die als "grootste vliegende dier uit de geschiedenis" wordt opgevoerd.
Overigens is ook het aantal technisch-wetenschappelijke boeken over de pterosauriërs gering. Een recent standaardwerk dat alle soorten systematisch behandelt, ontbreekt bijvoorbeeld — een situatie die zich trouwens bij de meeste diergroepen voordoet. Wel worden er meer studies verricht naar de biomechanica van de pterosauriërs die gebruikmaken van computersimulaties die recente inzichten in de aerodynamica toepassen. Ook maakt men sinds begin jaren tachtig vliegende mechanische modellen op ware grootte om die inzichten te toetsen. Het onderzoek naar de groep is zo nog volop in beweging — van de 1828 in 2017 getelde publicaties over pterosauriërs was de helft na 1990 verschenen — en opgravingen worden, nu dergelijke vondsten veel positieve publiciteit opleveren, ook iets ruimer ondersteund door de overheden, hoewel het wereldtotaal de één miljoen dollar per jaar niet overstijgt.
Moderne inzichten over de bouw en levenswijze van de pterosauriërs.
De pterosauriërrenaissance heeft vele verbeterde inzichten opgeleverd over de bouw en levenswijze van de pterosauriërs, die aanzienlijk afwijken van hoe nog vrij kort geleden over de groep gedacht werd. Informatie in werken voor 1978 geschreven, populair-wetenschappelijk of wetenschappelijk, is daarmee sterk verouderd geraakt. Veel vraagstukken zijn echter ook tegenwoordig nog niet opgelost; over het geheel genomen toont onze kennis grote hiaten.
Kennisbronnen.
Het grootste obstakel voor het begrijpen van de pterosauriërs vormt het feit dat ze er niet meer zijn: hun uitsterven heeft ons beroofd van een goed primair interpretatiemodel. Ook de populaire methode van het "phylogenetic bracketing": het in beginsel als algemeen aanwezig voor een groep aannemen van een eigenschap omdat zij zowel voorkomt bij een afstammeling als bij de nauwste verwant in een zijtak, kan hierom meestal niet worden toegepast — nog afgezien van het probleem dat de identiteit van de nauwste verwanten omstreden is. De onzekerheid over de afkomst van de groep, gecombineerd met haar hoge specialisatie, maakt het erg riskant parallellen te trekken met andere groepen. De hele geschiedenis van het pterosauriëronderzoek staat in het teken van een speurtocht naar een fundamenteel referentiekader voor de pterosauriërs, maar dan buiten de groep zelf: de vogel, de vleermuis of "het reptiel". De laatste tijd is duidelijker geworden dat pterosauriërs unieke wezens waren met heel eigen oplossingen voor het probleem van het overleven en dat we die alleen kunnen begrijpen door hun fossielen zo veel mogelijk voor zichzelf te laten spreken.
Afgezien van kleine botfragmenten waarvan er tienduizenden verzameld zijn, vooral uit de Cambridge Greensand, zijn fossielen van pterosauriërs tamelijk zeldzaam: tot nu toe zijn er minder dan drieduizend van gevonden, daarvan slechts enkele honderden complete skeletten. Er is wel gezegd dat ze allemaal in de opbergkasten van een enkel kantoortje van een paleontoloog zouden passen. De reden voor die zeldzaamheid ligt in de slechte conservering die veroorzaakt wordt door hun zeer holle botten. De kans dat een pterosauriërskelet intact fossiliseert, is daarom uiterst gering. Slechts bij zeer gunstige omstandigheden zoals snelle sedimentatie of het vallen in zuurstofloos water, zal zo nu en dan een redelijk compleet dier bewaard blijven. Deze omstandigheden doen zich meestal voor bij kustgebieden of meren. Zo een vindplaats met veel meer en betere fossielen noemen we een "Konservat-Lagerstätte". Van alle verzamelde pterosauriërfossielen komt 40% uit Lagerstätten in maar één grotere formatie: de Solnhofener kalksteen in Duitsland uit het late Jura. De belangrijkste andere formaties: de Triadische kalksteen uit Noord-Italië, de Liassische leisteen uit Zuid-Duitsland, en uit het vroege Krijt de Santanaformatie in Brazilië en de Jehol-groep in China, zijn aanzienlijk minder productief. Wel veel fossielen levert de Niobrarakalksteen uit het late Krijt van Noord-Amerika op, ongeveer de helft van het totaal, maar de gemiddelde kwaliteit daarvan is aanzienlijk minder; de meerderheid van de complete skeletten is hierdoor van "Pterodactylus" en "Rhamphorhynchus" uit Duitsland.
Dit alles betekent dat de kans groot is dat we een vertekend beeld krijgen van de pterosauriërevolutie. Soorten die in bossen of op droge vlakten leefden, lieten geen fossielen achter; "zeepterosauriërs" en "waterpterosauriërs" zijn oververtegenwoordigd. En dat er nog geen echte Lagerstätten uit het late Krijt zijn gevonden, is misschien de werkelijke oorzaak van het kleine aantal bekende geslachten uit die tijd in plaats van een geleidelijk uitsterven. Aan de andere kant leidde de superieure conservering van een Lagerstätte ertoe dat van het in totaal geringe aantal fossielen wel een groot deel van zeer hoge kwaliteit is. Vrij veel fossielen laten de afdrukken of (omzettings)resten van zachte delen zien, zoals de vlieghuid of vacht. Met de moderne synchrotron-techniek kunnen chemische resten veel beter zichtbaar worden gemaakt wat uitzicht biedt op een aanzienlijke uitbreiding van onze kennis. Meestal zijn ook de betere skeletten wel erg platgedrukt; de kalksteen van de Santanaformatie heeft echter de eigenaardigheid vaak grote nodules, kalkbollen, rond fossielen af te zetten zodat ze driedimensionaal bewaard blijven.
Behalve hun lichamen laten dieren ook soms sporen, uitwerpselen (coprolieten) en eieren achter. Bij pterosauriërs is dit soort overblijfselen nog zeldzamer dan hun botten. Na lange controverses heeft de ichnologie, de sporenkunde, een bepaald zeldzaam type spoor als dat van pterosauriërs erkend en dit bevestigt een bepaalde theorie over hun voortbewegen. Het eerste spoor werd vermoedelijk beschreven in 1954. Wat betreft de oölogie of eierkunde zijn enkele nesten ontdekt. Een mogelijke coproliet werd in 2015 voor het eerst gemeld bij een exemplaar van "Rhamphorhynchus".
Het skelet.
Het skelet van pterosauriërs toont vele eigenaardigheden die uniek zijn voor de groep en door alle soorten gedeeld worden. Deze hangen voornamelijk samen met het vermogen tot vliegen. In sommige opzichten, vooral wat betreft versteviging en gewichtsbesparing, gaan de aanpassingen verder dan de vogels in 160 miljoen jaar evolutie veranderd zijn en dat gegeven is wel gebruikt als argument voor een grote ouderdom van de pterosauriërs. Aan de andere kant tonen de vogels soms extremere modificaties, vooral wat betreft de reductie van de staart en de vergroeiing van schedeldelen en het bekken. Een opvallend kenmerk van de botten van pterosauriërs is hun uiterst lichte constructie. Hoewel het overdreven is de beenwanden als "dun als papier" te omschrijven zoals vaak gebeurt, zijn ze met een typische dikte van één à drie millimeter bij de grotere soorten niet bepaald zwaargebouwd. Vaak is sprake van pneumatisering: het doortrokken zijn met luchtholten die via pneumatische foramina in verbinding staan met luchtzakken, waarlangs ook het vocht dat anders de botten zou vullen, wordt afgevoerd. De lichte buisconstructie die zo ontstaat is wel heel stevig en bijzonder efficiënt. De holle botten zijn op kritieke punten intern verstevigd door een honingraatstructuur of dunne botspanten die werken als stutten of schoren om een fataal buigmoment ("knakken") te voorkomen. De gewichtsbesparing had niet ten doel de totale beenmassa te verminderen — een pterosauriër had ongeveer evenveel bot als een ander gewerveld landdier van dezelfde grootte — maar om voor hetzelfde gewicht de doorsnede van de botten te vergroten zodat ze zwaarder belast konden worden, zowel voor het vliegen als door de hefboomwerking van een grotere schedel.
Hoewel skeletten van de pterosauriërs in het algemeen onderling niet heel veel verschillen, vertonen op sommige punten deelgroepen echter toch aanzienlijke veranderingen; een belangrijke cluster daarvan kenmerkt de Pterodactyloidea. Het skelet wordt traditioneel onderverdeeld in de schedel, een samenstelling van vele beenderen, die zeer informatief kan zijn over afkomst en levenswijze, en de delen achter de schedel, de postcrania.
Postcrania.
De romp van de pterosauriërs is sterk gespecialiseerd in het vliegen. Hij is erg kort en heeft een aerodynamische druppelvorm: de voorkant is breed en afgerond en loopt naar achteren haast spits toe zodat de ruimte voor de buikholte zeer beperkt is, de contouren waarvan exact bekend zijn omdat die van onderen begrensd wordt door (zes tot acht) buikribben of gastralia, die als huidverbeningen overigens niet tot het eigenlijke skelet behoren. De brede voorkant draagt een krachtige schoudergordel. De sleutelbeenderen ontbreken of zijn volledig vergroeid met het sternum. Het schouderblad (scapula) is groot, ligt bijna horizontaal en is van voren en onderen verbonden aan een al even stevig ravenbeksbeen (coracoïde); samen vormen ze een "os scapulocoracoideum". Op hun verbindingspunt ligt het zijwaarts, naar achteren en iets naar boven gerichte schoudergewricht, met een zadelvormig oppervlak, dat tijdens de vlucht de krachten die de vleugelslag opwekt, moet dragen. Het ravenbeksbeen voert die schuin naar achteren en beneden af naar een borstbeen (sternum) waaraan het verankerd is in een speciaal gewricht. De bevestigingspunten van beide voorste ledematen liggen niet symmetrisch naast elkaar maar achter elkaar, zodat de ravenbeksbeenderen van voren bezien een V-vormige punt vormen. Het borstbeen vormt een plaat die bij de meeste soorten van voren de volle breedte van de borstkas bedekt en via zes of zeven sternale ribben losjes aan de wervelribben verbonden is, die zelf met bovenliggende dubbele gewrichten aan hun wervels scharnieren. Het schouderblad is van boven verankerd aan de ruggengraat, elf tot achttien wervels lang (zonder sacrale wervels), waarvan bij veel soorten de voorste drie tot zeven in meer of mindere mate vergroeid zijn en zo een onbuigzaam notarium vormen. Bij de afgeleide Pterodactyloidea vormen daarin de bovenkanten van de doornuitsteeksels een doorlopende hogergelegen supraneurale plaat met zijdelingse gewrichtsfacetten voor de schouderbladen. Bij elkaar levert het een stijve constructie op, een gesloten beenring, die zonder pezen of kapsels te beschadigen de sterke en langdurige belastingen kan opvangen die het vliegen veroorzaakt en voorkomt dat daardoor de borstkas ingedrukt wordt.
Bij de vogels draagt het borstbeen over de volle lengte een erg hoge kam voor de bevestiging van krachtige borstspieren. Het borstbeen van de pterosauriërs heeft een veel lagere kam maar die loopt over in een ver naar voren uitstekende cristospina of doornkam, aan de basis waarvan de ravensbeksbeengewrichten liggen en die mede de drager is van de twee belangrijkste vliegspieren: zowel de "musculus pectoralis", de spier die de vleugel doet neerslaan, als de "musculus supracoracoideus" die de opslag bewerkstelligt. Het forse opperarmbeen, ondanks zijn korte bouw vaak het in volume grootste bot van het lichaam, is volgens de traditionele interpretatie via een pees die rond een uitsteeksel loopt aan het ravenbeksbeen dat als een katrol werkt aan de "musculus supracoracoideus" verbonden zodat die ondanks zijn onderliggende positie toch een kracht naar boven kan uitoefenen. Het bestaan van een dergelijk mechanisme is onlangs ontkend door Bennett, die denkt dat alleen de rugspieren de arm hieven. Ook de aan het schouderblad verbonden "musculus deltoideus" trekt de arm omhoog, terwijl de aan de rug verbonden "musculus latissimus dorsi" de vleugel naar achteren kan trekken. Al die vliegspieren tezamen vertegenwoordigen het merendeel van de massa van de romp.
Het opperarmbeen is via de elleboog verbonden met de twee beenderen van de onderarm: het spaakbeen en de ellepijp. Die zijn altijd langer dan de bovenarm. Het ellebooggewricht staat maar beweging toe in één vlak. Als de elleboog wordt gebogen en de vleugel ingeklapt, doet een uitsteeksel van het opperarmbeen het aan de voorzijde gelegen onderarmbeen, het spaakbeen, langs de ellepijp naar voren schuiven en dit duwt via de pols weer de middenhandsbeenderen naar achteren. Zo ontstaat er een automatisch opvouwmechanisme voor de vleugel. Overigens vindt de hoofdbeweging daarvan plaats in de vleugelvinger die vaak een boog kan maken tot 170°: de pols zelf staat maar een beperkte beweging zijwaarts toe en is op en neer nog onbeweeglijker. De twee polsbeenderen, carpalia, die aan de onderarm grenzen, zijn bij afgeleide soorten vergroeid tot een enkelvoudig syncarpale en de vier die de hand raken gereduceerd tot twee, waarvan de grootste, zelf ook een syncarpale vergroeiing van drie carpalia, het vierde middenhandsbeen ondersteunt en de kleinere voorste verbonden is aan een bot dat uniek is voor de Pterosauria: het "os pteroides", een dun stiftvormig bot dat naar de romp wijst en vermoedelijk het propatagium ondersteunde, een voorste vlieghuid die van de pols naar de nek liep. Tussen beide syncarpalia is een zekere beweging mogelijk, wat volgens sommige onderzoekers de stijfheid van de hoofdgewrichten compenseert.
Van de middenhandsbeenderen, die bij de Pterodactyloidea langer zijn dan het opperarmbeen, ontbreekt het vijfde; de drie voorste zijn smal en lang en lopen parallel, zonder te vergroeien; ze monden uit in drie korte vingers met respectievelijk één, twee en drie kootjes die eindigen in scherpe klauwen die naar binnen wijzen; de "handpalm" is naar voren gericht. Bij de Pterodactyloidea zijn deze relatief klein. Het veel zwaardere vierde middenhandsbeen draagt de vleugelvinger van vier sterk verlengde kootjes die meestal geleidelijk in grootte afnemen en het merendeel van de spanwijdte van de vleugel uitmaken. Het eerste kootje is met een enorm scharniergewricht aan zijn middenhandsbeen verbonden waarvan het cilindervormige uiteinde de "pin" vormt. Dit gewricht staat slechts een beweging in één vlak toe: het kootje kan als de vleugel zijwaarts uitgeklapt is van voren naar achteren de grootste rotatie van alle zeven vleugeldelen uitvoeren. De kootjes zijn met zadelgewrichten aan elkaar verbonden waarmee de drie uiterste juist een beweging van boven naar beneden kunnen uitvoeren; hun mate van beweeglijkheid is omstreden. Van boven bekeken is de vinger licht naar achteren gekromd — met vaak een extra gekromd uiterste kootje wat het zweefvermogen en de wendbaarheid verbetert — en van voren bezien ook bij de maximale strekking sterk naar beneden gebogen. Reconstructies die het vleugeluiteinde kaarsrecht tonen, zijn dus niet correct. Volgens de traditionele interpretatie scharniert de vleugelvinger zijwaarts ten opzichte van het vierde middenhandsbeen dat dan niet in hetzelfde vlak ligt als de andere vingers. Volgens Bennett echter is dit ten opzichte van de pols een kwartslag naar achteren om zijn as geroteerd, zodat de hele handpalm naar voren wijst en het opvouwen van de vinger overeenkomt met de normale strekking en het naar voren klappen met de buiging.
Als het dier lopend op de middenhandsbeenderen steunt, bevindt de onderarm zich in een toestand van supinatie: het spaakbeen is zo rond de ellepijp gedraaid dat de "handpalmen" naar binnen gekeerd zijn en de vleugelvinger tegen de achterkant van de onderarm opgeklapt is en de drie uiterste kootjes over de rug naar binnen krommen. De drie kleinere klauwen rusten dan zijwaarts schuin naar achteren op de grond, niet naar voren gericht zoals vele illustraties foutief tonen. Pronatie, het naar achteren draaien van de palmen, is vermoedelijk onmogelijk.
De bekkengordel is veel zwakker gebouwd dan de schoudergordel en wordt intern verbonden door de, drie tot tien, sacrale wervels die aan iedere zijde vergroeid zijn met een naar voren uitstekend darmbeen ("os ilium"), de drager van de voornaamste beenspieren. Dit is lang en plat en van onderen verbonden aan een zitbeen ("os ischii") en een schaambeen ("os pubis"), die bij meer afgeleide soorten meestal vergroeid zijn tot een ischiopubicum, waarvan de geringe hoogte verantwoordelijk is voor het taps toelopen van de romp. Voor beide "ossa pubis", maar er niet mee vergroeid, steken schuin naar beneden en voren de smalle prepubes uit die aan hun verbrede uiteinde verbonden zijn. Deze ondersteunen de ingewanden en spelen misschien een rol bij de ademhaling. Deze botten zijn vermoedelijk een nieuwvorming bij de pterosauriërs en niet homoloog aan de prepubes van andere groepen, die niets anders zijn dan uitgroeisels van de "ossa pubis".
Tussen het ischiopubicum en het "os ilium" bevindt zich een schotelvormig niet-geperforeerd heupgewricht dat zijwaarts en schuin omhoog gericht is. Daarin past weer de bolvormige kop van het dijbeen. Die maakt maar een beperkte hoek, 10 tot 45°, met de dijbeenschacht, zodat de achterpoten niet helemaal recht onder het lichaam geplaatst kunnen worden, het meest nog bij de basale vormen. De kop staat de benen verder wel een grote bewegingsvrijheid toe. Het dijbeen is slank gebouwd en vrij recht. Het uiteinde, de trochlea, is via een sterk gebogen kniegewricht, dat enigszins naar buiten gedraaid is, verbonden met het scheenbeen en kuitbeen. Dat laatste is vrij dun en bij de meest afgeleide soorten zelfs helemaal ontbrekend. Het staat het onderbeen, dat altijd langer is dan het bovenbeen, geen asrotatie toe. De enkel is een simpel scharniervlak dat ook weer iets naar buiten gedraaid is, met als gevolg dat als het dijbeen zich in een neutrale zijwaartse positie bevindt men het dier van achteren beziend op de voorkant van de voet kijkt. In een dergelijke houding kan niet gelopen worden en men ziet het dus wel als de normale vluchtpositie. Deze hypothese wordt bevestigd door de speciale vorm van de vijfde teen bij basale pterosauriërs: die heeft twee dunne kootjes waarvan het binnenste extreem lang en het buitenste naar buiten gekromd is — dus naar binnen als de voet naar achteren gedraaid is tijdens de vlucht. Vroeger zag men dit als een aanpassing aan het ondersteboven hangen aan een tak; tegenwoordig denkt men dat tussen deze tenen een vlieghuid gespannen was.
De buitenste vijfde teen, die bij de Pterodactyloidea juist sterk gereduceerd is — volledig of door het verlies van een kootje — wordt ondersteund door een kort middenvoetsbeen. De overige vier middenvoetsbeenderen zijn lang en smal en liggen bovenaan strak tegen elkaar, net als bij de dinosauriërs. Maar ze zijn niet vergroeid en lopen onderaan vrij wijd uit; daarbij blijkt uit het enkelgewricht dat de voet plat op de grond stond. Pterosauriërs waren dus zoolgangers, geen teengangers. De voet had overigens wel een zeer grote bewegingsvrijheid naar achteren. De eerste tot en met vierde teen hebben respectievelijk twee, drie, vier en vijf kootjes; de uiterste daarvan zijn kromme scherpe klauwen, die aanzienlijk verlengd werden door een hoornschacht.
Bij de basale pterosauriërs is de staart erg lang tot wel veertig wervels, een uitzondering is "Anurognathus" met elf. De basis is beweeglijk, vooral in het horizontale vlak, maar de meer naar achter gelegen wervels zijn aan beide kanten voorzien van zeer lange scherpe uitsteeksels in de lengterichting, vele wervels lang zodat de middelste omgeven worden door een bundel van wel veertig beendraden, die de staart verstijven zodat hij als een vluchtstabilisator gebruikt kan worden. Bij de Pterodactyloidea zijn de staartwervels juist sterk gereduceerd in aantal (vijf tot tweeëntwintig) en grootte en is het staartje dat overblijft meestal erg soepel. Het totale aantal wervels in de wervelkolom werd zo gereduceerd van maximaal zeventig, bij "Rhamphorhynchus", tot 33 à 34. De wervels buiten de staart variëren veel minder in aantal: van 25 tot 27. De wervels zijn procoel: hol van voren en bol van achteren.
Het aantal wervels in de nek varieert van zeven tot negen. Dit verschil ontstaat niet door nieuwvorming of reductie van wervels maar door een functieverschuiving tussen die van halswervel en voorste ruggenwervel. Volgens Bennett hebben alle pterosauriërs in wezen negen halswervels. De halswervels zijn lang en stevig en dragen bij de basale vormen ribben. Bij de Pterodactyloidea is de nek zelfs langer dan de romp doordat de individuele halswervels enorm in lengte zijn toegenomen en hebben de wervels onderaan uitsteeksels, exapophysen, om de zijwaartse beweging te beperken; de nekribben ontbreken echter of zijn naadloos vergroeid. De nek is, vooral aan de basis, erg stijf met de grootse bewegingsvrijheid naar beneden; de S-vorm van vogels kan niet worden aangenomen. De schedel kan echter alle kanten op bewogen worden.
Schedel.
De schedel van de pterosauriërs is vrij groot — soms langer dan nek en romp samen — en lichtgebouwd. De meest basale soorten hadden nog een tamelijk standaard cranium maar bij meer afgeleide vormen trad een opmerkelijke transformatie op waarbij de voorste botten: de premaxillae, maxillae en voorhoofdsbeenderen, als het ware naar voren werden uitgerekt. Niet alleen ontstond zo een langgerekte snuit maar het verlengingsproces werkte ook in omgekeerde richting zodat het wandbeen, het os squamosum en het os quadratum naar de achterkant van de schedel werden gedrongen. De achterste schedelopeningen, twee per zijde, die alle Diapsida oorspronkelijk bezitten, werden hierdoor echter niet gesloten.
Bij deze soorten is de schedel van achteren breed en overdwars in doorsnee driehoekig zodat de grote oogkassen iets naar voren en boven gericht zijn; dit leverde een zekere mate van stereoscopisch zicht op. De ogen worden ondersteund door een cirkel van botjes, de sclerale ring. Voor de oogkassen bevindt zich een opening, de "fenestra praeorbitalis", dat bij de Pterodactyloidea met de hooggeplaatste neusgaten zou vergroeien; bij dezen zijn ook de interne neusopeningen in het verhemelte tot één gat versmolten. Bij de Lonchognatha steekt de schedel sterk achter het kaakgewricht uit, dat bij de Pterodactyloidea als een schroefgewricht werkt: bij het openen worden de onderkaken uit elkaar gedrongen, wat wel wordt gezien als een aanpassing aan het opslokken van hele vissen in een keelzak. De onderkaken zijn bij de Lonchognatha lang en dun en vooraan samengegroeid. Bij meer afgeleide groepen is zo soms een derde van kaaklengte versmolten tot smalle massieve plaat.
De in aantal zeer variabele tanden staan met een enkelvoudige wortel in aparte tandkassen en zijn meestal vrij gelijkvormig en kegelvormig. Ze worden steeds vervangen. "Eudimorphodon" heeft verschillende typen gekartelde tanden en ook nog, als zeer basaal kenmerk dat vaak als argument tegen de ornithodirahypothese gebruikt wordt, tanden in het verhemelte. Sommige soorten hebben een groot aantal kleine tanden; andere juist minder maar wel van enorme lengte zodat ze ver buiten de schedel uitsteken als aanpassing om grote vissen vast te houden. Enkele soorten, zoals "Pterodaustro", hebben honderden tanden die gemodificeerd zijn tot een zeef waarmee kreeftjes uit het water gefilterd kunnen worden. Bij de Pterodactyloidea treedt vaak een reductie op: de tanden zijn beperkt tot het voorste stuk van de kaken of ontbreken zelfs geheel. Vermoedelijk waren bij veel soorten de voorkanten van de kaken bedekt met een hoornsnavel of rhamphotheca.
Bij de basale soorten ligt de verbinding met de halswervels, de "condylus occipitalis" op het achterhoofd, vrij hoog zodat de schedel in het verlengde van de nek staat; bij de Pterodactyloidea ligt die meer onderaan de schedel zodat die een sterkere hoek maakt; zo konden deze soorten ondanks hun meer opgerichte houding bij het lopen toch rechtuit blijven kijken; tijdens de vlucht hielden ze daartoe de nek meer naar boven gekromd.
Bij bijna alle pterosauriërgroepen hebben veel soorten kammen aan de schedel: soms op de snuit, soms achteraan; ook de onderkaak draagt van voren soms een kam. De kammen kunnen van enorme grootte zijn en bizar van vorm. Soms zijn ze verlengd door flappen kraakbeen. De functie ervan is omstreden. De kammen, de voorste uitgroeiingen van het dentarium of het praemaxillare, de achterste van het wandbeen, staan altijd in de lengterichting; die vooraan zijn wel verklaard als aanpassingen voor het stabieler doorklieven van het water tijdens het grijpen van vissen. De achterste schedelkammen zijn geduid als stuurvlakken, dragers van huidzeilen voor extra voortstuwing of als contragewicht voor de lange snuit. Uit moderne simulaties blijkt echter dat ze meestal zo gevormd en geplaatst zijn dat ze juist zo min mogelijk aerodynamisch effect hebben. De meest populaire verklaring is tegenwoordig dan ook dat ze dienden als signalen voor communicatie binnen de soort: als dreiging, geslacht- en leeftijdsonderscheid en als schoonheidskenmerk voor seksuele selectie. Er zijn aanwijzingen bij "Pteranodon" en "Darwinopterus" dat de mannetjes de grotere kammen hadden.
Weke delen.
Van de verdere organen naast het skelet, is niet veel bekend. Eén fossiel van "Pteranodon" toont afdrukken van de luchtpijp, een van "Rhamphorhynchus" afgietsels van wat darmen. Men neemt aan dat de pterosauriërs net als alle Amniota over huid, bloed, hart, spijsverteringskanaal en gepaarde longen en nieren beschikten. Als Archosauromorpha hadden ze wellicht een cloaca die boven het os ischii uitmondde. Van de spieren kan plaats en sterkte enigszins afgeleid worden van hun aanhechtingspunten op de botten. De brede borstkas bood veel ruimte voor een groot, vierkamerig, hart dat nodig was om de forse vliegspieren te voeden tijdens hun zware inspanningen.
Aan de pneumatische foramina, de openingen in de holle botten, kan men zien dat de longen, al bij de meest basale bekende soorten, verbonden waren met luchtzakken. Die bevonden zich in het achterlijf, langs de wervelkolom op rug en nek en achter de armen. Die zakken maakten het dier wat lichter dan het volume zou doen vermoeden. Behalve voor het ontluchten van de botholten dienden ze om een zeer afwijkend en superieur ademhalingssysteem mogelijk te maken. Bij een luchtzaksysteem, zoals ook de Saurischia (waaronder de vogels) kennen, werken de longen niet meer als een zich met lucht vullende balg met een opening die zowel als in- als uitgang dient. Ze blijven juist constant in volume en hebben een aparte van kleppen voorziene ingang en uitgang zodat de luchtstroom steeds in één richting gaat in plaats van telkens om te keren. Hierdoor is een veel efficiëntere zuurstofopneming mogelijk. Niet de longen zelf drijven de lucht rond, maar afwisselend opblazende luchtzakken vóór en achter de longen, die aangedreven worden door de buikribben, de achterste ribben en bij de pterosauriërs wellicht de beweeglijke prepubes. Bij het inademen vullen zich de achterste luchtzakken en trekken zo de lucht een longhelft in langs de naar binnen openende klep van de ingang; bij het uitademen stoten die luchtzakken de lucht naar voren door de andere longhelft langs de naar buiten openende klep van de uitgang, geholpen door de voorste luchtzakken die zich dan vullen — dit sluit tegelijkertijd de klep van de ingang zodat de luchtstroom niet omkeert.
De allerbeste fossielen laten afdrukken of resten — en een enkele keer zelfs de versteende weefsels — zien van een van de meest relevante onderdelen: de vlieghuid, waarvan de structuur hierdoor vrij exact bekend is. De vleugel werd voornamelijk gevormd door een cheiropatagium, een membraan achter de vleugelvinger. Hoewel nog vaak de vergelijking gemaakt wordt met de vleugels van vleermuizen, gaat deze eigenlijk niet op en ook een vaak gebruikte omschrijving als "leerachtig" is volstrekt onjuist. Niet alleen wordt het membraan bij vleermuizen door meerdere vingers ondersteund, het is ook geheel anders van aard. Bij vleermuizen wordt de vleugel op spanning gebracht door de vleugelhuid te rekken. Bij pterosauriërs wordt de noodzakelijke stijfheid en veerkracht voornamelijk verkregen door een groot aantal dunne (0,1 mm) en kaarsrechte verdikte vezels van bindweefsel (collageen) die in smalle stroken, min of meer parallel, van de vinger schuin naar de achterste vleugelrand lopen en niet uitgerekt kunnen worden. De vezels waren stijver nabij het uiteinde van de vleugels en vrij soepel bij de romp. De eerste zone wordt wel het actinopatagium genoemd en het tweede het tenopatagium. Dit unieke systeem heeft dus meer de eigenschappen van een papieren waaier, zij het dat deze ribbels niet uiteenlopen. De spanning en welving worden bepaald door verbindende spiertjes tussen de ribbels, bestaande uit dwarsgestreept spierweefsel onder bewuste controle van het centraal zenuwstelsel, zodat het vleugelprofiel naar behoeven kan worden ingesteld. Misschien dat dit mede werd geregeld door de luchtzakken in de vleugel; pezen in de membranen ontbreken echter. Bij sommige fossielen kunnen drie lagen worden vastgesteld. Een studie uit 2016 had een afwijkende conclusie dat de vezels in de huid zelf lagen. Dat zou een weinig rekbaar vlies opgeleverd hebben dat alleen kon inklappen op aangeboren vouwlijnen.
Een groot twistpunt is hoever het membraan zich uitstrekte. Alle afdrukken laten vrij smalle vleugels zien alsof de achterste vleugelrand bevestigd was aan het middel. Velen menen dat het met een bocht toch aan de enkels bevestigd was. Dit zou hebben geleid tot een lagere vleugelbelasting en grotere wendbaarheid, maar ook een lagere snelheid. Verschillende fossielen tonen inderdaad stukjes vlieghuid die aan de enkels verbonden zijn, maar dat zou ook een cruropatagium, een door de afwijkende vijfde tenen ondersteunde membraan tussen de achterpoten, kunnen zijn. Dit zat dan, anders dan het uropatagium van vleermuizen, bij de basale vormen niet aan de staart vast. Vroeger werd wel aangenomen dat de reductie bij de Pterodactyloidea van zowel de vijfde teen en de staart zou wijzen op een gespleten uropatagium, waarvan de inkeping nog door het staartje ondersteund werd. Sommige afdrukken laten echter zien dat een cruropatagium bij deze groep naar de basis van de staart liep; de aerodynamische functie van zo'n gespleten cruropatagium is nog onduidelijk.
Ook de voorkant van de vleugel is omstreden. Er bestaat een theorie, tegenwoordig nog verdedigd door Unwin, dat het pteroïde recht naar voren stak zodat het propatagium als een verstelbare vleugelneusklep zou kunnen functioneren en het draagvermogen bij lage snelheden verhoogd werd. Fossielen tonen het pteroïde echter altijd naar het lichaam gekeerd en het is ook onduidelijk hoe het in een voorwaartse positie stabiel gehouden zou kunnen worden.
Verdere vlieghuiden zijn wel aangenomen tussen de drie korte vingers — als stuurvlak — en tussen de tenen; bij de laatste zouden die ook kunnen dienen als een zwemvlies. De fossiele afdrukken zijn echter niet erg duidelijk op dit punt. De basale soorten hebben een huidflap achteraan de staart; deze is asymmetrisch en daarom neemt men tegenwoordig weer aan dat Marsh gelijk had en het functioneerde als een verticaal richtingsroer.
Bij de pterosauriërs is althans de onderkant van de voeten beschubd; de beste afdrukken en sporen laten vrij kleine, ruitvormige, en niet-overlappende schubben zien. Het grootste deel van het lichaam en, zoals recente vondsten tonen, ook de vlieghuid was onbeschubd en bedekt door een dunne opperhuid met een dichte vacht van vrij korte (10 mm) en soepele haren of "pycnofibers". Deze haren waren vermoedelijk niet homoloog aan die van de zoogdieren: dus geen kenmerk geërfd van een gemeenschappelijke voorouder maar een geval van convergente evolutie. Bij afdrukken zijn de haarzakjes duidelijk te zien en in 2003 toonde onderzoek aan dat Goldfuß toch gelijk had gehad en ook de haren zelf vaag zichtbaar waren; bij fossielen, zoals die van "Sordes" en verschillende vondsten uit China ("Beipiaopterus", "Jeholopterus", "Ningchengopterus"), die omzettingsresten tonen, zijn de contouren van de haren vaak perfect aangeduid. De vacht op kop en nek vormde soms manen. In 2019 meldde een studie dat twee exemplaren van de Anurognathidae waren gevonden waarbij de haren aan hun uiteinden gespleten waren zodat een soort borstels ontstonden. Dit is een aanwijzing dat de haren homoloog zijn aan de veren van dinosauriërs waarvan sommige vroege typen ook zo'n borstelvorm hebben. Deze bevindingen zijn echter omstreden waarbij sommige onderzoekers zelfs stellen dat pterosauriërs een naakte huid hadden.
Over de kleur van de pterosauriërs hebben we slechts indirecte aanwijzingen; we zijn (nog) niet in staat het haarpigment of de irisering vanuit de fossiele haarresten te bepalen. Welke ons bekend zijn, tonen ook geen zichtbaar patroon. In de 19e eeuw, toen het vleermuismodel dominant was, lieten de illustraties meestal een bruine kleur zien; het reptielmodel van het midden van de 20e eeuw prefereerde juist een groene kleur. Beide zouden goede schutkleuren geweest zijn voor de kleinere bosbewonende soorten. Het vogelmodel van de late 20e eeuw gaf de pterosauriërs de typische tegenschaduwing (zwart van boven, wit van onder) van zeevogels. Ook werd het populair pterosauriërs, die als reptielen over een uitstekend vermogen om kleuren te zien zouden hebben kunnen beschikken, te voorzien van allerlei bonte signaalkleuren, waarbij de schedelkammen voor de hand liggende plaatsen waren voor een kleuraccent. Bakker heeft opgemerkt dat soorten als "Pterodaustro" die van oranje kreeftjes leefden, net als flamingo's door het opgenomen pigment roze gekleurd hadden kunnen zijn.
Stofwisseling.
Pterosauriërs waren actieve vliegers en voor dieren van meer dan een paar gram gewicht is vliegen een activiteit die veel inspanning vereist; hierdoor hadden ze veel zuurstof nodig, ze waren dus tachyaeroob. Hun efficiënte long-luchtzaksysteem garandeerde een permanente aanvoer van verse lucht. Die zuurstof diende ter verbranding van brandstof waarvan het hoge verbruik dus een snelle stofwisseling inhield. Door de combinatie van hoge spieractiviteit en een isolerende vacht waren ze tijdens het vliegen endotherm: ze hadden een hoge lichaamstemperatuur (warmbloedigheid) die door de eigen verbranding werd opgewekt. Diezelfde vacht maakte het moeilijk om exotherm te zijn, een dier dat zijn warmte van buiten haalt: hij isoleerde immers ook van de belangrijkste warmtebron: de zon.
Huidige zoogdieren en vogels controleren hun lichaamstemperatuur hormonaal en neuraal binnen nauwe grenzen door de huiddoorbloeding en verdamping (over de longen of van zweet) te variëren. Hun rustmetabolisme — de warmte die de mitochondriën in de cel produceren — blijft daarbij vrij constant ongeacht hun activiteitsniveau. Hierdoor is weliswaar de temperatuur altijd optimaal voor een goede enzymfunctie, maar dit systeem, tachymetabolisme, is ook erg verspillend: ze gebruiken wel tien maal zoveel energie als een poikilotherm, zijn temperatuur wisselend latend, reptiel. Toch is het waarschijnlijk dat de meeste pterosauriërs het bezaten en ook rustend endotherm waren. Voor een vliegend dier biedt het een duidelijk voordeel onmiddellijk zijn volle vliegvermogen te hebben. Ook de vacht is daartoe een aanwijzing: hij kan nauwelijks een andere functie hebben gehad dan het, ook in rusttoestand, handhaven van een temperatuurverschil met de buitenwereld.
Alleen voor de allergrootste soorten, levend in een heet klimaat, is het denkbaar dat ze een systeem gebruikten dat gigantothermie heet: de lichaamstemperatuur controleren door massa. Dat ze daarbij iets afkoelden was bij deze reuzenvormen geen groot probleem: omdat ze in staat waren zonder veel inspanning te blijven zweven, konden ze door middel van een korte maar extra krachtige anaerobe verbranding snel het luchtruim kiezen zonder zich eerst op te warmen. Alleen de ondergrens van de temperatuur kon zo vrijgelaten worden: juist bij grote soorten dreigde oververhitting. Het luchtzaksysteem maakte dan een goede afkoeling mogelijk. Ook deze vormen konden het zich echter niet veroorloven geen tachyaerobe capaciteit te hebben: die was weer nodig om bij ongunstige weersomstandigheden de zweefvlucht te verlengen en zo snel mogelijk weer in staat te zijn tot een anaerobe prestatie.
Voedsel.
Pterosauriërs stamden af van roofdieren en zelf waren ze dat ook, zoals hun kleine darmstelsel al aangeeft — hoewel soms gespeculeerd is dat de Tapejaridae met hun hoge en relatief korte schedel zaadeters waren. Sommige kleine bosbewonende soorten, zoals "Anurognathus", waren vermoedelijk insecteneters. De lange, soms tandeloze, kop van de Lonchognatha, is traditioneel altijd geïnterpreteerd als een aanwijzing dat de meeste bekende pterosauriërs viseters waren of op andere zeedieren zoals inktvissen joegen. Ze zouden over het wateroppervlak gezweefd hebben om met hun snavel toe te slaan zodra ze een prooi bespeurden. Zelfs werd gedacht dat ze op de wijze van de huidige schaarbekken met hun kaken door de golven schaarden totdat ze op iets eetbaars stuitten. Ook werd aangenomen dat ze in het water doken.
Dit beeld is de laatste tijd wat bijgesteld, vooral wat betreft de grotere soorten. Simulaties tonen aan dat het scharen voor zulke grote dieren biomechanisch uiterst bezwaarlijk is vanwege de te hoge weerstand. Het is omstreden of de zwaarste vormen van het wateroppervlak hadden kunnen opstijgen; dat lijkt voor kleine soorten goed mogelijk te zijn geweest. Visvangst vanuit een horizontale vlucht blijft een plausibele methode, zeker bij de basale groepen, maar het recente inzicht dat de Pterodactyloidea zich hadden aangepast aan het lopen op het land, leidde tot de conclusie dat ze daar dus ook hun voedselbronnen hadden. Een eerste hypothese was dat ze geleefd hadden als aaseters zoals de moderne gieren. Hun vermogen om zwevend het landschap af te speuren naar kadavers leek hiermee in overeenstemming. Echter, hun bekken vertonen geen aanpassingen aan het opentrekken van de huid van krengen. Daarom is een andere hypothese populair geworden: het "superooievaar"-model dat stelt dat de Pterodactyloidea leefden als reusachtige steltvogels en aan de waterkant in de modder zochten naar waterdieren.
Lange tijd werd gemeend dat speciale "roofpterosauriërs" die op andere pterosauriërs joegen, niet bekend waren. Aangezien ook de roofvogels in het Mesozoïcum nog niet tot ontwikkeling waren gekomen, hadden de pterosauriërs dan tijdens de vlucht geen belangrijke natuurlijke vijanden — tenzij ze uit de lucht geplukt werden door een theropode. In 2009 werd zo'n rol echter gesuggereerd voor "Darwinopterus".
Het voedsel werd niet gekauwd maar heel of in brokken ingeslikt. Bij "Pterodaustro" is een spiermaag met maagstenen vastgesteld die vermoedelijk gebruikt werd om de schaaldieren te vermalen waaruit het dieet van deze pterosauriër bestond.
Voortbeweging.
Vliegen.
Pterosauriërs waren sterk aangepast aan een bepaalde wijze van voortbewegen: het vliegen. Hun vermogen zich op eigen kracht door de lucht te bewegen maakte in beginsel gebruik van dezelfde mechanismen die de huidige vogels toepassen: de arm vormt een vleugel die opgeheven wordt en uitklappend met kracht naar beneden en voren geslagen. Bij deze neergaande slag is het gebogen vleugelprofiel, dat werkt volgens de Wet van Bernoulli, iets naar voren gericht zodat de door de beweging veroorzaakte liftkracht niet alleen als een opwaartse kracht het dier in de lucht houdt maar meteen ook een stuwkracht vertegenwoordigt die de luchtweerstand kan overwinnen en een voorwaartse snelheid kan handhaven. Hetzelfde effect hebben de reactiekrachten opgewekt doordat er lucht verplaatst wordt als het vleugelvlak, horizontaler staand, een hoek maakt met zijn bewegingsrichting. Bij de opwaartse slag wordt de vleugel wat ingeklapt en naar achteren en boven bewogen, waarbij wat het Bernouili-effect betreft in wezen weer dezelfde krachten kunnen optreden.
Bij vogels is de vleugel echter gedeeltelijk uit flexibele veren opgebouwd die een aantal speciaal gunstige eigenschappen hebben. Samen maken de veren een perfect vleugelprofiel mogelijk. Bij de neergaande slag buigen de zwakkere vleugeltippen automatisch iets meer naar voren, zodat de lucht aan de onderkant van de vleugel naar buiten en achteren ontsnapt, wat meer stuwkracht oplevert. Bij kleine vogels met een hoge slagfrequentie is het voordeliger de opwaartse slag neutraal met de luchtstroom mee te laten uitvoeren waarbij de vleugel zich draait en op het eind de slagpennen zich openen om de weerstand te verminderen; datzelfde vermogen kan ook ongunstige tipwervels voorkomen.
Lange tijd is gedacht dat de pterosauriërs op deze punten in het nadeel waren. De nieuwe inzichten over het vezelsysteem waarmee de vleugel op spanning gehouden werd, wijzen er echter op dat de pterosauriërs hun eigen bijzondere voordelen bezaten. Het vleugelprofiel kon ermee niet alleen in een ideale vorm voor gemiddelde doeleinden gebracht worden maar ook gecontroleerd aangepast aan speciale omstandigheden, zodat naar behoefte luchtwervels konden worden opgewekt of vermeden en weerstand of stuwkracht gevarieerd. Uit de afdrukken weten we dat de uiterste vleugeluiteinden recht afgesneden waren, wat de geïnduceerde weerstand vermindert.
Behalve het cheiro- of brachiopatagium, de aan de achterkant van de vierde vinger verbonden vlieghuid, waren er nog andere oppervlakken die door op de luchtstroom in te werken, het vlieggedrag beïnvloedden. Tussen de voorrand van de arm en de hals bevond zich ook een membraan, het propatagium. Dit leverde een extra liftkracht op en verlengde het vleugelprofiel. Volgens sommigen was het profiel zelfs instelbaar doordat het propatagium via het "os pteroide" op en neer bewogen kon worden, maar deze hypothese is zeer omstreden. Vogels kunnen met hun gevederde duim, de alula, die als een neusschoep werkt, de luchtstroom over de bovenzijde van de vleugel bij een grote invalshoek stabiliseren, zodat het dier ondanks een lage snelheid niet overtrokken raakt. Het is wel verondersteld dat een membraan tussen de kleine eerste drie vingers bij pterosauriërs dezelfde functie gehad kan hebben. Ook tussen de poten bevond zich een membraan, het cruropatagium, waarvan het nog onbekend is hoever het zich bij de verschillende taxa uitstrekte. Bij die soorten die een membraan van voet tot voet hadden, kon de liftkracht een groot deel van het gewicht van de benen dragen; het kon ook dienen als remklep voor een abrupte snelheidsvermindering, bijvoorbeeld voor de landing. Sommige afdrukken laten een membraan tussen de tenen zien: als de voeten tijdens de vlucht een verticale positie innamen, met de eerste, binnenste, teen aan de onderzijde, konden ze als roer werken om het gieren te controleren. Basale soorten hadden daarvoor ook een lange staart met een vaantje aan het uiteinde. Onduidelijk is nog welke functie de schedelkammen hierin hadden. Rollen werd gecontroleerd door de vleugels, iets wat wellicht vergemakkelijkt werd door de wel veronderstelde mogelijkheid de uiterste vingerkootjes bij één vleugel naar binnen in te klappen, zodat het draagvermogen aan een kant verminderde. Bij een gespleten cruropatagium kon ook het uitsteken van slechts één been een rol veroorzaken.
De meestal wat grotere pterosauriërs — fossielen die met zekerheid volwassen vormen vertegenwoordigen, hebben een spanwijdte van veertig centimeter of meer — zouden er veel voordeel aan gehad kunnen hebben ook met de opwaartse slag stuwkracht op te wekken. Dat zou dan meer met het binnenste deel van de vleugel moeten gebeuren omdat de vinger daarbij wat ingetrokken werd. Dat past goed bij de hypothese dat de vleugel mede aan de benen bevestigd was en tot aan de enkels doorliep. Pterosauriërs hadden volgens berekeningen gemiddeld een aanzienlijk lagere vleugelbelasting, gewicht-vleugeloppervlakte-verhouding, dan vogels. De uiteinden van de vleugels waren echter smal: ze hadden een grote vleugelslankheid wat de efficiëntie bij het snellere vliegen verhoogt door de parasitaire weerstand te verlagen. Deze combinatie is tegenwoordig typisch voor vogels die zich gespecialiseerd hebben in het zweven zoals de albatrossen. Tijdens een zweefvlucht maakt een dier gebruik van thermiek, stijgwinden of, tijdens het dynamisch zweven, van snelheidsverschillen tussen luchtlagen boven het aardoppervlak. Een gelijksoortige specialisatie komt overeen met de levenswijze van viseter die aan veel pterosauriërs toegeschreven wordt.
Verschillende soorten lijken inderdaad typische zwevers te zijn geweest. Euornithocheira als "Pteranodon" en "Ornithocheirus" hadden extreem lange en slanke vleugels en door hun relatief kleine romp een zeer geringe vleugelbelasting. Toch gaat dit "albatrosmodel" op een fundamenteel punt niet op. Albatrossen kunnen vrij zwaar zijn — de reuzenalbatros kan zestien kilogram bereiken — maar zijn geen bijzonder zwaar gespierde vogels. Door hun spanwijdte en gewicht te beperken, hoeven ze niet te investeren in een spierstelsel dat voor een groter dier nodig zou zijn om tijdens slechtere weersomstandigheden te blijven vliegen. Voor een vorm met de bouw van een albatros is een gemiddeld gewicht van circa tien kilogram of een spanwijdte van vier meter ongeveer het praktische maximum. "Pteranodon" had echter een spanwijdte van ruim zeven meter en sommige ornithocheiriden overtroffen dit nog met enkele meters. 
In 1974 publiceerde Cherrie Bramwell een studie naar het vliegvermogen van "Pteranodon", waarin een gewicht berekend werd van 16,6 kg met een aandrijvende spiermassa van drie kilogram, die het dier voorstelde als een soort levend zweefvliegtuig met een glijgetal van bijna twintig: het zou zich zonder thermiek nauwelijks in de lucht hebben weten te houden, was zelfs voor dynamisch zweven te licht belast en kon niet duiken of eenvoudig van het zeeoppervlak opstijgen. Het zou extreem afhankelijk zijn geweest van klippen aan zee om in de lucht te komen en de stijgwind te leveren om na het vangen van een zware vis weer het land te bereiken. Een nog grotere ornithocheiride had zo zelfs helemaal niet meer kunnen functioneren. Bramwell dacht echter dat "Pteranodon" door zijn holle botten geen krachtige spieren gehad zou kunnen hebben. Tegenwoordig wordt juist aangenomen dat de sterkte van het skelet door holle botten toeneemt en dat heeft geleid tot de hypothese dat de Euornithocheira een combinatie toonden die bij huidige dieren niet meer bestaat: van een grote vleugelslankheid met een zware spiermassa, die tot 40% uitmaakte van het totale gewicht — dat dan óók een stuk hoger ingeschat wordt: 25 – 50 kg. Dynamisch zweven met een aanzienlijke snelheid wordt zo ook mogelijk.
Er is echter een groep die nog zwaarder gebouwd was dan de Euornithocheira: de Azhdarchidae. Toen azhdarchiden, zoals "Quetzalcoatlus", nog slechts uit fragmenten bekend waren, dacht men dat ze dezelfde proporties als de euornithocheiren hadden, wat een spanwijdte van wel twaalf tot vijftien meter opgeleverd zou hebben. Latere vondsten toonden aan dat die maximaal tien à elf meter bedroeg maar dat de romp en het opperarmbeen relatief erg stevig waren. De evolutie van deze groep lijkt dus een ander pad te zijn ingeslagen: weg van de zweefvlucht en in de richting van een krachtige klappende vlucht. De schattingen van hun gewicht zijn daarmee gestegen van 60 tot wel 250 kg; zelfs in dit laatste geval zou nog maar 25% van de massa uit vliegspieren moeten bestaan. De gedachte dat een organisme van zo'n massa überhaupt zou kunnen opstijgen, heeft echter veel weerstand opgeroepen. Extrapolaties van de gemiddelde prestaties bij vogels leken aan te tonen dat geen enkel dier zwaarder dan twaalf kilogram in een horizontale klappende vlucht zou kunnen vliegen. Nu liet de knobbelzwaan met zijn slechts gemiddelde musculatuur en maximaal gewicht van negentien kilogram al zien dat die grens kennelijk doorbroken kon worden, maar 250, of zelfs 100 kg leek een onzinnig hoge raming. Het bezwaar was vooral dat juist in het begin van de vlucht de weerstand relatief hoog moet liggen om ondanks een lage snelheid voldoende opwaartse kracht op te wekken. Deze geïnduceerde weerstand vormt als het ware een obstakel dat genomen moet worden voordat het snelheidsinterval dat het meest efficiënt is, bereikt kan worden. Men nam daarom aan dat grote pterosauriërs van klippen sprongen, met geheven armen hellingen afliepen of zich lieten optillen door een kopwind van boven de 7 m/s. Hierbij ging men ervan uit dat bij de kleinere soorten, net als bij de vogels, de afzet plaatsvond door met de benen op te springen. Bramwell had al in 1974 overwogen of ook niet de, immers veel krachtiger, vleugels zelf hiervoor gebruikt konden worden, maar dat voor "Pteranodon" verworpen omdat zij de spierkracht te gering achtte. In 2008 echter nam Michael Habib haar idee weer op en toonde modelmatig aan dat "Quetzalcoatlus" door zijn enorme grootte in één afzetbeweging met de vleugels kon versnellen tot 50 km/u en zo meteen een efficiënte snelheid bereiken. Doordat bij gelijke proporties het gewicht met de derde macht toeneemt en de spierkracht slechts met het kwadraat, zouden de grootste azhdarchiden daarna geen continue horizontale slagvlucht hebben kunnen volhouden: korte krachtsinspanningen om hoogte te winnen, een prooi te vangen of een betere thermiek of stijgwind op te zoeken zouden afgewisseld moeten worden door langere zweefvluchten. Hiervoor zouden spieren met veel krachtige "Type II"-spiervezels het nuttigst geweest zijn; tijdens het zweven konden die dan herstellen van hun snelle verzuring.
Lopen.
Al sinds Seeley waren er twee hoofdmodellen voor het lopen van de pterosauriërs: in het ene renden ze als vogels op twee benen en waren ze snelle teengangers; in het andere schuifelden ze onbeholpen en vrijwel plat over de grond, die ze zo snel mogelijk verlieten om een rotswand of boom op te zoeken.
Tegenwoordig zijn beide modellen grotendeels verlaten. Pterosauriërs waren bijna zeker geen teengangers: hun tenen konden daarvoor niet voldoende omhoog gebogen worden ten opzichte van de middenvoetsbeenderen. Lopen op de achterpoten alleen zou lastig geweest zijn omdat het zwaartepunt door de altijd lichte en vaak korte staart te ver naar voren lag. Na lange strijd is er in 1995 overeenstemming bereikt dat een in 1957 door William Lee Stokes beschreven bepaald type spoor, de "Pteraichnus"- ichnospecies, inderdaad aan pterosauriërs kan worden toegeschreven; een overtuigende aanwijzing daarvoor zijn de drie naar achteren uitwaaierende kleine vingers. Het toont duidelijk aan dat ze zich op vier poten voortbewogen en zoolgangers waren. Het spoor is vrij breed en de voeten en handen werden kennelijk niet op de middenlijn geplaatst, zoals bij vogels wel het geval is.
Toch is ook het tweede model onjuist gebleken. Weliswaar waren veel pterosauriërs goede klimmers door hun scherpe klauwen en beweeglijke dijbenen, maar ook op de grond konden ze goed uit de voeten en de latere Pterodactyloidea waren bekwame viervoetige lopers en zelfs hardlopers.
Voor de vroege pterosauriërs ontbraken lange tijd sporenfossielen en dit is wel aangevoerd als argument dat deze dieren onbekwame lopers waren. Met zo'n afwezigheid moet echter voorzichtig worden omgegaan, aangezien de afwezigheid van bewijs geen bewijs is van afwezigheid. De basale vormen werden vermoedelijk gehinderd doordat er een cruropatagium tussen de benen zat. Aan de andere kant waren die meestal nog zo fors dat de lengte van de onderbenen overeenkwam met die van de gecombineerde onderarmen en middenhandsbeenderen zodat ze met een horizontale rug gelijkmatig vooruit konden stappen. Daarbij staken de bovenarmen in een horizontale positie zijwaarts uit en zwenkten naar voren en achteren. De onderarmen waren recht omlaag gericht. Doordat de middenhandsbeenderen zo kort waren, konden ze de pas nauwelijks verlengen; er werden dus maar korte stapjes genomen. Aangezien het lichaam zich dicht bij grond bevond, zullen ze last hebben gehad van sommige obstakels. De meeste onderzoekers nemen aan dat ze niet konden rennen. Een uitzondering vormden sommige soorten, zoals "Dimorphodon" en Wukongopteridae, die hun bovenarmen meer verticaal konden houden. In 2020 werden de eerste sporen van basale pterosauriërs gemeld. Die toonden aan dat ze goed konden lopen.
De Pterodactyloidea werden niet gehinderd door hun gespleten cruropatagium. Hun middenhandsbeenderen waren vaak erg lang zodat de rug meer verticaal gehouden werd en veel grotere stappen genomen konden worden vanuit de pols. Dat maakte het wel lastiger de beweging te coördineren met de juist kortere benen. Volgens Unwin werden die daarom in een meer verticale positie gehouden. Deze combinatie zou het zelfs mogelijk gemaakt hebben te rennen. Pterodactyloidea hadden vaak gereduceerde klauwen en konden dan slecht klimmen. Kennelijk rustten ze niet in bomen of op klippen maar op de grond waar ze ook vaak hun voedsel zochten. De meeste sporen zijn van deze groep. Azhdarchoidea zijn het best aangepast aan het lopen, wellicht wat ten koste van hun vermogen tot vliegen.
Voortplanting.
Tot voor kort waren eieren van pterosauriërs onbekend en er werd zelfs gespeculeerd dat ze levendbarend waren. In 2004 bleek echter dat de slechte conservering de oorzaak van hun zeldzaamheid was — ze waren leerachtig met een heel dun calcietlaagje — toen dat jaar de vondst van drie eieren openbaar werd gemaakt: twee in China van nog onzekere soorten en één in Argentinië van "Pterodaustro". De eerste bekendmaking, in juni 2004, betrof een nagenoeg perfect geconserveerd 121 miljoen jaar oud fossiel van een pterosauriërembryo, nog in het ei dat 53 millimeter lang en 41 millimeter breed was. Toch zou het dier bij geboorte een spanwijdte van 27 centimeter hebben gehad, voldoende om meteen te hebben kunnen vliegen. In 2015 werd gemeld dat een al eerder beschreven exemplaar van "Kunpengopterus", waar een gefossiliseerd ei aangetroffen was dat het stervende wijfje uitgedreven had, nog een ei in het lichaam had. Dat zou erop wijzen dat pterosauriërs twee werkende eileiders hadden, die vermoedelijk om de beurt een ei legden. Althans meer afgeleide pterosauriërs zouden dus niet in één keer een groot legsel gedeponeerd hebben.
Unwin stelt dat geslachten die in vele soorten van verschillend formaat verdeeld werden, zoals "Pterodactylus" en "Rhamphorhynchus", in feite slechts één soort hadden waarvan de verschillende groeistadia abusievelijk voor aparte soorten zijn aangezien. Van "Pterodactylus" en "Pterodaustro" zijn veel jonge dieren bekend uit alle groeistadia en die tonen dat de pterosauriërs, anders dan vogels en vleermuizen, onmiddellijk bij het uitkomen min of meer dezelfde proporties als volwassen dieren hadden en dus in principe geen periode in het nest hoefden door te brengen. De dunne eierschaal wijst ook op een bedekking met aarde of rottende vegetatie om te veel vochtverlies te voorkomen. Of er broedzorg was, wordt daardoor twijfelachtig. Zonder constante voeding door de ouders zouden pterosauriërs niet, zoals vogels, heel snel in grootte kunnen toenemen. Een probleem met deze hypothese is dat ze fibrolamellair bot bezaten wat duidt op een vrij snelle groei. Ze kan wel verklaren waarom er weinig kleine pterosauriërsoorten bekend zijn: de jongeren van de grotere soorten zouden deze niches bezet hebben. Binnen Unwins model was er ook geen inwendig gereguleerde groeistop en bleven ze dus als de omstandigheden gunstig waren soms tot op hoge leeftijd langzaam doorgroeien. Dit patroon bestaat ook bij huidige reptielen en leidt tot een grote variabiliteit in grootte tussen "volwassen" individuen, waarvan sommigen tot ware reuzen uitgegroeid zouden zijn. Darren Naish concludeerde in 2021 dat ook pas uitgekomen jongen al in staat waren te vliegen. Hun bouw zou echter geschikter geweest zijn om in dichte bossen te vliegen en ze zouden dus een andere niche bezet hebben dan de minder wendbare volwassen dieren.
Intelligentie.
Over de intelligentie van pterosauriërs hebben we alleen indirecte aanwijzingen, waarvan de belangrijkste de hersengrootte is. Doordat de fossielen meestal zo platgedrukt zijn, kan de inhoud van de hersenpan, die een aparte langwerpige doosvormige structuur vormde aan het achtereinde van de schedel, vaak lastig bepaald worden. Van sommige goede fossielen is echter een CAT-scan gemaakt en er zijn zelfs een paar natuurlijke afgietsels van de herseninhoud bewaard gebleven. Het encefalisatiequotiënt van pterosauriërs ligt tussen dat van de moderne koudbloedige reptielen en de moderne vogels in. Ze hadden grote lobi optici en enorme evenwichtsorganen en bijpassende kwabben, de flocculi. Dit lijkt erop te duiden dat ze hun vlucht uitstekend konden coördineren — de grote flocculi regelden daarbij wellicht de instelling van het vleugelprofiel — maar verder geen al te hoge intellectuele capaciteiten bezaten en hun sociaal gedrag niet erg complex was. Maar door hun hoge stofwisseling en goede zuurstofvoorziening moet hun hersencapaciteit toch belangrijk beter geweest zijn dan bij enig huidig koudbloedig reptiel. Bij de Pterodactyloidea waren de grote hersenen daarbij sterk uitgegroeid. Ook waren de evenwichtsorganen bij deze groep wat omhoog gedraaid als aanpassing aan een meer naar beneden gericht hoofd.

</doc>
<doc id="27575" url="https://nl.wikipedia.org/wiki?curid=27575" title="Giovanni Ribisi">
Giovanni Ribisi

Antonio Giovanni 'Vonni' Ribisi (Los Angeles, 17 december 1974) is een Amerikaans acteur, producer en cameraman. Hij is de tweelingbroer van actrice Marissa Ribisi. Hij werd genomineerd voor onder meer een Emmy Award voor zijn zes afleveringen durende gastrol in "My Name Is Earl".
Ribisi speelt zowel in films als in televisieseries. Zo was hij bij herhaling te zien in series als "Still the Beaver", "The Wonder Years" en in "Friends" als "Frank", de verwarde broer van hoofdpersonage "Phoebe Buffay". In 1995 speelde Ribisi voor het eerst in een film die niet voor tv gemaakt was. In de horrorfilm "The Outpost" (het tweede vervolg op "The Hills Have Eyes") speelde hij "Scott Stockton".
In 2006 speelde Ribisi tevens de hoofdrol in de videoclip van "Crystal Ball" van de Britse band Keane.
Ribisi was van 1997 tot 2001 getrouwd met de actrice Mariah O'Brien, met wie hij in 1997 dochter "Lucia" kreeg. Op 16 juni 2012 trouwde hij met model Agyness Deyn. Het stel ging in 2015 uiteen.

</doc>
<doc id="27576" url="https://nl.wikipedia.org/wiki?curid=27576" title="Verkeerslicht">
Verkeerslicht

Een verkeerslicht is een seinlicht om het verkeer te kunnen regelen. Ook het openbaar vervoer, (goederen)treinen en schepen gebruiken verkeerslichten. 
Verkeerslichten regelen met behulp van lichtsignalen het kunnen oprijden van een gelijkvloerse kruising, de toegang tot bruggen, tunnels en spoorwegovergangen, de toegang tot parkeergarages en -terreinen, evenals de toegangsregulering bij fabrieken, bedrijven en andere afgesloten terreinen. Ook bij wegwerkzaamheden kunnen verkeerslichten worden gebruikt.
Een verkeerslicht is een van de drie soorten verkeerstekens die een wegbeheerder kan gebruiken om het verkeer op de weg te regelen. De andere twee zijn verkeersborden en wegmarkeringen. Een combinatie ervan is ook mogelijk.
Bij toepassingen op de openbare weg zijn de verkeerslichten onderdeel van een verkeersregelinstallatie (VRI), die bestaat uit de verkeerslichten, voertuigdetectoren, detectielussen en een regelsysteem daarvoor. De reguliere lichten (lampen) zijn vrijwel altijd onder elkaar geplaatst, dus verticaal gepositioneerd. Dit geldt voor België en Nederland. In sommige andere landen (vooral Japan) zijn de reguliere verkeerslichten voor het autoverkeer naast elkaar gepositioneerd. 
De lichten van onder andere spoorwegovergangen, ophaalbruggen en veerponten zijn vaak naast elkaar geplaatst. Wanneer de rode lampen bij bruggen en spoorwegovergangen branden, al dan niet knipperend, is stoppen verplicht; andere signalen kunnen met deze lichten niet worden gegeven.
Geschiedenis.
Het eerste verkeerslicht ter wereld verscheen op 10 december 1868 in Londen bij het Palace of Westminster, en kon worden toegeschreven aan John Peake Knight. Knight ontwierp een verkeerslicht zoals deze ook in gebruik was bij de spoorwegen. De verkeerslichten moesten ervoor zorgen dat de leden van het Britse Parlement veilig konden oversteken. Deze lampen werkten op gas, en konden een rode of groene kleur weergeven door middel van een lens. De gaslamp explodeerde een paar jaar later, en werd verwijderd.
In 1912 werd door Lester Wire in de Verenigde Staten een elektrisch stoplicht ontwikkeld. Dit verkeerslicht bestond uit een doos op een paal met een rode en groene lamp. De Amerikaan Garrett Morgan kreeg patent op het verkeerslicht met drie standen: groen, oranje en rood. Zijn landgenoot James Hoge bedacht een systeem met verkeerslichten op elke hoek van een kruising.
In Nederland werd in 1928 voor het eerst met automatische verkeerslichten geëxperimenteerd aan de Laan van Meerdervoort in Den Haag. Het systeem bestond uit vijf groene neonringen en vijf rode, tien ringen in totaal die in één behuizing zaten. De ringen gingen geleidelijk aan en uit. In Eindhoven kwam het eerste stoplicht, zoals wij dat nu min of meer kennen, in 1929. Dit stoplicht had nog een bel die rinkelde bij rood licht. In België is de oudste melding van een verkeerslicht uit 1931, toen er een op de Meir te Antwerpen verscheen.
Toen er nog veel minder verkeerslichten waren dan tegenwoordig, werd soms op drukke kruispunten het verkeer geregeld door een verkeersagent. Deze gebruikte daartoe alleen zijn handen en een schel fluitje. Als hulpmiddel werd ook wel een metalen stopbord of klapbord op een paal gebruikt.
Ook nu nog wordt incidenteel het verkeer met de hand geregeld door een verkeersregelaar (of een agent), bijvoorbeeld tijdens drukke manifestaties, wegwerkzaamheden en bij toeristische attracties, of indien het verkeerslicht door een storing niet functioneert. Bij oversteekplaatsen in de buurt van scholen staan vaak klaar-overs die met een stopbord (lollypop) het verkeer kunnen tegenhouden, zodat schoolkinderen veilig over kunnen steken.
Bij veel moderne verkeerslichtinstallaties zijn detectielussen aangebracht in het wegdek, waarmee de installatie kan reageren op het actuele verkeersaanbod. Een verkeerslicht gaat dan bijvoorbeeld alleen op groen als daar daadwerkelijk voertuigen staan te wachten. Een verdere doorontwikkeling hiervan is het 'intelligente' verkeerslicht (iVRI) dat in twee richtingen kan communiceren met weggebruikers, en ook met andere verkeerslichtinstallaties.
Standaardverkeerslicht (drie kleuren).
Een verkeerslicht heeft doorgaans drie lampen, die van boven naar beneden de kleuren rood, oranje en groen hebben. Het oranje licht wordt soms als geel aangeduid, bijvoorbeeld in de Nederlandse wet. In Nederland is de betekenis juridisch geregeld in het Reglement verkeersregels en verkeerstekens 1990 (RVV 1990). Belgische verkeerslichten werken conform de Wegcode. De naam is formeel 'driekleurig verkeerslicht'. De internationale betekenis van de kleuren van een verkeerslicht is:
In België mág men doorrijden bij groen, in Nederland is dit verplicht, tenzij het niet mogelijk is door te rijden, bijvoorbeeld door een file.
Het oranje licht betekent dat gestopt moet worden, tenzij stoppen in alle redelijkheid niet meer mogelijk is. In Oostenrijk is het verplicht om bij oranje licht te stoppen. Door oranje rijden is daar een overtreding. Als waarschuwing voor het naderende oranje, gaat het groene licht de laatste seconden knipperen.
In andere landen, bijvoorbeeld in Duitsland, Hongarije, Groot-Brittannië, Oostenrijk, Zwitserland, Polen, Litouwen, Noorwegen, Rusland en Zweden, brandt voordat het licht op groen gaat eerst het oranje licht in combinatie met het rode licht ten teken dat het groene licht eraan komt en men alvast kan oprijden. 
Een knipperend oranje licht geeft in België en Nederland aan dat de verkeerslichten buiten gebruik zijn, bijvoorbeeld 's nachts omdat er dan minder verkeer rijdt. Dit gebeurt dan automatisch op basis van een ingesteld klokprogramma. Als het knipperende oranje licht zich echter op de plaats van een groen licht bevindt, dan duidt dit op een gevaarlijke verkeerssituatie. Doorrijden is toegestaan, maar met gematigde snelheid, omdat er kruisend verkeer mogelijk is, bijvoorbeeld rechtdoorgaande fietsers bij een oranje knipperende pijl naar rechts. 
In België staan bij veel beweegbare bruggen, maar ook bij sommige tramkruisingen, verkeerslichten met drie lampen; twee oranje en boven 1 rode. Het onderste oranje licht knippert als er niets aan de hand is, vooral bij bruggen die maar zelden open gaan. Gaat een brug open of komt er een tram, dan gaat het onderste licht uit, het middelste oranje licht gaat even aan, en daarna verschijnt rood. Bij bruggen staan er soms evengoed ook nog aparte rode lichten. 
Wanneer een "regelende" verkeersregelinstallatie (onder normale omstandigheden) stopt met regelen (bijvoorbeeld 's avonds laat), zullen alle richtingen die op dat moment groen licht hebben (via oranje) naar rood gaan. Daarna blijven alle richtingen een korte tijd op rood staan, zodat al het verkeer dat nog op het kruispunt rijdt, het kruispunt kan verlaten. Daarna zullen (soms alle, soms een deel van) de lichten oranje gaan knipperen.
Wanneer een "niet-regelende" verkeersregelinstallatie (oranje knipperend) gaat beginnen met regelen (bijvoorbeeld 's ochtends vroeg), loopt de verkeersregelinstallatie de inschakelprocedure af. Hierbij zal op alle richtingen tegelijk het oranje knipperen overgaan in vast oranje en vervolgens, na enkele seconden, in rood. Daarna zullen gedurende een korte tijd alle lichten op de hele kruising op rood blijven staan, zodat het laatste verkeer dat nog vrij de kruising opgereden is, de tijd heeft om door te rijden en het kruispunt vrij te maken. Na deze ontruimingstijd wordt het regelprogramma gestart en wordt het verkeer volgens de gebruikelijke cyclus afgewikkeld.
'Vierkant groen' of 'alle fietsers tegelijk groen' (AFTG).
Het AFTG-principe, ook genaamd 'vierkant groen', betekent dat fietsers en voetgangers uit alle richtingen tegelijkertijd groen licht krijgen, terwijl de automobilisten op het rode licht wachten. Zo wordt contact tussen zwakke weggebruikers en gemotoriseerd verkeer, en aldus ook ongevallen, vermeden. Dit wordt in België ook op het (groene) verkeerslicht zelf aangegeven, met vier pijlen in een vierkant rondom een fietssymbool.
Tweekleurige verkeerslichten.
In veel landen bestaan ook verkeerslichten met maar twee kleuren. Het bekendste voorbeeld hiervan zijn voetgangerslichten, die in veel landen alleen groen en rood kunnen tonen. Ook bestaan er tweekleurige verkeerslichten die alleen oranje en rood kunnen tonen. In de Belgische wegcode worden ook de rode kruisen en groene pijlen voor lane control "tweekleurige verkeerslichten" genoemd.
Groen-rood.
Verkeerslichten die alleen rood en groen kunnen tonen, worden vaak gebruikt voor verkeer dat voldoende langzaam gaat om geen oranje licht nodig te hebben. In veel landen worden deze lichten toegepast voor voetgangers, soms ook voor fietsers. Ook voor het overige verkeer worden soms tweekleurige verkeerslichten gebruikt die alleen rood en groen kunnen tonen, bijvoorbeeld bij inritten van parkeergarages. Op plekken waar normaal gesproken langzaam wordt gereden, wordt een oranje licht dan niet noodzakelijk geacht. In Nederland kent het Reglement Verkeersregels en Verkeerstekens (RVV) deze lichten alleen voor voetgangers, en ze worden voor het overige verkeer alleen op privéterreinen gebruikt.
Oranje-rood.
Deze lichten kunnen alleen oranje en rood tonen, met de gebruikelijke betekenis:
Wanneer het licht uit staat, gelden de normale, overige verkeersregels en verkeerstekens (het is dan dus niet alsof het licht op groen staat). Deze lichten worden gebruikt waar het verkeer slechts af en toe hoeft te stoppen, bijvoorbeeld bij bruggen, overwegen van weinig bereden (goederen)spoor en uitritten voor brandweer of ambulance en busbaan. In Nederland ziet men vaak voor het gele licht nog enkele seconden oranje knipperlicht.
In Rotterdam-Alexander staan deze lichten ook langs de metrobaan op plekken waar wegen deze kruisen. Deze treden in werking zodra de metro de krusing nadert en springen dan eerst op oranje, zodat het verkeer dat nog op de metrobaan is, kan doorrijden en vervolgens op rood, zodat het overige verkeer moet stoppen om de metro door te laten. Eenzelfde licht zie je soms ook bij trambanen die de weg kruisen, zodat het overige verkeer tijdig kan stoppen voor naderende trams. In de Zeilstraat in Amsterdam stond zo'n licht bij een van de weinige tramhaltes waar de passagiers nog op straat uitstapten; deze is in 2023 verwijderd toen de tramhalte werd verplaatst.
Voetgangers.
Verkeersregelinstallaties voor voetgangers hebben in België en Nederland twee lichten. In Nederland wordt sinds ca. 1980 de functie van het oranje licht vaak overgenomen door een knipperend groen licht. In België springt het licht gewoonlijk direct van groen naar rood. 
Ook zijn er in Nederland sinds ca. 1990 voetgangerslichten met standaard een oranje knipperend waarschuwingslicht, met een oranje gevarendriehoekje, in plaats van het rode licht. De voetganger kan ervoor kiezen om op eigen risico over te steken, of kan door een druk op een knop alsnog groen aanvragen, waarmee een veilige oversteek gewaarborgd zou moeten zijn. Het verkeer op de rijweg heeft stoplichten die dan op rood springen. Zelfbedieningsstoplichten voor voetgangers (en ook fietsers) bestaan al sinds de jaren zeventig van de vorige eeuw in Nederland alsmede in veel andere landen.
Op veel plaatsen zijn de voetgangerslichten ook voorzien van "rateltikkers", die ten behoeve van blinden en slechtzienden bij rood licht langzaam en bij groen licht snel tikken. Hiervan is ook een elektronische versie. Hierbij is het tikken vervangen door piepjes, langzaam bij rood en snel bij groen.
Gecombineerde voetgangers-fietserslichten.
In België zijn ook tweekleurige verkeerslichten in gebruik die zowel een voetgangers als fietsers afbeelden. Deze verkeerslichten vind je voornamelijk terug in Brussel. 
De wegcode stelt de betekenis van deze gecombineerde lichten gelijk aan de betekenis van de reguliere voetgangerslichten, namelijk het rood licht betekent dat het verboden is zich op de rijbaan te begeven, en het groen licht betekent dat het toegelaten is zich op de rijbaan te begeven. Dit zorgt er echter voor dat fietsers het rode gecombineerde licht mogen voorbijrijden als zij het fietspad blijven volgen, gezien het fietspad geen deel uitmaakt van de rijbaan.
Alternatieve figuurtjes.
Sommige verkeerslichten voor voetgangers in Duitsland hebben een speelse beeltenis van een man met een hoed op, het zogenaamde Ampelmännchen. Sinds 2004 verscheen onder meer in Zwickau en Dresden een vrouwelijke versie van het Ampelmännchen op de voetgangerslichten.
Sinds het jaar 2000 hebben verkeerslichten voor voetgangers in Amersfoort de beeltenis van een vrouw, Sofie genaamd. Zij verscheen naderhand ook op verkeerslichten in Utrecht, Haarlem en Deventer. De stad Utrecht heeft ook enkele voetgangerslichten met kinderstripfiguur Nijntje.
In Wenen werden in 2015 voor het eerst enkele voetgangerslichten voorzien van telkens twee figuurtjes in drie varianten: een (mannelijk) homopaar, een lesbisch paar en een heteropaar. In 2016 werd een vergelijkbaar "homoverkeerslicht" geplaatst in Utrecht om daarmee diversiteit te tonen en aandacht te vragen voor de acceptatie van lhbt'ers. Ook in enkele andere Europese steden zijn dergelijke voetgangerslichten gekomen.
Openbaar vervoer.
In veel Europese landen, waaronder België en Nederland, kent men speciale verkeerslichten voor het openbaar vervoer (OV). In Nederland gebruikt men hiervoor een negenoog. Vroeger waren er in Amsterdam speciale tramlichten met een rood en een groen licht met daarop het woord 'TRAM'. In Rotterdam gebruikte men een "T". In Den Haag werden tot rond 1980 lichten gebruikt met de witte letters TR. Brandde dit licht, dan mocht de tram doorrijden. Om hier eenheid in te brengen werd begin jaren 1970 het negenoog ontwikkeld en daarna landelijk ingevoerd, waarmee de oude lichten geleidelijk verdwenen. Maar in 2022 is er op het Aegonplein voor Station Mariahoeve nog één vergeten exemplaar met "TR" aanwezig. Bij splitsingen werd er een wit lijnnummer getoond: brandde nummer 9, dan mocht tram 9 doorrijden. Er waren echter ook drie-kleurige lichten met TR in gebruik.
Voor de huidige OV-lichten in Nederland en België, zie de afbeelding. De betekenis van de signalen is als volgt, van links naar rechts:
Spoorwegen.
Het Nederlandse spoorwegsein lijkt in de meeste gevallen veel op een verkeerslicht. De kleuren staan echter in het algemeen in omgekeerde volgorde (dus groen boven, oranje in het midden en rood onder). Echter zijn er ook nog oudere seinen die oranje boven en groen in het midden hebben staan.
Het rode licht bevindt zich altijd onderaan. De reden daarvoor is dat het niet wordt afgedekt als er sneeuw op de zonnekap blijft liggen. Ook is het mogelijk dat een enkele lamp alle kleuren kan tonen of dat de lampen naast elkaar staan.
De betekenis van de kleuren is anders: oranje betekent langzaam rijden. De kleuren worden daardoor in een andere volgorde getoond, op de vrije baan eerst rood (het volgende blok is bezet door een eerdere trein), daarna oranje (de eerdere trein is al verder doorgereden) en daarna groen. Er bestaat verder knipperend oranje en knipperend groen en er kan met een cijfer worden aangegeven hoe snel er gereden mag worden.
Waterwegen.
Op de Nederlandse waterwegen kent men ook een soort verkeerslicht bij sluizen en bruggen. Deze hebben normaliter ook drie lichten onder elkaar, net als een normaal verkeerslicht. Het onderste licht is echter ook rood en het middelste licht is groen. De betekenis van het bovenste rode en het middelste groene licht is hetzelfde als die van een verkeerslicht langs de weg. Als beide rode lichten branden, betekent dat dat de sluis of brug voorlopig niet wordt bediend. Als één rode en één groene lamp branden, duidt dat erop dat de brug of sluis bijna bediend gaat worden en het scheepvaartverkeer er bijna in kan varen.
Vaak is er onder bruggen een oranje lamp gemonteerd. Deze betekent dat men, mits het schip onder de brug door past, het rode stoplicht mag negeren en van de onderdoorgang gebruik mag maken.
Op Belgische waterwegen ziet men vaker tweekleurige verkeerslichten voor bruggen. Het tegelijk branden van het rode en het groene licht kondigt aan dat de brug voor het scheepvaartverkeer geopend zal worden.

</doc>
<doc id="27577" url="https://nl.wikipedia.org/wiki?curid=27577" title="Verkeerslichten">
Verkeerslichten



</doc>
<doc id="27578" url="https://nl.wikipedia.org/wiki?curid=27578" title="VRI">
VRI



</doc>
<doc id="27579" url="https://nl.wikipedia.org/wiki?curid=27579" title="Carthago Nova">
Carthago Nova

Carthago Nova was de Latijnse naam van de Spaanse stad Cartagena. 
Carthagers.
De stad is in de 3e eeuw voor het begin van de christelijke jaartelling gesticht door Hasdrubal de Schone, een legeraanvoerder uit Carthago. De stad werd "Qart chadast" (Nieuwe Stad) genoemd, net als Carthago. De plaats beschikte over een natuurlijke haven en lag dicht bij zilvermijnen. Mogelijk was de plaats ervoor al bewoond onder de naam "Mastia".
Oorspronkelijk was Carthago een Fenicische nederzetting. Toen de oorspronkelijke Fenicische plaatsen als Tyrus, Sidon en Byblos overheerst werden door andere volkeren, begon het evenwicht van de Fenicische cultuur en de Fenicische machtssfeer naar het westen van de Middellandse Zee te verschuiven, met Carthago als nieuw centrum. Cartagena was onderdeel van de verdere verbreiding van deze invloedssfeer. Nieuw Carthago werd de belangrijkste haven voor de exploitatie van Spanje en was de hoofdstad van het geslacht van de Barciden. Hannibal Barkas vertrok van hier in 218 v.Chr. op zijn tocht over de Alpen naar Italië.
In de stad waren tempel voor Baäl en Esjmoen. Er was een paleis en ook een wapendepot en er was een garnizoen gelegerd.
Romeinen.
In 209 v.Chr. veroverden de Romeinen onder leiding van Publius Cornelius Scipio de stad, en ging zij onder de naam Carthago Nova (Nieuw Carthago) deel uitmaken van het Romeinse Rijk. Hiervan is ook de huidige naam Cartagena afgeleid. In de 1e eeuw v.Chr. werd het een Romeinse kolonie onder de naam "Colonia Urbs Julia Nova Carthago". Dit betekende dat de vrije inwoners van de stad het Romeinse burgerschap ontvingen. Onder Augustus werden er een theater en een nieuw forum gebouwd. De stad lag in Hispania Tarraconensis tot het einde van de 3e eeuw, toen de provincie Hispania Carthaginensis werd gevormd met Carthago Nova als hoofdstad.
Germanen.
In 422 werd de stad ingenomen en geplunderd door de Vandalen. Later werd de stad onderdeel van het Visigotische Rijk in Spanje. Keizer Majorianus probeerde de stad te veroveren maar zijn vloot werd in 461 verslagen door de Vandalen. Halfweg de 6e eeuw werd de stad onderdeel van het Byzantijnse Rijk maar in 622 heroverde de Visgotische koning Swinthila de stad. Hierbij werd Carthago Nova bijna volledig verwoest. Intussen was de stad een bisschopszetel.
In 711 werd de stad veroverd door een Moors leger. Tijdens de Moorse overheersing had de stad onder meer de naam "Qartayanna", en had zij een grote mate van autonomie.

</doc>
<doc id="27580" url="https://nl.wikipedia.org/wiki?curid=27580" title="Verkeersregelinstallatie">
Verkeersregelinstallatie



</doc>
<doc id="27581" url="https://nl.wikipedia.org/wiki?curid=27581" title="Mantra">
Mantra

Een mantra is een gedicht, woord, uitspraak of een lettergreep dat het midden houdt tussen een spreuk met magisch effect en een gebed. In sommige gevallen wordt hij herhaald en is hij bedoeld als een continue recitatie (chant). Voor de herkomst van het woord "mantra" zijn er verschillende verklaringen. Volgens velen is het een combinatie van de Sanskrietse woorden "manasah" (geest) en "tra" (bevrijding door beheersing van die geest). Zoals reeds boven verklaard, is een mantra een reeks woorden, die samen een gedicht vormen. Deze mantra's worden veelal gezongen tijdens meditaties, offerplechtigheden of trouwceremonies door de Pandits, Brahamana's en soortgelijke heiligen.
In vroegere tijden zoals het 'saty-yuga' (de gouden tijd), duizenden jaren geleden konden brahmanen de mantra's op zo'n perfecte manier uitspreken, dat er direct een effect waarneembaar was. Mocht een van hen een mantra fout ten gehore brengen, dan waren er overpriesters, die de fouten ter plekke corrigeerden. Maar dat wil niet zeggen dat mantra's oude begrippen zijn, die enkel effect hebben op de vroegere personen uit het verleden. Dagelijks groeit het aantal personen, dat zich naar een
of andere vereniging wendt om daar over yoga te horen. Want het chanten van mantra's is een belangrijk onderdeel van yogabeoefening. Door mantra's te chanten zoals "AUM TAT SAT" of "OM NAMO BHAGAVATE VASUDEVAYA" of "HARE KRSNA HARE KRSNA KRSNA KRSNA HARE HARE","HARE RAMA HARE RAMA RAMA RAMA HARE HARE" zou de ziel gereinigd worden van alle stoffelijke besmettingen.
Hoewel het woord mantra uit het Sanskriet komt, worden in feite in alle religies vele, telkens verschillende, mantra's gebruikt voor verschillende doelen. Bijvoorbeeld om een status van trance of om geestelijke zuivering te bereiken, voor het verkrijgen van siddhi's (mystieke vermogens) of om de genade van God (kŗpa) te verwerven.
Hindoeïsme.
In het hindoeïsme wordt Aum of Om (uitspraak: ōm) algemeen als de basismantra beschouwd. Het woord Om heeft echter een veel diepgaandere betekenis. Het is niet alleen de betekenis van het woord dat hierbij van belang is. Men gelooft dat de trilling van deze klank een verheffende werking op de trilling van het lichaam heeft, waardoor een hoger bewustzijn bereikt wordt. Vandaar ook dat vaak belang gehecht wordt aan de juiste uitspraak. Volgens sommige theorieën geeft deze klank ook een opstijgende lijn langs de chakra's weer.
Een andere belangrijke mantra is de aloude "gayatri mantra" uit de Rig Veda (3,62:10)"
Er zijn verschillende vertalingen van deze mantra in omloop, aangezien elk woord diverse betekenissen heeft:
In de ISKCON/Hare Krishna is de volgende mantra van uiterst groot belang. De volgelingen reciteren hem vaak als sadhana (geestelijke oefening).
Boeddhisme.
Het steeds herhaalde "Om mani padme hum" is een mantra uit het Tibetaans boeddhisme. Het is een invocatie, aanroeping van de bodhisattva Avalokitesvara, "(De bezitter van) het Juweel-Lotus ".
In de Thaise Bos Traditie van het Theravada is Boed-dho de meest gebruikte mantra. Luang por Opart (de Mukyawann Sayadaw) onderwijst dat samatha gericht op het geluid van Buddho de sleutel is tot concentratie.
Je bent er vrij om een mantra uit te kiezen waarvan je denkt dat die de beste resultaten brengt.

</doc>
<doc id="27582" url="https://nl.wikipedia.org/wiki?curid=27582" title="Scharfenbergkoppeling">
Scharfenbergkoppeling

De Scharfenbergkoppeling of Schaku ("Scharfenbergkupplung") is een automatische koppeling die voornamelijk gebruikt wordt bij treinstellen en trams. Deze koppeling is vernoemd naar de Duitse ingenieur Karl Scharfenberg (1874-1938).
Deze koppeling maakt het mogelijk om materieel vanuit de machinistencabine automatisch te koppelen en ontkoppelen. Bij het traditionele spoorwegstoot- en trekwerk (bestaande uit schroefkoppeling en buffers) moet het (ont)koppelen van locomotieven en treindelen, zo nodig inclusief kabels en kettingen, met de hand worden verricht.
Door de elektrische en pneumatische verbindingen in een Scharfenbergkoppeling is het ook mogelijk om vanuit één machinistencabine de tractie-installaties en de remmen van twee of meer treinstellen identiek te laten werken, mits deze op elkaar zijn afgestemd. Men noemt dat 'treinschakeling'. Ook bij trams komt dit voor; zo konden de meeste Haagse PCC's dankzij hun Scharfenbergkoppelingen in treinschakeling rijden.
Bij de Nederlandse Spoorwegen is sinds 1964 de hoogte 1 meter om eenvoudig te kunnen koppelen met buffermaterieel.
Om vervuiling te voorkomen worden de niet gebruikte koppelingen in principe afgedekt met een metalen beschermplaat of beschermhoes, die bij het nieuwere materieel automatisch wegklapt, of een kunststof zak die om de koppeling geritst wordt. De metalen beschermplaat die met de hand verwijderd of geplaatst moet worden, wordt door rangeerders een "bh" genoemd als afkorting van het woord "beschermhoes". Na het koppelen moet de plaat of hoes in de cabine van de trein worden gelegd, maar dat wordt weleens vergeten, zodat men er soms een op het perron ziet liggen. Bij de Nederlandse Spoorwegen is het gebruik van de bescherming sinds enige tijd afgeschaft. De handmatig te plaatsen beschermplaten worden niet meer gebruikt en de automatische beschermplaten zijn in weggeklapte stand vastgezet of verwijderd.
De Scharfenbergkoppeling heeft als nadeel de lage maximale trekbelastbaarheid, waardoor de koppeling ongeschikt is voor getrokken treinen. Een ander nadeel is dat de in de koppeling geïntegreerde elektrische en pneumatische verbindingen niet (internationaal) gestandaardiseerd zijn, waardoor verschillende materieelsoorten niet onderling koppelbaar zijn, of vaak alleen mechanisch: een treinstel kan dan wel worden gesleept. Om dit te laten doen door buffermaterieel is een hulpkoppeling nodig, die aan de trekhaak bevestigd wordt.
Geschiedenis.
Bij de Nederlandse Spoorwegen was het sinds 1934 gebruikelijk om deze koppeling op 610 mm boven de bovenkant van de spoorstaaf te bevestigen. Na een foutieve combinatie van Mat '34 met het eerste treinstel Mat '64 ('Treinstel Toekomst'), met schadelijke gevolgen voor de tractie-installaties, werd in 1964 overgestapt op een hoogte van 1 meter. Sinds de buitendienststelling van de laatste hondenkop-treinstellen in 1996 zijn lage koppelingen alleen nog op museummaterieel te zien.

</doc>
<doc id="27585" url="https://nl.wikipedia.org/wiki?curid=27585" title="Felix Mendelssohn">
Felix Mendelssohn



</doc>
<doc id="27586" url="https://nl.wikipedia.org/wiki?curid=27586" title="Anton Pannekoek">
Anton Pannekoek

Antonie (Anton) Pannekoek (Vaassen, 2 januari 1873 - Wageningen, 28 april 1960) was een Nederlandse astronoom en marxistisch denker, bekend als theoreticus van het radencommunisme en grondlegger van de stellaire astrofysica in Nederland.
Levensloop.
Pannekoek werd geboren in het Gelderse Vaassen en verhuisde op jonge leeftijd naar het naburige Apeldoorn. Hier volgde hij de Koninklijke HBS alwaar hij zijn interesse in de sterrenkunde ontwikkelde. Op aanraden van zijn docenten besloot Pannekoek om een universitaire opleiding te volgen, maar hiervoor moest hij eerst een cursus Latijn en Oudgrieks afronden. In de jaren dat hij hiermee bezig was begon hij met het systematisch waarnemen van de hemel, waarbij hij onder andere interesse had in het aanzicht van de Melkweg en variabele sterren. Zo realiseerde hij zich al vroeg dat de Poolster een variabele ster was. In 1891 begon Pannekoek met zijn studie wiskunde en natuurkunde aan de Rijksuniversiteit Leiden. Als student publiceerde hij al zijn eerste artikelen, waaronder: "On the Necessity of Further Researches on the Milky Way". Na zijn afstuderen werkte hij enkele jaren als landmeter voordat hij een aanstelling als observator bij de Sterrewacht Leiden kreeg. Hier promoveerde hij in 1902 bij Hendricus Gerardus van de Sande Bakhuyzen op het proefschrift getiteld "Untersuchungen über den Lichtwechsel Algols".
Aanvankelijk liberaal, werd Pannekoek na het lezen van "Equality" van Edward Bellamy een overtuigd socialist en begon hij zich te verdiepen in de theorieën van Karl Marx en Joseph Dietzgen. Pannekoek werd een bekende publicist op het gebied van het socialisme en marxisme en publiceerde ook in Duitse bladen. Ontevreden met zijn baan in Leiden vertrok hij in 1906 naar Berlijn waar hij docent werd op de school van de Sozialdemokratische Partei Deutschlands (SPD). Door zijn radicale opvattingen kreeg hij problemen met de overheid, het partijbestuur van de SPD en de vakbonden. Een bekend werk van Pannekoek was zijn boek "Lenin als Philosoph", dat in 1938 verscheen en waarin hij reageerde op de felle kritiek die Lenin in 1920 op hem had in diens werk "De linkse stroming, een kinderziekte van het communisme". "Lenin als Philosoph" verscheen onder het pseudoniem J. Harper en werd in het Engels, het Frans en uiteindelijk ook in het Nederlands vertaald.
Bij het uitbreken van Eerste Wereldoorlog was Pannekoek op vakantie in Nederland. Hij kon of wilde niet terug naar Duitsland en kreeg een baan als wiskundeleraar, omdat er plaatsen vrijvielen doordat er reservisten waren opgeroepen als militair. Pannekoek werd leraar natuurkunde en scheikunde in Helmond, Hoorn en Bussum (aan de Gooische HBS, thans Goois Lyceum). In 1918 werd hij door Willem de Sitter aangezocht voor de Sterrewacht Leiden, maar dat stuitte op verzet van minister Ruijs de Beerenbrouck, vanwege Pannekoeks linkse sympathieën. Door toedoen van de (linkse) gemeenteraad van Amsterdam kreeg hij een aanstelling als lector aan de Universiteit van Amsterdam. In 1925 werd hij buitengewoon hoogleraar en in 1932 gewoon hoogleraar.
Pannekoek hield zich eerst bezig met de verdeling van de sterren en de structuur van de Melkweg en later met de evolutie van sterren. Pannekoek paste kwantummechanica en andere natuurkunde toe in de sterrenkunde en werd hiermee de grondlegger van de astrofysica in Nederland. Hij reisde veelvuldig naar het buitenland voor het doen van waarnemingen aan zonsverduisteringen en bracht in 1926 op Java de helderheidsverdeling van de zuidelijke Melkweg in kaart.
Hij werd in 1925 gekozen tot lid van de Koninklijke Nederlandse Akademie van Wetenschappen, (KNAW). Pannekoek was ook internationaal vermaard en kreeg in 1936 een eredoctoraat van Harvard en in 1951 de Gold Medal van de Royal Astronomical Society. Het door hem opgerichte sterrenkundig instituut van de Universiteit van Amsterdam, het Anton Pannekoek Instituut, is naar hem vernoemd, evenals planetoïde (2378) Pannekoek en de krater Pannekoek aan de achterkant van de maan.
Hij bleef na de Tweede Wereldoorlog publiceren, onder het pseudoniem P. Aartsz, over het radencommunisme, maar dat vond weinig weerklank. Zijn populaire geschiedenis van de sterrenkunde, onder de titel "De Groei van ons Wereldbeeld" werd daarentegen een groot succes.
Anton Pannekoek was gehuwd met J.M. (Anna) Nassau Noordewier en was daardoor de zwager van de kunstschilder Michiel Noordewier en diens echtgenote, de sopraan Aaltje Noordewier-Reddingius. De zoon van Anton Pannekoek, Antonie Johannes Pannekoek (1905-2000), was een internationaal vermaard geoloog.
Het Internationaal Instituut voor Sociale Geschiedenis te Amsterdam beheert Pannekoeks archief, waarvan een deel aan het eind van de Tweede Wereldoorlog in 1944 te Arnhem verloren ging.

</doc>
<doc id="27587" url="https://nl.wikipedia.org/wiki?curid=27587" title="Karakter (boek)">
Karakter (boek)

Karakter (1938) is een roman van de Nederlandse schrijver F. Bordewijk.
Vorm.
"Karakter" is een bildungsroman. In lijn met dat laatste heeft Bordewijk het boek de opdracht meegegeven "Aan mijn kinderen Nina en Robert". De hoofdstukken zijn niet genummerd, maar wel voorzien van een korte titel, passend bij de afstandelijke toon die veel werk van Bordewijk in het interbellum kenmerkt. Zo afgebeten in toon als "Bint" is "Karakter" echter niet. Het boek heeft het perspectief van een auctoriële verteller. Het verhaal speelt zich hoofdzakelijk af in het Rotterdam van na de Eerste Wereldoorlog tot eind jaren '30. Zoals in veel van zijn romans en verhalen heeft Bordewijk de personages voorzien van namen die passen bij hun eigenschappen. Zo wordt al direct het contrast geschetst tussen de wilskrachtige, soms ruwe vader Dreverhaven, een nietsontziende deurwaarder, en de elegante, introverte, ietwat neurotische zoon Katadreuffe die vooral op zijn moeder lijkt. Ook bijfiguren dragen passende namen, zoals de machtige advocaat Stroomkoning, de frauderende bureauchef Rentenstein en de angstaanjagende deurwaardersassistent Den Hieperboree.
Inhoud en duiding.
De hoofdpersoon is de onwettige zoon die de deurwaarder A.B. Dreverhaven verwekt heeft toen hij zich opdrong aan zijn achttienjarige dienstmeisje Jacoba (Joba) Katadreuffe. Het contact is echter niet geheel tegen haar zin. De titel "Karakter" verwijst vooral naar deze drie personen die door de bloedband verbonden zijn. De hoofdpersoon, Jacob Willem Katadreuffe, ontwikkelt zijn karakter en bereikt zo zijn doelen onder de machtige schaduw van de meedogenloos doelgerichte maar grotendeels afwezige vader. Minder uitgewerkt speelt het koppige zelfbewustzijn van Joba een rol. Zij voedt Jacob in armoede op en vertelt hem niets over zijn vader, omdat ze een huwelijk, de erkenning van het vaderschap en zelfs de tot twaalfmaal toe vrijwillig gegeven alimentatie van de vader weigert. Een verhaallijn waarin zij een aanzoek van een andere man afwijst, benadrukt dat niet rancune, maar trots en een onafhankelijke wil haar drijfveren zijn.
De hoofdpersoon opent een sigarenwinkel, maar mislukt in deze nering. Met veel doorzettingsvermogen ontwikkelt hij zich echter tot een succesvolle advocaat. De ondertitel ("Roman van zoon en vader") verwijst naar de relatie tussen de hoofdpersoon en zijn vader die voortdurend op de achtergrond aanwezig is en zijn volwassen zoon op allerlei manieren tegenwerkt en zelfs diens faillissement aanvraagt. Dit wordt afgewezen wegens gebrek aan baten, aangezien Katadreuffes enige bezit een stapeltje boeken ter waarde van vijftien gulden is, maar jaren later, op het moment dat Katadreuffe zich met een betrekking op een advocatenkantoor uit de armoede heeft gewerkt en het faillissement vrijwel vergeten is, laat Dreverhaven zijn zoon met succes bankroet verklaren en smoort daarmee nagenoeg diens carrière als jurist in de kiem. Tevoren biedt hij hem wel een lening aan, maar de trotse, stugge Katadreuffe weigert die. Jaren na het faillissement keert de zoon de rollen om en daagt zijn vader uit door welbewust bij diens kantoor een lening aan te vragen.
Na een nieuwe start eist Dreverhaven zonder reden de al bijna afgeloste lening op en vraagt ten derden male het faillissement aan, maar dit wordt afgewezen, zodat Katadreuffe zijn studie kan voltooien en beëdigd zal worden als advocaat. Vermoedelijk op instigatie van de vader wordt een protest ingediend tegen de beëdiging, maar ook dit loopt met een sisser af. Deze reeks van gebeurtenissen loopt parallel aan Katadreuffes persoonlijke groei: aan het eind van het verhaal is hij zijn vader ontgroeid, en bij een toevallige ontmoeting suggereert de vader dat de tegenwerking Jacobs karakter versterkt heeft. Pas tijdens de vergevorderde ziekte van zijn moeder ontdekt hij dat zij niets gebruikt heeft van het geld dat hij had gestuurd om haar armoede te verlichten. Alles staat op een spaarbankboekje dat voor hem is bedoeld. Ook ziet hij de bewijzen van zijn vaders generositeit tegenover zijn moeder pas nadat hij het contact met zijn vader verbroken heeft.
Thema's en motieven.
In 1938, het jaar waarin hij "Karakter" uitbracht, schreef Bordewijk: "Van mijn romans meen ik te mogen zeggen: 'Een ondeugd of de overdrijving van een deugd voert uiteindelijk naar de ondergang." Het aan The Rime of the Ancient Mariner van Samuel Coleridge ontleende motto van het boek verwijst naar het te laat inzien wat belangrijk is in het leven: 'A sadder and wiser man / he rose the morrow morn' (Als treuriger en wijzer man / stond hij ‘s anderendaags op), maar toont ook dat men kan leren van (andermans) fouten.
Het boek toont de schaduwzijden van een sterk karakter. Er is een wederzijdse, maar niet uitgesproken toenadering tussen Jacob en Lorna te George, een secretaresse van het advocatenkantoor. Katadreuffe beziet de relatie echter vooral in termen van zijn carrièrebelang, en zij trouwt met een ander. Te laat beseft Jacob dat hij oprechte liefde voor haar koesterde. Zij en de huisvriend Jan Maan zijn mildere karakters, waarvan Jacob zich door zijn stugge gedrevenheid vervreemdt. Ook hebben de vader, moeder en zoon relaties met een sterke emotionele lading die ze niet kunnen hanteren, zodat ze op een formele, afstandelijke manier met elkaar omgaan, en elkaars behoeften slechts indirect en soms op bizarre wijze erkennen. Zo beziet Dreverhaven de woedeaanvallen van zijn zoon over de tegenwerking, en biedt daarbij meermalen een mes aan waarmee deze hem kan aanvallen. Het te laat of onvoldoende aanvaarden van gevoelens bij zichzelf en de ander is een leidmotief van het verhaal. De ogenschijnlijk onbehouwen Dreverhaven doorziet gevoelens nog het best, maar zijn allesoverheersende doelgerichtheid staat menselijk contact in de weg.
Bewerkingen.
Televisie en film.
In 1971 is van het boek een televisieserie gemaakt, met in de hoofdrollen Ko van Dijk (vader) en Lex van Delden (zoon). "Karakter" werd in 1997 verfilmd door Mike van Diem. In het script zijn ook elementen uit de postuum gepubliceerde vroege novelle "Dreverhaven en Katadreuffe" verwerkt. De film won zowel een Oscar als een Gouden kalf.
Toneelstuk.
In 2008 maakte Peter Sonneveld voor zijn theatergroep Bonheur in Rotterdam een toneelbewerking van het boek. In 2010 is een toneelbewerking gemaakt door Ger Thijs, die ook de regie op zich nam. Joost Prinsen was Dreverhaven en Waldemar Torenstra speelde de rol van Katadreuffe.

</doc>
<doc id="27589" url="https://nl.wikipedia.org/wiki?curid=27589" title="A Beautiful Mind">
A Beautiful Mind

A Beautiful Mind is een Amerikaanse film uit 2001 over het leven van de wiskundige John Forbes Nash jr., die aan schizofrenie leed.
Het scenario is gebaseerd op het boek met dezelfde titel, in 1999 geschreven door Sylvia Nasar. De film ontving in 2002 vier Oscars. De film werd geregisseerd door Ron Howard.
Verhaal.
In 1947 arriveert John Nash (Russell Crowe) bij de Princeton University. Nash maakt deel uit van het prestigieuze Carnegie Scholarship voor wiskunde, samen met Martin Hansen (Josh Lucas). Bij een receptie ontmoet hij andere veelbelovende wis- en scheikundestudenten, Richard Sol (Adam Goldberg), Ainsley (Jason Gray-Stanford) en Bender (Anthony Rapp). Ook ontmoet hij zijn kamergenoot Charles Herman (Paul Bettany), en een ongewone vriendschap begint.
Nash komt onder druk om te publiceren, voor de afdelingsleider en zijn concurrentie met Hansen. Hij weigert echter te publiceren, totdat hij een uniek idee heeft gevonden. Zijn inspiratie komt wanneer hij en zijn medestudenten discussiëren over de toenadering van meisjes bij de bar. Hansen citeert Adam Smith en pleit dat het "iedereen voor zichzelf" is. Nash beweert echter dat een gezamenlijke aanpak zou leiden tot betere kansen. Dit leidt tot een nieuw concept van "governing dynamics". Nash ontwikkelt dit concept en publiceert het. Als resultaat van deze publicatie wordt hem een afspraak aangeboden bij de MIT, waar Sol en Bender hem bij vergezellen.
Enkele jaren later wordt Nash uitgenodigd bij het Pentagon om gecodeerde berichten van de vijand te ontcijferen. Nash is in staat om de code mentaal te ontraadselen, tot verbazing van andere code-analytici. Hij beschouwt zijn vaste taken op het MIT als oninteressant en onder zijn niveau, en is blij dat hem een nieuwe opdracht is gegeven door de mysterieuze William Parcher (Ed Harris) van de United States Department of Defense, om tijdschriften en kranten te onderzoeken op patronen. Hierdoor zou hij een plan van de Sovjet-Unie kunnen dwarsbomen. Nash wordt steeds meer geobsedeerd door het zoeken naar verborgen patronen (apofenie) en gelooft dat hij wordt gevolgd wanneer hij zijn resultaten bij een geheime brievenbus achterlaat.
Ondertussen vraagt een studente, Alicia Larde (Jennifer Connelly) hem uit voor een diner, en ze worden verliefd op elkaar. Bij een bezoek aan Princeton ontmoet Nash zijn voormalige kamergenoot Charles, samen met Charles' jongere nichtje Marcee (Vivien Cardone). Met de aanmoediging van Charles vraagt Nash Alicia ten huwelijk en ze trouwen.
Nash begint te vrezen voor zijn leven na een schietpartij tussen Parcher en agenten van de Sovjet-Unie, waar hij bij betrokken was. Hij meldt Parcher dat hij niet langer wil helpen bij de speciale opdracht. Parcher weet Nash echter te chanteren, waardoor deze geen keus heeft. Tijdens een lezing bij de Harvard University probeert Nash te vluchten voor zogenaamde buitenlandse agenten. Bij zijn vlucht wordt hij tegengehouden en verdoofd, waarna hij in een psychiatrische inrichting terechtkomt. Nash is ervan overtuigd dat deze inrichting wordt beheerd door de Sovjet-Unie en dat geprobeerd wordt informatie los te krijgen.
Dr. Rosen (Christopher Plummer), de dokter van Nash, vertelt Alicia dat Nash schizofrenie heeft en dat Charles, Marcee en Parcher alleen bestaan in zijn verbeelding. Alicia onderzoekt de bewering en confronteert Nash uiteindelijk met de ongeopende documenten die hij had afgeleverd in de geheime brievenbus. Nash krijgt een insuline-shocktherapie en wordt uiteindelijk vrijgelaten. Gefrustreerd door de effecten van de vele medicijnen stopt hij met het nemen van de pillen en komen de verbeeldingen terug.
Na een incident waarbij Nash zijn zoon bijna laat verdrinken en Alicia en de baby tegen de grond slaat, probeert zijn vrouw samen met hun kind te vluchten. Nash weet dit echter te verhinderen, door voor de auto te springen. Hij vertelt Alicia dat 'ze nooit oud wordt', verwijzend naar Marcee, die sinds het begin van de verbeeldingen nooit veranderd is. Nash accepteert hierdoor eindelijk dat Parcher, Marcee en Charles deel uitmaken van zijn hallucinaties. Hoewel Dr. Rosen dit wel adviseerde, besluit Nash niet opnieuw te beginnen met de behandeling, met de overtuiging dat hij de symptomen op een andere manier kan bestrijden en accepteren. Alicia besluit te blijven en hem hierin te steunen.
Nash gaat na enige tijd naar zijn oude vriend en rivaal, Martin Hansen, nu het hoofd van de wiskundeafdeling van Princeton. Hansen geeft hem de toestemming om in de bibliotheek te werken en deel te nemen aan lessen. Jaren gaan voorbij en Nash leert zijn hallucinaties te negeren. Uiteindelijk gaat hij zelfs weer les geven.
In 1994 wint Nash de Prijs van de Zweedse Rijksbank voor economie voor zijn revolutionaire werk aan de speltheorie. De film eindigt als Nash en Alicia de zaal in Stockholm verlaten; Nash ziet Charles, Marcee en Parcher naar hem kijken.
Ontvangst.
De film werd bekritiseerd omdat men vond dat Nash' leven daarin te veel versimpeld werd en dat men voorbijging aan zijn vermeende homoseksuele relaties en het feit dat Nash een vrouw zou hebben verlaten kort nadat zij van hem zwanger was geworden. Nash' hallucinaties (hij voelde zich 'aangevallen door Napoleon' en waande zich 'de linkervoet van God') zouden te veel zijn aangepast aan de eisen van Hollywood. De producers beantwoordden de kritiek door te stellen dat Nash' relaties met mannen nooit aangetoond waren. Nash zelf heeft bij herhaling ontkend dat hij homoseksueel is.
Veel bezoekers van de film die het verhaal van Nash niet kenden, hadden halverwege de film een soortgelijk gevoel als bij de film "The Sixth Sense". Toen werd namelijk duidelijk dat enkele gebeurtenissen alleen hadden plaatsgevonden in het hoofd van Nash.

</doc>
<doc id="27590" url="https://nl.wikipedia.org/wiki?curid=27590" title="Gyrobus">
Gyrobus

De gyrobus is een elektrisch aangedreven autobus die vanaf de jaren 40 is ontwikkeld door het Zwitserse bedrijf Oerlikon. De eerste Gyrobus werd in 1950 gedemonstreerd. De naam komt van het Griekse woord γύρος, "gyros", dat schijf of draaitol betekent.
Werking.
De elektrische energie van de gyrobus komt niet zoals bij de trolleybus van een bovenleiding, maar van een generator die wordt aangedreven door een 1500 kilo zwaar vliegwiel in de bus. Bij de haltes langs de route klapt de Gyrobus een uit drie stangen bestaande stroomafnemer omhoog om krachtstroom, driefase wisselstroom, voor een elektromotor af te nemen die het vliegwiel op snelheid brengt, tot zo'n 3000 omwentelingen per minuut. Nadat de stroomafnemer is ingetrokken fungeert de elektromotor als generator, aangedreven door het vliegwiel. De hiermee opgewekte elektriciteit drijft een tweede elektromotor aan die zich achter in de bus bevindt. Deze elektromotor verzorgt de aandrijving van de bus. Remenergie wordt voor een deel gebruikt om het vliegwiel weer op toeren te brengen. Dat heet recuperatief of regeneratief remmen. Het vliegwiel draait in een gasdichte behuizing onder in de bus, gevuld met waterstof op onderdruk om energieverlies door wrijving te beperken.
Voordelen.
De Gyrobus stoot geen uitlaatgassen uit, dus is een zero-emissions vehicle, maakt weinig lawaai, is flexibeler dan een tram doordat hij geen rails nodig heeft en er hoeft geen bovenleiding voor te worden aangelegd zoals bij een trolleybus.
Nadelen.
De constructie, een 1500 kilo zwaar vliegwiel in een gasdichte behuizing, plus de generator, voegt bijna drieduizend kilo toe aan het totaalgewicht van de bus, met een hoge asdruk als gevolg. Het vliegwiel ging als een gyroscoop werken, waardoor de bus slecht een bocht kon nemen. Het stroomverbruik lag hoog. Er is bijna drie kilowattuur nodig om het vliegwiel op toeren te brengen, terwijl een tram meer passagiers kon vervoeren bij een lager verbruik.
Het belangrijkste probleem was dat de bus niet altijd op tijd het volgende oplaadpunt haalde en dan stil kwam te staan.
Exploitatie.
In Zwitserland werden twee gyrobussen van 1953 tot 1960 ingezet tussen Yverdon-les-Bains en Grandson, een afstand van 4 kilometer. In Belgisch-Congo waren in de hoofdstad Leopoldstad, het voormalige Kinshasa twaalf bussen in gebruik. In 2014 was in Kinshasa nog steeds een van de oplaadmasten aanwezig.
Bij de NMVB in België hebben tussen 1956 en 1959 drie gyrobussen proefgereden op de lijn Gent Zuid - Merelbeke Molenhoek. Een hiervan, de G3, is gerestaureerd. Deze laatste overgebleven gyrobus ter wereld staat in het Vlaams Tram- en Autobusmuseum in Antwerpen.

</doc>
<doc id="27591" url="https://nl.wikipedia.org/wiki?curid=27591" title="Asjdod">
Asjdod

Asjdod (Hebreeuws: אַשְׁדּוֹד) is een havenstad en badplaats in het westen van Israël, gelegen aan de Middellandse Zee.
De stad ligt ongeveer 41 kilometer ten zuidwesten van Tel Aviv, en 33 kilometer ten noordoosten van Asjkelon. In 2019 had de stad ongeveer 225.000 inwoners en is daarmee de vijfde stad van Israël. Asjdod is ook een van de steden met de grootste bevolkingsgroei van het land. Het heeft bovendien de derde charedische gemeenschap in grootte van Israël (na Jeruzalem en Benee Brak) en de grootste gemeenschap van Georgische Joden ter wereld.
Namen van Ashdod.
Tijdens het Hellenistische tijdperk en tijdens de kruistochten werd de stad Azotus genoemd, Azotos was de Griekse vertaling van "Asjdod" in de Septuaginta. Later, toen de Arabieren het veroverden (of eigenlijk het nabijgelegen Ashdod-Yam), kreeg het de naam Minat Al-Qala ("kasteelhaven"). De laatste eeuwen lag hier een klein dorpje, dat pas in 1957 begon uit te groeien tot een stad.
Geschiedenis.
De oude stad, waarvan de overblijfselen 3 kilometer zuidelijker liggen, wordt in de Hebreeuwse Bijbel genoemd, eerst als een van de steden van de Anakim, en later als een van de vijf steden van de Filistijnen, wat op een geschiedenis duidt van duizenden jaren. Archeologische vondsten wijzen uit dat Asjdod al in die tijd een belangrijke havenstad was. In de stad werd de god Dagon vereerd, die een godheid was die met de zee te maken heeft ("Dag" betekent "vis" in het Hebreeuws). Na de 16e eeuw v.Chr. werd de stad diverse malen veroverd en verwoest, o.a. door Assyriërs, Romeinen, Perzen en Byzantijnen. Ook in het Hellenistische Rijk en het Romeinse Rijk was het een belangrijke havenstad.
Literaire bronnen uit de oudheid en opgravingen ter plaatse bieden veel informatie over de geschiedenis van de stad. Onder leiding van Moshe Dothan zijn tussen 1962 en 1972 opgravingen verricht op Tel Asjdod (enkele kilometers verwijderd van de huidige stad), gevolgd door verschillende kleinschalige archeologische onderzoeken. In 2003-2004 zijn opnieuw opgravingen verricht voorafgaand aan de aanleg van een spoorlijn.
De stad bestond in de oudheid uit twee delen: een akropolis met een oppervlakte van circa 8 hectare en een benedenstad waarvan de exacte omvang niet bekend is, maar die ten minste 40 hectare bedroeg.
Vroege bewoning.
Op grond van aardewerkvondsten menen sommigen dat reeds in het Chalcolithicum een nederzetting lag op de plaats van Tel Asjdod, maar hierover bestaat onder archeologen geen eenstemmigheid.
Duidelijk is in elk geval dat de eerste versterkte stad op Tel Asjdod verrees rond de 17e eeuw v.Chr. Uit deze periode is een stadspoort aangetroffen met resten van aarden verdedigingswallen. Enige tijd na het ontstaan van de stad is de stadspoort verwoest en met nieuwe stadsmuren weer opgebouwd.
In de Late Bronstijd (ca. 15e-12e eeuw) groeide de stad uit tot een belangrijk handelscentrum, waarbij de haven van de stad een belangrijke rol spelen. Tekstvondsten uit Ugarit vermelden Asjdoditische handelaren in purperen wol en kleding. Gevonden resten van purperslakken in Asjdod zelf getuigen inderdaad van een purperindustrie. Andere archeologische vondsten getuigen van handel met Cyprus en Egypte. In deze periode was Asjdod omgeven door een sterke, stenen stadsmuur en ook andere fortificaties zijn aangetroffen. Door de stad zelf liep een brede, geplaveide weg. In deze periode stond de stad onder Egyptisch bestuur, zoals overigens heel Kanaän. Egyptische inscripties, waarvan er een de cartouche van Ramses II bevat en een andere mogelijk zelfs teruggaat tot de 18e dynastie, illustreren de politieke rol van Egypte in deze periode.
Aan het einde van de 13e eeuw v.Chr. is de stad zwaar verwoest. De verwoesting maakte een einde aan de periode van Egyptisch bestuur.
Filistijns Ashdod.
Zeevolken (eind 13e/begin 12e eeuw).
Na de verwoesting zijn delen van de stad weer herbouwd. Uit het feit dat gebouwen een andere functie kregen dan voorheen en uit aardewerkvondsten blijkt dat een nieuwe bevolking in Asjdod neerstreek. Op basis van aardewerkvondsten neemt men aan dat het gaat om een eerste groep zeevolken, maar nog niet om de Filistijnen.
Vroege Filistijnse bewoning (12e-11e eeuw).
In de eerste helft van de 12e eeuw v.Chr. vestigen de Filistijnen zich in Asjdod, zoals te zien is aan een duidelijke verandering in de aard van de archeologische vondsten, met name het aardewerk. Vanaf deze tijd behoort de stad, samen met Asjkelon, Gaza, Ekron en Gat tot de Filistijnse pentapolis (vijfstedenbond). De Filistijnen herbouwden de stad verder op de resten van de oude Kanaänitische stad. De stad werd omgeven met een sterke stadsmuur. Zoals ook in andere Filistijnse steden werd de industrie in een aparte wijk gevestigd. Hier werd onder meer aardewerk en glas geproduceerd. Ook zijn inscripties in een aan Cypro-Minoïsch verwant schrift aangetroffen.
De belangrijkste vondst uit deze periode is een figurine van een godin, gezeten op een troon (een zgn. "Asjdoda", genoemd naar Asjdod). De figurine is typisch Filistijns, maar heeft Egeïsche kenmerken. Moshe Dothan zag een verband met een Mycene moedergodin, maar deze interpretatie is niet onbetwist. Bij latere opgravingen in andere Filistijnse steden zijn soortgelijke figurines uit de vroege Filistijnse periode aangetroffen.
Ca. 1000-800.
In de tiende eeuw nam de stad snel in omvang toe. Op de akropolis werden nieuwe woonwijken gebouwd, waarvoor onder meer de oude stadsmuren moesten wijken. Ook de benedenstad werd nu bewoond. Een nieuwe stadsmuur van 4 tot 4,5 meter breed werd om de gehele stad heen aangelegd. Ook werden torens en andere versterkingen aangebracht. Nog steeds werd er handel gedreven. Mogelijk had de stad in deze periode ook een metaalindustrie.
Belangrijke vondsten uit deze periode zijn een cultusstandaard, waarop 5 figurines staan afgebeeld die muziekinstrumenten bespelen, onder een processie. De vondst wijst mogelijk op de opkomst van de Dagonverering, die in deze periode aan Asjdod wordt toegeschreven, en die zich onderscheidt van de godinverering uit vroeger tijd.
In de eerste helft van de 10e eeuw is de stad verwoest, vermoedelijk door toedoen van farao Siamun. De stad werd echter snel weer herbouwd en nog zwaarder versterkt dan voorheen.
Ook in de komende tijd bleef de stad groeien. Veranderingen in de vorm van het aardewerk illustreren de culturele assimilatie in deze periode, doordat het typisch Filistijnse aardewerk steeds meer vermengd raakt met Kanaänitische invloeden. In andere Filistijnse steden speelt zich rond diezelfde tijd een vergelijkbaar proces af.
Neo-Assyrische periode.
Vanaf ca. 800 neemt de invloed van het Neo-Assyrische Rijk op het gebied toe en worden de Filistijnen schatplichtig aan Assyrië. Asjdod blijft echter nog steeds een factor van betekenis, ondanks dat een deel van de stad rond 760 verwoest werd, vermoedelijk door toedoen van koning Uzzia van Juda.
Onder de Assyrische koning Sargon II kwamen Asjkelon en Asjdod in opstand. In zijn veldtocht van 713-711 greep Sargon echter in. Rond 712 werd een deel van de stad zwaar verwoest. De stadspoort en een deel van de stadsmuur werden neergehaald. Enkele massagraven uit deze periode getuigen van het grote aantal slachtoffers dat daarbij viel. De verwoesting van Asjdod wordt genoemd in de Bijbel en in Assyrische bronnen, alsmede op een in Ashdod gevonden inscriptie.
In 705 sloten de Filistijnse steden zich aan bij Hizkia's opstand tegen Sanherib. Toen Sanherib in 701 echter het gebied heroverde, behoorde de Asjdoditische vorst Mitinti tot eersten die zich overgaf en hem schatting betaalden. Ashdod werd ingelijfd als een Assyrische provincie. De stadspoort en de muren werden hersteld, mogelijk door Sanherib als beloning voor Mitinti's loyaliteit. Bij opgravingen in 2003-2004 is een groot Assyrisch paleis uit deze periode aangetroffen, dat vermoedelijk de residentie was van de Assyrische gouverneur.
Vondsten uit de tweede helft van de zevende eeuw laten zien dat Asjdod veel handel dreef met het koninkrijk Juda.
Babylonische periode.
Na de Babylonische verovering van het gebied (ca. 627) nam de welvaart van de stad snel af. De poorten en muren raakten in verval. Mogelijk is de stad aan het einde van de zevende eeuw zelfs korte tijd door Juda ingelijfd. Wel was er nog sprake van aardewerk- en mogelijk metaalindustrie.
Rond 604 v.Chr. veroverde de Babylonische koning Nebukadnezar II het gebied en daarbij verwoestte hij ook Asjdod. Een groot deel van de bevolking, of in ieder geval de elite, werd in ballingschap weggevoerd. Dit is het einde van Asjdod als typisch Filistijnse stad.
Perzische en Hellenistische periode.
In de Perzische periode wordt Asjdod in historische bronnen vermeld, maar de vondsten uit deze periode zijn beperkt. Wel is er aardewerk gevonden (waaronder een potscherf met de naam 'Zebadja') en een vermoedelijk Perzisch bestuurscentrum.
Vanaf de Hellenistische periode wordt de stad in historische bronnen aangeduid als , Azotos of (gelatiniseerd) Azotus. Onder de Ptolemaeën is de stad opnieuw gegrondvest, waaraan een zorgvuldige stadplanning voorafging. Er werden straten aangelegd en nieuwe gebouwen geplaatst. Archeologische vondsten getuigen opnieuw van handel over zee, nu met Rhodos en Attika. Volgens Flavius Josephus had de stad in deze periode opnieuw een tempel voor Dagon, die echter tijdens de Makkabese opstand verwoest werd.
Even na 114 v.Chr. veroverde de Hasmonese koning Johannes Hyrkanus de stad. De stad bleef onder Hasmonees bestuur tot aan de tijd van Pompeius.
Romeinse tijd.
In 63 v.Chr. veroverde de Romeinse veldheer Pompeius het gebied. Van Azotus (en de andere voormalige Filistijnse steden) maakte hij een vrije stad, onder zelfstandig bestuur. De stad liep zware schade op toen Alexander, de zoon van de Hasmoneeër Aristobulus II, de Romeinen uit Judea probeerde te verjagen, maar nadat Alexander verslagen was, liet Marcus Antonius de stad herstellen.
Onder Herodes de Grote maakten de kuststeden opnieuw deel uit van het Joodse land. Herodes herbouwde Azotus ingrijpend en verfraaide de stad met nieuwe, grote gebouwen. Opnieuw werd er handel gedreven met andere delen van het Middellandse Zeegebied.
Tijdens de Joodse Oorlog is Azotus opnieuw verwoest, nu door de Romeinse veldheer (en latere keizer) Vespasianus die de opstand moest neerslaan.
In later tijd lag nog wel een nederzetting op de plaats van Azotus, maar deze is te klein gebleven om nog een rol van betekenis te spelen. De stad werd voorbijgestreefd door het 500 meter verderop gelegen Ashdod-Yam, dat tot in de tijd van de Kruistochten bewoond bleef.
Ishdud, de oude stad.
Dit was de naam van de oude Palestijns-Arabische stad. Tijdens de Arabisch-Israëlische-Oorlog vochten het Israëlische en het Egyptische leger om de stad. Volgens Ilan Pappé werd de stad in november 1948 ingenomen. Volgens de site Palestineremembered.org door de Givati-brigade. Dezelfde site spreekt over de operaties Yo'av en HaHar én over een bloedbad dat zou hebben plaatsgevonden. Het stadje werd met de grond gelijkgemaakt op twee scholen, een vervallen moskee en een schrijn na. De ongeveer 5000 bewoners werden verdreven richting Gaza.
Modern Ashdod.
In 1957 werd begonnen met de bouw van het moderne Asjdod, 3 kilometer ten noorden van de oude stad. In 1959 werd de eerste gemeenteraad gekozen. Vanaf 1991 is de stad explosief gegroeid, vooral door de toestroom van Joden uit de voormalige Sovjet-Unie. Tussen 1990 en 2001 groeide de stad met meer dan 100.000 inwoners, waarmee het inwoneraantal met 150% toenam.
Geografie.
De diepwaterhaven van Asjdod ligt aan de monding van de Lachisj-rivier (Soechrir) en is gebouwd aan de open zee. Op 21 november 1965 was de haven operationeel. Met de bouw van de haven werd de havencapaciteit van Israël verdubbeld. Vooral voor het vervoer van en naar het zuidelijke deel van het land is het belang van deze stad groot. Verder heeft de stad veel industrie. Haven en industrie zijn in het noorden van de stad geconcentreerd.
Asjdod heeft uitgestrekte stranden en duinen, die vooral Israëlische strandgangers en dagjesmensen aantrekken.
Sport.
De belangrijkste voetbalclub van Asjdod is MS Asjdod.

</doc>
<doc id="27592" url="https://nl.wikipedia.org/wiki?curid=27592" title="Azotus">
Azotus



</doc>
<doc id="27593" url="https://nl.wikipedia.org/wiki?curid=27593" title="Azotos">
Azotos



</doc>
<doc id="27594" url="https://nl.wikipedia.org/wiki?curid=27594" title="Minat al-Qala">
Minat al-Qala



</doc>
<doc id="27596" url="https://nl.wikipedia.org/wiki?curid=27596" title="Tilya Tepe">
Tilya Tepe

Tilya Tepe (Tillya Tepe) is een plaats niet ver van Sjerbergan in noordelijk Afghanistan, waar in 1978 een schat gevonden is uit de tijd van het koninkrijk Bactrië.
De schat bestond uit zo'n 20.000 voorwerpen, waaronder veel gouden munten. Ze werd gevonden vlak voor de machtsovername van de communisten, die een lange tijd van geweld en ellende voor het land inluidde. Onder de communisten werd de schat in een bankkluis bewaard die wel even geopend werd maar de schat bleef onaangeroerd.
Onder het Taliban-bewind, dat weinig ophad met overblijfselen uit het pre-islamitisch verleden zoals de Boeddha's van Bamyan, zijn een aantal pogingen gedaan de kluis open te krijgen maar de bankbedienden waren niet erg behulpzaam. Ook vlak na de verdrijving van de Taliban trachtten een aantal op eigen gewin uitzijnde ambtenaren de kluis open te krijgen maar wederom zonder gevolg. In 2003 lukte het eindelijk de kluis te openen en de schat kwam ongedeerd weer tevoorschijn. Een belangrijk historisch erfdeel is daarmee bewaard gebleven.

</doc>
<doc id="27598" url="https://nl.wikipedia.org/wiki?curid=27598" title="Korps Mariniers">
Korps Mariniers

Het Korps Mariniers is het marine-infanteriekorps van de Koninklijke Marine en een van de oudste onderdelen van de Nederlandse krijgsmacht. De wortels van het korps zijn te herleiden tot het "Regiment der Marine" dat op 10 december 1665 op initiatief van raadpensionaris Johan de Witt en luitenant-admiraal Michiel de Ruyter werd opgericht. Van oudsher lag het voornaamste werkterrein van het Korps Mariniers buiten het moederland: aanvankelijk vooral op de vloot; later ook in de koloniën. Dit komt tot op heden tot uiting in de wapenspreuk: "Qua patet orbis" (Zo wijd de wereld strekt).
In de eenentwintigste eeuw is het korps een expeditionaire snellereactie-eenheid met de doelstelling dat ze overal ter wereld binnen 48 uur kan worden ingezet. Het uitvoeren van amfibische en speciale operaties behoort tot de kerntaken van het korps. Daarnaast zijn mariniers gespecialiseerd in het uitvoeren van operaties in arctische, bergachtige, jungle en woestijnomgevingen. Inzet van mariniers geschiedt vaak op en vanaf oorlogsschepen, op de grens van land en water. Het korps wordt sinds 1990 ook in toenemende mate ingezet bij operaties op land, veelal in het kader van vredesoperaties en crisisbeheersing. De kern van de operationele eenheden wordt gevormd door twee "Marine Combat Groups" (MCG's), elk ter grootte van een bataljon, en verschillende gevechtsondersteunende en logistieke elementen. Daarnaast fungeert Netherlands Maritime Special Operations Forces (NLMARSOF) als de speciale eenheid binnen het korps.
Sinds de oprichting in de zeventiende eeuw zijn mariniers ingezet in talrijke oorlogen en conflicten waaronder de Engels-Nederlandse oorlogen, de Spaanse Successieoorlog en de Tweede Wereldoorlog. Na 1992 zijn mariniers ingezet in het kader van stabilisatiemissies in onder meer Bosnië, Irak, Afghanistan en Mali. Daarnaast leverde het korps een belangrijke bijdrage aan de bestrijding van Somalische piraterij in de Golf van Aden door de inzet van zogeheten "Vessel Protection Detachments" (VPD's) aan Nederlandse koopvaardijschepen en "boarding teams". Het Korps onderhoudt nauwe banden met de Royal Marines, het United States Marine Corps en het Seebataillon.
Geschiedenis.
Algemeen.
In de klassieke oudheid was de zeeoorlog vaak een voortzetting van de landoorlog, met dien verstande dat krijgshandelingen ter zee werden verricht door dezelfde soldaten als te land. Schepen probeerden elkaar te enteren, waarna soldaten het vijandelijke schip overmeesterden.
Omdat in de oudheid schepen in de Middellandse Zee meestal roeischepen (zoals de Trireem) waren, waren de bemanningen zowel roeier als soldaat. Later kwam er een functiescheiding tussen roeiers en soldaten.
In sommige gevallen werden slaven of gevangenen gebruikt om galeien te roeien. Ook na de constructie van de ramsteven, waardoor het mogelijk werd andere schepen door rammen tot zinken te brengen, bleef het enteren van belang.
Met de komst van scheepsgeschut in de late middeleeuwen veranderde de zeeoorlog van karakter en verdwenen de soldaten van de schepen.
Nederland.
In de 17e eeuw ging de Republiek ertoe over enkele infanterieregimenten onder gezag van de vloot te stellen. De infanteristen kregen de taak landingen op vijandelijk grondgebied uit te voeren. In 1627 werden op initiatief van luitenant-admiraal Philips van Dorp 1000 soldaten over schepen verdeeld, om vijandelijke schepen te kunnen enteren. Na de Vrede van Münster in 1648 verdwenen deze soldaten echter weer van de vloot.
Nadat een verzoek tot oprichting van een regiment zee-infanteristen in 1663 was afgewezen, werd in 1665 alsnog een regiment soldaten aan de marine toegewezen. Dit gebeurde op initiatief van raadpensionaris Johan de Witt en luitenant-admiraal Michiel de Ruyter. De eerste commandant was Willem Joseph van Ghent naar wie de Van Ghentkazerne in Rotterdam is vernoemd. Tien 10 december 1665 wordt gezien als oprichtingsdatum van het Korps.
Het "Regiment de Marine" speelde een prominente rol tijdens de Tocht naar Chatham, de Nederlandse aanval op de Engelse oorlogsvloot en scheepswerven in juni 1667 tijdens de Tweede Engels-Nederlandse Oorlog. De Nederlandse vloot bestond uit ongeveer zestig schepen en omvatte zo'n duizend mariniers. De Nederlanders stonden onder het bevel van admiraal Michiel de Ruyter met direct toezicht van Gedeputeerde te velde Cornelis de Witt, operationele voorbereidingen werden uitgevoerd door Willem Joseph van Ghent, kolonel der mariniers en luitenant-admiraal. Tijdens de slag bombardeerden de Nederlanders Sheerness, voeren de Theems op tot Gravesend, zeilden hierna de Medway op tot in Chatham, sinds 1560 de belangrijkste Engelse marinebasis, alwaar ze drie grote en tien kleine schepen tot zinken brachten en de HMS "Unity" en HMS "Royal Charles", de trots en het vlaggenschip van de Engelse vloot, enterden en meesleepten naar Nederland. Het was het grootste verlies ooit voor de Engelse marine.
De mariniers vochten ook mee in de Derde Engels-Nederlandse Oorlog en Hollandse Oorlog. Op 29 juni 1672 werd na de Slag bij Solebay twee derde van de mariniers uit de vloot onttrokken en overgeplaatst naar een brigade om zo de inefficiënte landstrijdkrachten, die grotendeels uit huurlingen bestonden, te versterken in voorbereiding op een Engelse invasie. Deze mariniers keerden op tijd terug bij hun schepen om een Engelse invasie af te slaan door bij de Slag bij Kijkduin, op 21 augustus 1673, een Engels-Franse invasiemacht te verslaan. Onder leiding van Gerolf van Isselmuyden leverden mariniers bij de Slag bij Seneffe in 1674 wederom strijd tegen de Fransen.
In 1704 waren de mariniers onderdeel van een Engels-Nederlandse vloot die onder leiding van Prins George van Hesse-Darmstadt Gibraltar veroverde en succesvol verdedigde. Deze samenwerking met het Koninkrijk Groot-Brittannië werd in 1816 nogmaals herhaald bij de Bombardementen op Algiers.
De Nederlandse steun voor Amerikaanse onafhankelijkheid leidde tot de Vierde Engels-Nederlandse Oorlog alwaar de mariniers bij de Slag bij de Doggersbank in 1781 dienden.
Net als haar Britse evenknie is het korps gedurende meerdere periodes tijdelijk opgeheven. Zo werd het korps gedurende de Franse bezetting van Nederland, die duurde van 1810 tot 1813, tijdelijk opgeheven. Een nieuwe marinierseenheid werd op 20 maart 1801 opgericht onder de Bataafse Republiek en op 14 augustus 1806 werd onder koning Lodewijk Napoleon het Korps Koninklijke Grenadiers van de Marine opgericht. Het korps in haar hedendaagse gedaante dateert uit 1814 en ontving haar huidige naam in 1817.
Het korps heeft bijgedragen aan verschillende koloniale operaties van het Nederlandse Rijk, voornamelijk in Nederlands-Indië. De geleidelijke verovering van de kolonie en de consolidatie van de Nederlandse heerschappij vond ruwweg plaats vanaf de jaren 1850 tot vlak voor aanvang van de Eerste Wereldoorlog. De krijgsverrichtingen van de Atjehoorlog (1873-1914) en Bali worden vermeld op de vaandelopschriften.
De Tweede Wereldoorlog.
Bij het uitbreken van de Tweede Wereldoorlog bevonden zich eenheden in Nederland, Nederlands-Indië, de Nederlandse Antillen en Suriname. Vooral bij de verdediging van de Maasbruggen in Rotterdam hebben mariniers een imponerende rol gespeeld. Een marinierseenheid die zich voorbereidde om naar Nederlands-Indië te worden uitgescheept verdedigde met succes de bruggen over de Maas en voorkwam hiermee dat de "Fallschirmjäger" konden aansluiten bij de conventionele Duitse infanterie.
Toen de Nederlandse capitulatie was getekend en de mariniers hun stellingen hadden verlaten was de lokale Duitse commandant verbaasd toen hij slechts een handvol troepen tevoorschijn zag komen in hun zwarte uniformen. Volgens sommige bronnen noemde de "Oberleutnant" de mariniers "die schwarzen Teufel" ('de zwarte duivels') vanwege hun donkerblauwe overjassen, zwartgeblakerde gezichten en moedige verzet.
Verdeeld in detachementen over de vloot, namen mariniers in 1942 deel aan de Slag in de Javazee, terwijl zij op Java als bataljon waren ingedeeld bij de 3e divisie. In pogingen de Japanners te weerstaan onderscheidden zij zich onder andere in de gevechten bij Kertosono.
Vanaf 1943 werd door het United States Marine Corps een nieuwe marinierseenheid, de Mariniersbrigade, naar Amerikaans model getraind en opgeleid op "Camp Lejeune" en "Camp Davis" in North Carolina, ter voorbereiding op amfibische landingen op het door het Japans Keizerrijk bezette Nederlands-Indië. In maart 1944 werden ongeveer 100 mariniers teruggestuurd naar Engeland en tijdelijk gedetacheerd bij de Prinses Irene Brigade, die onderbemand was. Deze eenheid ging op 6 augustus 1944 in Normandië aan land en nam deel aan de bevrijding van Zuid-Nederland. In juni 1945 werd de detachering opgeheven. De Japanners gaven zich over voor de amfibische landingen hadden kunnen plaatsvinden, nochtans werd de Mariniersbrigade, inmiddels volledig uitgerust en opgeleid, in 1945 met zes transporten naar Nederlands-Indië verscheept om de Indonesische nationalisten te bestrijden gedurende de Bersiap en latere Politionele Acties. De mariniers waren onderdeel van de A-Divisie, die bovendien geleid werd door een officier der mariniers.
Ontwikkelingen na de Tweede Wereldoorlog.
Van 1946 tot 1950 was het Korps Mariniers actief in Nederlands-Indië met de mariniersbrigade, een eenheid die ten tijde van haar grootste omvang circa 5000 man telde. Van november 1950 tot juli 1954 actief in Korea en vanaf november 1950 tot november 1962 was het korps ook actief in Nederlands Nieuw-Guinea, maar na de overdracht van Nieuw-Guinea aan Indonesië leek er geen bestaansrecht voor het korps meer te zijn.
Door het lidmaatschap van de NAVO, met daarin de nadruk op de beveiliging van de zeevaart op de Atlantische Oceaan, werd zelfs in de jaren 1960 gedacht het korps op te heffen. Door de oprichting van een koudweer-getraind peloton – het skipeloton – in het begin van de jaren 1970 werd dit voorkomen. Het skipeloton werd later uitgebreid tot volwaardige compagnie: de Whiskey Compagnie en werd geïntegreerd in de Britse 45 Commando Royal Marines, (1972 - 1991) onderdeel van 3th Commando Brigade Royal Marines. Hiermee kreeg het korps echter een nieuwe bestemming. Samen met troepen van NAVO-bondgenoten werden mariniers voortaan ingezet op de flanken van de NAVO. Aansluitend werd ook de 1e Amfibische Gevechtsgroep (AGGP) getraind voor optreden in Noorwegen en werd de 2e AGGP een onderdeel van de ACE Mobile Force (Rapid Reaction Force).
Terrorisme in de jaren '70.
Op 11 juni 1977 beëindigde de Bijzondere Bijstandseenheid Mariniers (BBE-M) met succes de Treinkaping bij De Punt. Zuid-Molukse gijzelden de trein vanaf 23 mei nabij De Punt in Drenthe. Zes F-104 Starfighters van de Koninklijke Luchtmacht vlogen over de trein alvorens de aanvalsploeg van de mariniers de trein bevrijdden. Zes gijzelnemers en twee gijzelaars kwamen om het leven bij de bevrijdingsactie.
Cambodja.
Van 18 februari 1992 tot 18 november 1993 waren drie mariniersbataljons en een veldhospitaal van de Koninklijke Marine uitgezonden naar Cambodja als onderdeel van UNTAC (United Nations Transitional Authority in Cambodia). De mariniers werden ingezet naar aanleiding van de Parijse vredesakkoorden van 1991 waarmee de burgeroorlog werd beëindigd, en waren belast met het waarborgen van veilige doorgang van vluchtelingen, het ontwapenen van rebellen en het faciliteren van vrije verkiezingen.
Voormalig Joegoslavië.
Mariniers zijn meermaals uitgezonden naar het voormalige Joegoslavië, waaronder uitzendingen in Bosnië, Kosovo en Macedonië. Mariniers van de 1e Mortiercompagnie werden ingezet nabij Sarajevo in 1995 met hun 120 mm Brandt Rayé-mortieren om Servische mortier- en artilleriestellingen te neutraliseren. De mariniers waren onderdeel van multinationale verbanden. Zo waren de Bijzondere Bijstandseenheid Mariniers belast met de aanhouding van oorlogscriminelen en waren andere marinierseenheden belast met de beveiliging van vluchtelingenkonvooien in Kosovo.
Irak.
In 1991 werden 400 mariniers samen met 600 militairen van de Koninklijke Landmacht uitgezonden naar Koerdistan-regio in Irak als onderdeel van Operatie Provide Comfort. Het detachement van de mariniers bestond uit een stafcompagnie, een ondersteuningscompagnie en twee infanteriecompagnieën. De eenheden bouwden vluchtelingenkampen die later werden overgedragen aan civiele organisaties. De laatste mariniers keerden terug in juli 1991.
In 2003 en 2004 werden twee mariniersbataljons uitgezonden naar Irak als onderdeel van de Stabilisation Force Iraq (SFIR). Ze waren gestationeerd in de privincie Al-Muthanna en opereerden onder Brits bevel. De uitvalsbasis van de mariniers was Camp Smitty in As Samawah. Eén compagnie was gelegerd in het dorpje Ar Rumaythah en één in Al Khidr.
Vanaf 2015 droegen mariniers bij aan Operatie Inherent Resolve door het verzorgen van opleidingen en trainingen aan de Koerdische Peshmerga en de Iraqi Special Operations Forces als onderdeel van de internationale anti-ISIS coalitie. "Advise &amp; assist" (A&amp;A)-teams van NLMARSOF werkten samen met het Korps Commandotroepen door het verlenen van advies en ondersteuningen aan Irakese troepen in de strijd tegen ISIS.
Liberia.
Van 18 november 2003 tot 19 februari 2004 was een peloton mariniers uitgezonden naar Liberia aan boord van Zr.Ms. "Rotterdam" van de Koninklijke Marine als onderdeel van UNMIL (United Nations Mission in Liberia) om logistieke steun te verlenen.
Congo.
Tussen 2005 en 2006 was generaal-majoor der mariniers Patrick Cammaert aangesteld als divisiecommandant van de United Nations Organization Mission in the Democratic Republic of the Congo (MONUC) door de secretaris-generaal van de Verenigde Naties Kofi Annan.
Afghanistan.
Vanaf 11 januari 2002 tot juli 2010 waren mariniers actief in Afghanistan als onderdeel van de International Security Assistance Force (ISAF). Het 2e Bataljon en het veldhospitaal werden in 2005 uitgezonden naar Mazar-i-Sharif om de veiligheid te verzorgen tijdens de verkiezingen. Mariniers opereerden ook als onderdeel van het Provinciaal Reconstructie Team in Pol-e Chomri, in de provincie Baghlan, waar zij de taken van de lucht- en landmacht overnamen. Ook opereerden mariniers als het NLD Operational Mentor and Liaisons Team dat belast was met het rekruteren en opleiden van nieuwe militairen van de "Afghan National Army" in de provincie Uruzgan. Deze opleidingen vonden plaats op Kamp Holland, Tarin Kowt. Een versterkte compagnie was actief in de Deh Rashan-regio in Uruzgan. Twee mariniers kwamen op 17 april 2010 om het leven toen hun Bv S10 Viking-pantserrupsvoertuig werd geraakt door een geïmproviseerd explosief. Teams van NLMARSOF werkten samen met het KCT in Special Operations Task Group Orange, Task Force Viper and Task Force 55 van 2006 tot 2010.
C-Squadron van NLMARSOF was van vanaf 2018 actief in Afghanistan als onderdeel van de Resolute Support Mission. Samen met "operators" van het KCT vormden zij het Special Operations Advisory Team (SOAT), dat was belast met het opleiden en ondersteunen van de Afghan Territorial Force 888 (ATF-888) van de Afghaanse nationale politie. Deze missie liep in mei 2021 ten einde.
Antipiraterij.
Vanaf 2008 werden mariniers uitgezonden als "boarding teams" aan boord van schepen van de Koninklijke Marine, belast met het bestrijden van Somalische piraterij aan de kust van Oost-Afrika. De mariniers vergaarden beroemdheid met de bevrijding van de "Taipan" op 5 april 2010. Tijdens deze bevrijdingsactie werd de MS "Taipan" met succes bevrijd van Somalische piraten door een team van NLMARSOF. Tevens hebben NLMARSOF-kikvorsmannen een extreem zeldzame operationele sabotageduik uitgevoerd waarbij onder meer een moederschip van piraten door middel van explosieven buiten werking werd gesteld. Ook levert het korps sinds 2011 "Vessel Protection Detachments" (VPD's) aan Nederlandse koopvaardijschepen die door risicovolle gebieden varen.
Training.
Het Korps Mariniers is een snel inzetbare lichte infanterie-eenheid gespecialiseerd in amfibische operaties. Bij inzet worden zij geacht geruime tijd achtereen en onder alle geografische en klimaatomstandigheden inzetbaar te zijn. Ter voorbereiding hierop wordt in de trainingscyclus onder andere berg-, koudweer-, woestijn- en jungletraining opgenomen. Het Korps Mariniers was aanvankelijk niet toegankelijk voor vrouwen maar dit veranderde per 1 januari 2017. Vrouwelijke kandidaten moeten aan dezelfde eisen voldoen als hun mannelijke collega's.
Huidige organisatie.
Structuur.
Het korps wordt geleid door de Commandant van het Korps Mariniers (CKMARNS), een officier in de rang van brigadegeneraal der mariniers. De Groep Operationele Eenheden Mariniers, onder leiding van de Groepscommandant Operationele Eenheden Mariniers (GC-OEM), vormt de koppeling tussen de operationele eenheden en de leiding van het Commando Zeestrijdkrachten. Als zodanig is de GC-OEM belast met de bedrijfsvoering van de operationele eenheden en het bewaken van het eindproduct dat het korps levert. Het commandovoeringselement Netherlands Maritime Force (NLMARFOR) is het expeditionaire, operationele hoofdkwartier van de Koninklijke Marine. Deze staf leidt operaties van vlooteenheden en mariniers en begeleidt schepen en marinierseenheden naar operationele inzetbaarheid. De twee Marine Combat Groups (MCG's), elk ter grootte van een bataljon, en NLMARSOF vormen de operationele kern van het korps.
Bij de grootschalige herstructurerings- en reorganisatieoperatie van 2013 werd ook de Koninklijke Marine, en daarmee het Korps Mariniers geraakt. In het kader van deze herstructurering is de gehele personele en organieke structuur van het Korps veranderd. Ook de naamgeving van de formatie-eenheden onderging hiermee een metamorfose:
Eenheden.
Marine Combat Groups.
Het korps kent twee Marine Combat Groups (MCG's) van bataljonsgrootte, 1st Marine Combat Group en 2nd Marine Combat Group. De MCG's worden geleid door een luitenant-kolonel en bestaan elk uit ongeveer 726 man met een staf van elk 30 man. Het zijn lichte infanterie-eenheden met geïntegreerde vuursteun en logistieke ondersteuning. De twee of drie Raiding Squadrons van een MCG worden geleid door een majoor en bestaan elk uit zo'n 108 man. De Raiding Squadrons bestaan vervolgens weer uit drie Rading Troops met twee Raiding Sections van 16 man per Troop. De taken van een MCG kunnen op en vanuit zee worden uitgevoerd in nauwe samenwerking met de vlooteenheden. Een MCG kan zelfstandig worden ingezet maar ook opereren als onderdeel binnen het Engels-Nederlandse samenwerkingsverband UK/NL LF (Landing Force). Amfibische operaties vanaf schepen voor uitvoering van bijvoorbeeld evacuaties of een aanval vanuit zee, maritieme beveiligingsoperaties voor beveiliging van koopvaardijschepen tegen piraten en stabilisatie- en crisisbeheersingsoperaties behoren tot de mogelijkheden. De twee MCG's kunnen elkaar versterken omdat alle subeenheden een standaard training- en certificering doorlopen. Tevens zijn de MCG's door aanvullende opleiding en training in staat om maritieme speciale operaties uit te voeren samen met de Netherlands Maritime Special Operations Forces (NLMARSOF).
De Recon, Surveillance &amp; Target Acquisition (RSTA) Squadrons worden geleid door een majoor en bestaan uit ongeveer 87 man. Elk RSTA Squadron bestaat uit een Forward Observer Troop met vier Fire Support Teams van elk zes man, een Unmanned Aerial Vehicle System Section uitgerust met verschillende typen onbemande vliegtuigen, een Reconnaissance Sniper Troop en een Mortar Troop met L16 81mm-mortieren. Daarnaast levert de staf van een RSTA Squadron Joint Fires Cells voor de respectievelijke MCG om alle typen vuursteun te coördineren.
De Combat Support Squadrons bestaan elk uit zo'n 114 man, opgebouwd uit een staf, een Assault Engineer Troop, een Anti-Armour Troop en een Armoured All-Terrain Vehicle Troop. Deze drie Troops bestaan elk uit drie identieke secties, waarbij elke sectie één Raiding Squadron ondersteunt. Tevens levert de Assault Engineer Troop IED-detectie capaciteit. De Anti-Armour Troop levert directe vuursteun met de Spike-antitankraket. De Armoured All-Terrain Vehicle Troop beschikt over Bv 206S en Bv S10 Viking pantserinfanterievoertuigen om de drie Raiding Squadrons te transporteren.
De Combat Service Support Squadrons bestaan uit zo'n 171 man en zijn verantwoordelijk voor onderhoud, en medische en logistieke ondersteuning. Elk CSS Squadron bestaat uit een Workshop Troop, een Transport Troop, een Equipment Support Troop, een Medical Support Troop en een Communication and Information Systems Troop.
NLMARSOF.
Netherlands Maritime Special Operations Forces (NLMARSOF), bestaande uit 3 squadrons en 1 ondersteuningselement. NLMARSOF zijn eenheden van het Korps Mariniers die als Special Forces samen met het KCT worden ingezet op plaatsen waar gewone eenheden niet komen bijvoorbeeld in Afghanistan en Mali. Ook beschermen ze het Nederlands grondgebied door samenwerking met het Ministerie van Justitie in gecombineerde antiterreureenheden. In NLMARSOF zijn sinds 2013 de vroegere Unit Interventie Mariniers (UIM) en Maritieme Speciale Operaties-compagnie samengevoegd. Hierdoor zijn antiterreurspecialisten samengebracht met kikvorsmannen (gespecialiseerd in verkenningsoperaties in waterrijk gebied) en mountain leaders (gespecialiseerd in extreem terrein als hooggebergte en arctische gebieden).
NLMARSOF is belast met het uitvoeren van (maritieme) speciale operaties. Dit kan zijn het opleiden/trainen van buitenlandse eenheden tot uitvoeren van een gerichte aanval op een doel, al dan niet op en vanuit zee. Tevens verleent de eenheid steun aan het ministerie van Justitie door de inzet van M-Squadron om terreurdreiging het hoofd te bieden of om terroristische acties te voorkomen of bestrijden.
Surface Assault &amp; Training Group.
Om snel ingrijpen mogelijk te maken en te ondersteunen levert de Surface Assault &amp; Training Group (SATG) snelle, wendbare vaartuigen ter ondersteuning van inzet van marinierseenheden, bijvoorbeeld voor het landen van de Raiding Squadrons van een MCG of ter ondersteuning van de squadrons van de NLMARSOF.
De SATG is uitgerust om in het hoge deel van het geweldsspectrum onder alle klimatologische omstandigheden te kunnen werken. Afhankelijk van de taken die de SATG moet uitvoeren, wordt een samengestelde amfibische taakeenheid gevormd die zelfstandig opereert vanuit een Amphibious Forward Operating Base of vanaf schepen. De verschillende landingsvaartuigen van de SATG kunnen ook worden ingezet als extra wapensysteem voor de schepen om de veiligheid op zee te vergroten. Zo kan bijvoorbeeld piraterij op zee en in kustgebieden worden verstoord.
De SATG bestaat uit zo'n 241 man; naast de staf kent de SATG een Amphibious Support Group, een Landing Craft Utility (LCU) Troop, een Landing Craft Vehicle Personnel (LCVP) Troop, een Fast Raiding Interception and Special Forces Craft (FRISC) Squadron, een Landing Craft Control Team Light en een Landing Craft Control Team Heavy. De Amphibious Support Group levert logistieke ondersteuning aan de gehele SATG. De LCU Troop bestaat uit vijf LCU's en de LCVP Troop uit 12 LCVP's, beiden met hun respectievelijke bemanningen. Het FRISC Squadron bestaat uit drie troops: een troop met Raiding Crafts voor de MCG's, een troop met Maritime Counter-Terrorism Crafts (MCT's) voor M-Squadron van NLMARSOF en een troop met Special Operation and Interceptor Crafts voor C-Squadron van NLMARSOF. De twee Landing Craft Control Teams bestaan uit een staf, een Beach Recce Group, een Beach Control Group en een Heavy Vehicle Group. Het Landing Craft Control Team Heavy is uitgerust met de Leopard BARV. De Beach Recce Groups hebben elk een duikteam dat mijnen, barrières en andere obstakels kan verwijderen van landingsplaatsen.
Seabased Support Group.
Bevoorrading van eenheden kan vanuit zee worden geregeld door de Seabased Support Group (SSG). Het levert de maritiem operationeel logistieke ondersteuning voor marinierseenheden volgens het principe "just in time, just enough": mobiel en flexibel inzetbaar. Vanaf schepen als een Landing Platform Dock (LPD) of een Joint Support Ship (JSS) moet een voortzettingsvermogen op en vanuit zee voor 30 dagen worden gegarandeerd. Marinierseenheden kunnen zo direct operaties aan land uitvoeren in de beginfase van een conflict zonder daarvoor een logistieke basis aan land nodig te hebben. Natuurlijk wordt hierbij samengewerkt en afgestemd met de NATO-partners.
De Equipment Support Troop beheert en levert bulkvoorraden, verzorgt onderhoudsketen van de bulkvoorraden en individuele bruikleen van persoonlijke uitrusting aan alle militairen geplaatst bij operationele marinierseenheden. De Weapons en Ammo Troop beheert wapens, munitie, richtmiddelen, optieken en verzorgt het onderhoud hiervan. De Workshop and Transport Troop beheert het voertuigenpark en is verantwoordelijk voor onderhoud en verdeling. Ten slotte is levert de Communications and Information Systems (CIS) Troop systeemondersteuning, beheert het de verbindingsmiddelen en verzorgt het onderhoud hiervan.
32 Raiding Squadron.
Dit Squadron is gestationeerd op de Marinierskazerne Savaneta op Aruba. Mariniers op Aruba zijn mede verantwoordelijk voor verdediging van het Nederlands koninkrijk en het handhaven van de veiligheid in de regio. Ze doen ook mee aan drugsbestrijdingsoperaties. Het squadron bestaat uit 1 staf, 3 troops en ondersteunende eenheden waaronder de bootgroep. Ook zijn administratieve, logistieke, facilitaire en geneeskundige ondersteuning aanwezig.
Het 32 RSQN heeft een uiteenlopend takenpakket. Daarom zijn de leden getraind op veel verschillende aspecten en worden oefeningen uitgevoerd in de Verenigde Staten, op de Franse eilanden, Frans Guyana, de Boven- en Benedenwindse eilanden en Suriname. Een peloton Arubaanse militie is verantwoordelijk voor de bewakings- en beveiligingstaken van de kazerne.
Marine Training Command.
Het Marine Training Command (MTC) is belast met de validatie, kwalificering en training van alle operationele eenheden. Daarnaast is het MTC verantwoordelijk voor het waarborgen van de operationele gereedheid door de implementatie van stringente trainingsstandaarden. De opwerkprogramma's zijn afgestemd op die van de vloot, het Sea Training Command (STC), waardoor maximale synergie, efficiëntie en interoperabiliteit tussen de mariniers en de vloot kan worden bewerkstelligd. Het MTC wordt geleid door een kolonel der mariniers.
Mariniersopleidingscentrum.
Het Mariniersopleidingscentrum (MOC) is verantwoordelijk voor de selectie, opleiding en training van nieuwe aspirant-mariniers. Het MOC is de bakermat van het korps en verzorgt alle basisopleidingen. Het centrum is gehuisvest op de Van Ghentkazerne in Rotterdam en staat onder bevel van een luitenant-kolonel der mariniers.
Marinierskapel.
De Marinierskapel der Koninklijke Marine is een militair harmonieorkest dat ceremoniële taken vervult bij speciale gelegenheden als commando-overdrachten, herdenkingen en Prinsjesdag.
Internationale samenwerking.
De Nederlandse en Britse mariniers onderhouden zeer nauwe betrekkingen op het gebied van doctrine, logistiek en materieel. Sinds 1972 vormen het Nederlandse Korps Mariniers en de Britse Royal Marines samen de United Kingdom/Netherlands Amphibious Force (UK/NL AF). Tijdens oefeningen en eventuele conflictsituaties worden een van de Marine Combat Groups en ondersteuningselementen geïntegreerd in de 3 Commando Brigade van de Royal Marines. Deze amfibische strijdmacht kan tevens gebruik maken van een van de amfibische transportschepen van de Koninklijke Marine, Zr.Ms. "Johan de Witt" of Zr.Ms. "Rotterdam".
Sinds 2016 werkt het Korps Mariniers samen met het expeditionaire Special Operations Regiment van de Belgische Landcomponent. Ook de Benelux Paraschool past in deze samenwerking.
Nederlandse mariniers werken sinds 2016 ook samen met het "Seebataillon" van de Duitse Marine. De Duitsers leren van de amfibische expertise van het korps en sturen troepen mee tijdens de jaarlijkse wintertraining in Noorwegen. Ook kunnen de Duitsers in het kader van dit samenwerkingsverband ervaring opdoen met het opereren op en vanaf het logistieke ondersteuningsschip van de Koninklijke Marine, Zr.Ms. "Karel Doorman".
Reservisten.
Reservisten vallend onder de Koninklijke Marine Reserve (KMR), kunnen worden ingezet voor operaties, ondersteuning van operaties of de opleiding en training van marinierseenheden. Vanwege hun ervaring in het bedrijfsleven of non-profitsector worden reservisten geacht te beschikken over een brede blik, maatschappelijk engagement en specifieke vaardigheden. Het Korps heeft een duurzaam reservistenbestand, mede door de verschillende opleidingen ook voor reservisten open te stellen om inzet van reservisten structureel te vergroten en om de reservist "current" te houden.
Er bestaat een uitwisselingsprogramma met andere landen waarbij periodiek mariniers op tijdelijke basis te werk worden gesteld bij zusterkorpsen in andere landen.
Kazernes en locaties.
De Van Braam Houckgeestkazerne is vernoemd naar generaal-majoor Floris Adriaan van Braam Houckgeest en ligt in Doorn. De kazerne is de thuisbasis van de beide Marine Combat Groups, de Seabased Support Group en het M-Squadron van NLMARSOF.
In verband met ongeschiktheid door veroudering wordt deze locatie gesloten. In Vlissingen wordt ter vervanging een nieuw onderkomen – de Michiel Adriaanszoon de Ruyterkazerne – gebouwd. Deze zal voldoende mogelijkheden en ruimte bieden om deze eenheden onder te brengen inclusief capaciteit ten behoeve van ondersteuning, stalling en opslag.
De verhuizing van de mariniers vanuit Doorn naar Vlissingen staat al lang onder druk. Het Korps kampt momenteel met leegloop en werving van nieuwe mariniers verloopt slecht. Intern werd eerder al naar buiten gebracht dat de geplande verhuizing hierbij van invloed is.
De staatssecretaris van Defensie Barbara Visser deelde desgevraagd mee dat alle voorbereidende kosten (onderzoek, personeel, kopen en bouwrijp maken van het terrein) voor de nieuwe marinierskazerne in Vlissingen al bijna 37 miljoen euro hebben gekost. Zij stelde ook dat, als de kazerne niet doorgaat, een vergoeding voor de gemaakte kosten aan de betrokken bouwbedrijven moet worden betaald en dat er vervanging moest komen voor de verouderde kazerne in Doorn.
Op vrijdag 14 februari 2020 heeft het kabinet unaniem ingestemd om de Marinierskazerne niet te verhuizen naar Vlissingen, provincie Zeeland maar naar Nieuw-Milligen bij Apeldoorn, provincie Gelderland. Dit vanwege de centrale ligging waardoor gezinnen van de mariniers niet hoeven te verhuizen.
De Van Ghentkazerne ligt in Rotterdam en is vernoemd naar admiraal baron Van Ghent, de eerste commandant van het Korps Mariniers. De kazerne vormt de bakermat voor de verschillende opleidingen binnen het Korps:
Volgens defensiebegroting 2014 zou de Van Ghentkazerne worden gesloten. Op grond van uitkomsten van de business case van de Van Ghentkazerne, waarvan andere overheidsdiensten nu eveneens gebruik gaan maken, is besloten dat de kazerne behouden blijft.
De Joost Dourleinkazerne ligt op Texel en is vernoemd naar kapitein Joost Dourlein. De kazerne vormt een belangrijke locatie voor amfibische training en kan fungeren als uitvalsbasis van de Surface Assault &amp; Training Group. De kazerne stond in de bezuinigingsronde van 2013 op de nominatie voor afstoting, maar kon na een groei van het defensiebudget voortbestaan.
Op Marinebasis Parera te Curaçao is een klein aantal mariniers, waaronder de Commandant der Zeemacht in het Caribisch Gebied aanwezig. De basis fungeert als hoofdkwartier voor de Nederlandse eenheden in het Caribisch gebied.
Marinekazerne Suffisant op Curaçao dient als bakermat voor aspirant-miliciens van de Curaçaose en Arubaanse milities. Daarnaast wordt de kazerne regelmatig gebruikt als uitvalsbasis voor oefeningen van o.a. NLMARSOF.
De Marinierskazerne Savaneta op Aruba vormt de thuisbasis van het 32 Raiding Squadron. Conform de defensiebegroting van 2014 zou de marinierscompagnie op Aruba per 1 januari 2015 worden opgeheven. Extra middelen uit het begrotingsakkoord van 2013 hebben het echter mogelijk gemaakt deze voorgenomen maatregel terug te draaien.
Bij het Marinesteunpunt Pointe Blanche op Sint Maarten is het Mariniersdetachement Sint Maarten (MARNSDET SXM) gestationeerd. Dit detachement voert ter ondersteuning van de Bovenwindse eilanden de reguliere defensietaken uit.
Materieel.
Het korps is een lichte infanterie-eenheid en heeft dus geen zware wapens of gepantserde eenheden. Van 1999 tot 2010 beschikte het korps over 20 Patria XA-188 GVV-voertuigen voor vredesoperaties. Sinds 2007 kan er voor uitzendingen gebruik worden gemaakt van armoured personnel carriers van het type Bushmaster.
Het personeel beschikt over de Nederlandse persoonlijke gevechtsuitrusting (PGU) geschikt voor optreden in gematigd klimatologisch gebied en in berg- en arctische gebieden. Bij operaties in de jungle en de woestijn wordt aanvullende tropenuitrusting verstrekt.
Bewapening.
De standaard persoonlijke bewapening binnen het korps bestaat uit de Colt Canada C7NLD of Colt Canada LOAWNLD (Licht Ondersteunend Automatisch Wapen), en het Glock 17-pistool. Ook worden FN MAG en Browning M2 .50 mitrailleurs gebruikt. Verkenningseenheden, "assault engineers", en para's gebruiken de Colt Canada C8NLD-karabijn.
Vaartuigen.
De Koninklijke Marine heeft t.b.v. het Korps 17 landingsvaartuigen: 5 grote van het type Landing Craft Utility (LCU), 12 van het type Landing Craft Vehicle Personnel (LCVP) Mk.Vc welke in 2010 en 2011 in gebruik zijn genomen.
In oktober 2006 is de laatste vernieuwde LCU in gebruik genomen. Ten opzichte van het oude model zijn de vaartuigen verlengd en voorzien van een verbeterde landingsklep. Volgens plan worden van 2007 tot 2011 nog 12 landingsvaartuigen van het type LCVP Mark V C in gebruik genomen, ter vervanging van de Mk. 3 en Mk. 2. Het contract daarvoor werd in december 2006 getekend door scheepswerf Visser in Den Helder. De nieuwe vaartuigen worden ongeveer 16 meter lang en worden aangedreven door waterjets.
Ook worden rubberboten van het type Landing Craft Rubber LCR (peddels), Landing Craft Rubber Motorized (LCRM) (buitenboordmotor), en Fast Raiding Interception Special Forces Craft (FRISC) gebruikt.
Ander transport.
De amfibische transportschepen "Rotterdam" en "Johan de Witt" van de Koninklijke Marine worden gebruikt voor de transporten over grote afstanden. Het Defensie Helikopter Commando levert tactische ondersteuning met Cougar-,NH90- en Chinook-transporthelikopters.
Tradities.
Uniformen.
Het korps kent meerdere onderscheidende uniformen. Het standaard gevechtstenue is gebaseerd op het Amerikaanse "Battle Dress Uniform" (BDU) in het "woodland"-patroon, waar de overige krijgsmachtdelen een gevechtstenue dragen met een camouflagepatroon dat is gebaseerd op het Britse "Disruptive Pattern Material" (DPM)-patroon. Op termijn zal het gevechtstenue worden vervangen door tenues in het Netherlands Fractal Pattern. Mariniers behorend tot NLMARSOF en enkele andere specialistische eenheden dragen tenues in het commerciële "MultiCam"-patroon.
Het blauwe daagse tenue wordt gedragen tijdens normale dagelijkse dienst aan boord en aan de wal in die gevallen, waarin is bepaald dat het boord- of veldtenue niet mag worden gedragen. Het tenue bestaat uit een witte pet met rode biezen langs de petband, een blauwe open uniformjas, een wit overhemd met lange mouwen, een zwarte das, een blauwe broek met rode bies, een zwarte lederen riem, zwarte sokken en zwarte lage schoenen. Afhankelijk van de rang en gelegenheid kan dit tenue worden uitgebreid met bruine lederen of witte handschoenen en een koppel met sabel. Officieren vanaf de rang van kolonel der mariniers dragen bij ceremoniële aangelegenheden een blauwe gesloten uniformjas met staande kraag, een oranje sjerp en fourragères.
Het galatenue wordt gedragen bij ceremoniële aangelegenheden en bestaat uit een helmhoed, een uniformjas met staande ponceaurode kraag, een rood schoudersnoer met kwasten, een blauwe broek met rode bies, witte handschoenen en zwart ledergoed. Daarnaast dragen officieren een oranje sjerp, oranje, een schoudersnoer met goudkleurige kwasten, de blauwe broek met rode bies en galons en een koppel met sabel.
Vaandel.
Het korps viert zijn verjaardag elk jaar, op 10 december, op het Oostplein in Rotterdam, waar alle gevallen mannen worden herdacht. De herdenking vindt plaats dicht bij de plek waar tot WOII de kazerne van het korps gevestigd was en dicht bij de Maasbruggen waar het standbeeld van de mariniers staat. Om deze bruggen werd in mei 1940 hard gevochten en het korpsmuseum is gevestigd in een aantal pakhuizen van waaruit gevochten is. Het Mariniersmuseum in Rotterdam toont de geschiedenis van het Korps Mariniers vanaf 1665 tot het heden. Het is gevestigd aan de Wijnhaven in Rotterdam, direct naast het Witte Huis.
In 1929 werd een vaandel uitgereikt aan het Korps Mariniers. Hierop zijn de volgende wapenfeiten vermeld: Spanje, Algiers, West-Indië, Kijkduin, Doggersbank, Bali, Atjeh, Chatham, Seneffe, Rotterdam, Java en Madoera, Javazee en Nieuw-Guinea. Daaraan mag het opschrift Helmand, Kandahar en Uruzgan worden toegevoegd. Oorspronkelijk was ter onderscheiding van het optreden in 1942 het vaandelopschrift Oost-Java toegekend. Dit werd vervangen door het opschrift Java en Madoera om ook aan de krijgsverrichtingen in de jaren 1945-1949 te herinneren. Na de Tweede Wereldoorlog kende Koningin Wilhelmina aan het korps mariniers de Militaire Willems-Orde toe en werd dit in december 1946 aan het vaandel gehecht. Omdat het Korps Mariniers een van de oudste krijgsmachtonderdelen is levert het jaarlijks de erewacht voor de entree van de Ridderzaal op Prinsjesdag. Volgorde van de meelopende paradeonderdelen bij de krijgsmacht: KM - KL – KLu – KMar. Binnen de KM is de volgorde op leeftijd van de vaandels; Korps Adelborsten, Korps Mariniers, Onderzeedienst, Marine Luchtvaartdienst, Mijnendienst, Eskader.

</doc>
<doc id="27600" url="https://nl.wikipedia.org/wiki?curid=27600" title="Verkeerslichtbeïnvloeding">
Verkeerslichtbeïnvloeding

Verkeerslichtbeïnvloeding is het beïnvloeden van de werking van verkeerslichten door bussen en trams om zo kruispunten sneller te kunnen oversteken, waardoor de doorstroming van het openbaar vervoer verbetert, en daardoor de stiptheid. In 1980 bleek bij een onderzoek naar de reistijdvariatie bij Haagse stadstrams 91% van de afwijkingen te kunnen worden verklaard door de variatie in verkeerslichtoponthoud.
Tegenwoordig maken voertuigen van hulpdiensten, zoals brandweer en ambulance, ook gebruik van de mogelijkheid van verkeerslichtbeïnvloeding. 
OV-licht.
De beïnvloeding betreft zowel de gewone verkeerslichten, als speciale lichten die enkel voor het OV gelden.
België.
In België bestaat het OV-licht uit drie lampen (van boven naar beneden):
Nederland.
In Nederland bestaat het OV-licht ("negenoog") uit een vierkant van maximaal negen lampjes:
Ook de hulpdiensten zoals brandweer, politie en ambulance maken gebruik van VETAG.
Niet zozeer om voorrang af te dwingen: men maakt daarvoor immers gebruik van geluidssignalen en lichtsignalen, maar om bijvoorbeeld een slagboom voor een bustunnel of bussluis te openen.
De hulpdienstvoertuigen kunnen tegenwoordig ook met behulp van KAR zich aanmelden bij een VRI en krijgen groen, zodat zij veilig een kruising kunnen passeren en de aanrijtijden kunnen verkorten.
VETAG en VECOM.
Vetag staat voor "Vehicle Tagging" en is een van de oudste vormen van verkeerslichtbeïnvloeding. In het wegdek worden inductielussen aangebracht. Bussen en trams met een transponder zenden het door de bestuurder ingestelde lijnnummer door via de inductielus, zodat het verkeerslicht voor de bus of tram op 'groen' kan gaan. Bij de meeste Vetag-lussen zijn OV-lichten geplaatst.
Vecom is een verbetering van Vetag en betekent "Vehicle Communication". Hiermee is niet alleen contact van het voertuig naar de verkeersregelinstallatie, maar ook andersom mogelijk.
Vetag/vecom wordt niet alleen toegepast voor het beïnvloeden van verkeerslichten. Het kent vele toepassingen, zoals: 
KAR.
KAR staat voor "Korteafstandsradio" en beïnvloedt verkeerslichten met een radiosignaal. Het voordeel is dat er in het wegdek geen dure en breukgevoelige detectielussen meer nodig zijn. Ook bij Sabimos wordt de KAR-functionaliteit toegepast. Sinds 2005 heeft KAR zich ontwikkeld tot een landelijke standaard en wordt het op veel plaatsen in Nederland toegepast voor het openbaar vervoer en de hulpdiensten. KAR werkt op de frequentie 429,8500 MHz, in FM-modulatie. De data worden verstuurd door middel van packets. In België wordt KAR gebruikt door de Vlaamse Kusttram en de stad Gent.
Het nieuwe, uitgebreidere en digitale Talking Traffic-systeem, wordt gefasseerd uitgerold en komt ter vervanging van het Korteafstandsradio-systeem (KAR).
Sabimos.
Sabimos (afkorting van Satellite Based Information and Management Operating System) is een integraal systeem voor reisinformatie en verkeerslichtbeïnvloeding in Twente.
Sonem2000.
In 2003 werd in de gemeente Ede een experiment gedaan met de beïnvloeding van verkeerslichten met behulp van het geluid van de sirenes van voertuigen van hulpdiensten. Hierbij wordt geen transponder in het voertuig gemonteerd, maar alleen een detector in de verkeersregelinstallatie. Deze detector moet de sirene herkennen, maar na een jaar testen bleek dit niet goed genoeg te werken: in de VS, waar Sonem2000 ontwikkeld is, worden sirenes met een grotere amplitude (volume) gebruikt. Het systeem kon daarom de sirenes slecht van het omgevingsgeluid onderscheiden, waardoor er onterechte ingrepen plaatsvonden.

</doc>
<doc id="27602" url="https://nl.wikipedia.org/wiki?curid=27602" title="Bamyan (stad)">
Bamyan (stad)

Bamyan, Bamjan of Bamian (Perzisch: بامیان) is een plaats in en de hoofdstad van de provincie Bamyan in centraal Afghanistan, in een streek die voornamelijk bewoond wordt door de Hazara.
Bamyan was voor de revolutie van 1978 en de langdurige onrust die er op volgde een belangrijke bezienswaardigheid omdat er in een rotswand een aantal grote Boeddhabeelden uitgehakt waren.
In de 6/7de eeuw werd het grootste beeld, zo'n 53 meter hoog, uitgehakt. Met het kleinere van 35 m hoog was men voordien al begonnen. De grote beelden overleefden de komst van de islam en zelfs de Mongolen, hoewel het gezicht van Boeddha er wel werd afgekapt. In de eerste week van maart 2001 vernietigden de Taliban-leiders, ondanks zware druk van de UNESCO, de beelden met dynamiet als "heidens en overbodig". Een element van wraak op de Hazara, waar de Taliban weinig grip op konden krijgen, was daar niet vreemd aan.
Hiermee ging een belangrijk Afghaans historisch erfdeel verloren.

</doc>
<doc id="27603" url="https://nl.wikipedia.org/wiki?curid=27603" title="Rosa Spier">
Rosa Spier

Rozalie (Rosa) Spier (Den Haag, 7 november 1891 – Amsterdam, 8 juli 1967) was een Nederlands harpiste.
Ze was dochter van koopman Wolf Spier en Sientje Polak. Rozalie Spier trouwde op 26 april 1917 met correspondent Jean Adrianus Albertus Josephus Beek.
Spier kreeg al op jonge leeftijd belangstelling voor muziek. Ze studeerde op het Koninklijk Conservatorium in Den Haag bij mevrouw Antoinette Rutters (harplerares aldaar tussen 1903 en 1913). Spier was dermate getalenteerd dat haar begeleiders haar al op haar dertiende voor het eerst het concertpodium op stuurden.
Na die opleiding nam ze lessen bij Otto Müller, soloharpist bij de Berliner Philharmoniker. Het was het begin van een muzikale loopbaan, waarbij ze afwisselend in dienst was van een orkest en voor eigen risico als soliste haar diensten aanbood. Ze was al vanaf haar veertiende werkzaam als tweede harpiste in het Residentie Orkest, tussen 1910 en 1912 in de Arnhemse Orkestvereniging, een jaar in het Utrechts Stedelijk Orkest, vanaf 1913 terug bij het Residentieorkest, vanaf 1926 het Hollandsche Instrumentaalkwartet en vanaf 1932 in het Concertgebouw Orkest, waarmee ze tussen 1932 en 1948 vijftien soloconcerten gaf. Toen in mei 1941 onder druk van de Duitse bezetter alle Joodse musici in symfonieorkesten werden ontslagen, verloor ook zij haar baan. In september 1941 speelde ze enige tijd bij het Joodsch Symphonie Orkest. Ze stond op de lijst van Frederiks en kwam in het Joods tehuis op Landgoed Schaffelaar terecht en van daaruit in concentratiekamp Kamp Westerbork. Haar huis werd "gepulst" (leeggehaald). In september 1944 werd ze op transport gesteld naar het concentratiekamp Theresienstadt. In februari 1945 werd ze uitgewisseld en kon ze naar Zwitserland vertrekken.
Eenmaal terug in Nederland was ze al haar bezittingen kwijt, behalve die harp, die door de buurman was bewaard. Tussen 1945 en 1956 speelde ze in het Radio Filharmonisch Orkest; ze woonde inmiddels in Hilversum. Het musiceren combineerde ze met lesgeven aan conservatoria in Den Haag (van 1913 tot aan 1941 en vanaf 1945 tot minstens 1955), Amsterdam en Rotterdam. Bovendien nam ze deel aan schoolconcerten en gaf lezingen. Een van haar leerlingen was Phia Berghout, haar latere opvolger als promotor voor de harp en degene aan wie ze haar harp heeft verkocht. Ook heeft ze enkele composities voor harp geschreven, waaronder de "Impressions on Saul and David" ter ondersteuning van het Bijbelverhaal in een serie ondersteuningsmuziek voor voordrachten van Willem Berkhemer. Sommige componisten schreven werken voor haar, zoals Leo Smit ("Harpconcert") en Sem Dresden ("Sonate voor fluit en harp").
Tot op hoge leeftijd bleef ze concerten geven, hoewel haar lichamelijke gesteldheid (beroepsgerelateerde klachten aan de rug) haar dat steeds moeilijker maakte. Vanuit deze constatering begon ze ideeën te ontwikkelen en plannen te maken voor een woongemeenschap, waar oudere kunstenaars en intellectuelen elkaar kunnen inspireren. Die omgeving is er in 1969 gekomen, het naar haar genoemde Rosa Spier Huis in Laren. Spier heeft de opening daarvan niet meer mogen meemaken. Zij stierf twee jaar eerder. Dat het huis er is gekomen, is voor een groot deel te danken aan de inspanningen van haar vriendin Henriette Polak-Schwarz.
Rosa Spier overleed in het tehuis van de Elisabeth Otter-Knoll Stichting aan het Eikenplein 2-22 te Amsterdam. Ze werd begraven op de begraafplaats Westerveld in Driehuis (Velsen).
Schilder Johan Hendrik van Mastenbroek schilderde haar en haar harp in 1923. De biografie "Weg van de harp" over Rosa Spiers leven, geschreven door Regina Ederveen, is gepubliceerd in juli 2011 bij uitgeverij Cantique te Rijssen. In 2020 werd haar naam opgenomen in het Gedenkteken Joodse Musici in het Concertgebouw; een postuum eerbetoon van het orkest aan de tijdens de arisering ontslagen orkestleden.

</doc>
